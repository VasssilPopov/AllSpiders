{"url": "http://www.focus-news.net/news/2019/10/07/2706030/il-messaggero-balgarski-moryak-e-zaginal-pri-intsident-kray-sardiniya.html", "text": "Моряк от България е загинал, а друг е ранен при произшествие на товарен кораб, собственост на компанията \"Грималди\", който в сутрешните часове на деня е отплавал от Каляри към Порто Торес. Морската дирекция разследва случая, съобщава италианското издание  Il Messagerro . \r\nна бреговата охрана на Олбия. За инцидента беше информирана и прокуратурата в Сасари, която започна разследване, като повери случая на властите в Порто Торес. \r\nЖертвата на инцидента, чието естество не се пояснява, е 24-годишен български моряк, а негов сънародник е пострадал. Сигналът за произшествието е подаден от капитана на кораба около 10:30 часа местно време (11:30 часа българско време). Капитанът на кораба „Малта“ е поискал намесата на бреговата охрана, съобщавайки, че на борда е настъпил инцидент с един загинал и един ранен. Разследването продължава. \r\n \r\n Тереза Герова", "date": "2019.10.07", "title": "Il Messaggero: Български моряк е загинал при инцидент край Сардиния"}
{"url": "http://www.focus-news.net/news/2019/10/07/2706027/poradi-avariya-na-strategicheski-vodoprovod-se-nalaga-spirane-na-vodopodavaneto-v-rayonite-vitosha-i-ovcha-kupel-v-sofiya.html", "text": "Поради авария на стратегически водопровод, се налага спиране на водоподаването в районите „Витоша“ и „Овча купел“ в София, съобщиха от пресцентъра на  „Софийска вода“ . \r\nЗаради аварията от обяд на 8 октомври се налага спиране на водоподаването на няколко места на столицата в следната последователност: \r\n- кв. „Драгалевци“ - от 12.00 на 8 октомври 2019 г. до 00.00 ч. на 9 октомври 2019 г.;  \r\n- в.з. „Малинова долина“ – от 12.30 ч. на 8 октомври 2019 г. до 00.30 ч. на 9 октомври 2019 г.; \r\n- кв. „Киноцентъра“ - от 13.00 ч. на 8 октомври 2019 г. до 01.00 ч. на 9 октомври 2019 г.;   \r\n- c. Владая - района, заключен между жп линия „София-Перник“, ул. „Лесковец“, ул. „Войнишко въстание“, ул. „Любомир Миланов“,ул. „Акад. П. Стайнов“, ул. „Равнище“, и в.з. „Приплат“ - от 12.00 ч. на 8 октомври 2019 г. до 00.00 ч. на 9 октомври 2019 г.;   \r\n- кв. „Бояна“ - от 14.30 ч. на 8 октомври 2019 г. до 02.30 ч. на  9 октомври 2019 г.;    \r\n- в.з „Беловодски път“ - от 15.00 ч. на 8 октомври 2019 г. до 03.00 ч. на 9 октомври 2019 г.;   \r\n- в.з. „Килиите“ - от 15.30 ч. на 8 октомври 2019 г. до 03.30 ч. на 9 октомври 2019 г.;     \r\n- в.з. „Мала кория“ - от 15.30 ч. на 8 октомври 2019 г. до 03.30 ч. на 9 октомври 2019 г.;    \r\n- кв. „Княжево“, района, заключен между ул. „Панорамен път”, „Проф. Державин”, бул. „Цар Борис III”, „Ген. Михаил Кутузов”, „Карамфил”, „Бойна слава”, „Клек”, „Сребриста липа” и „Бял равнец” - от 15.30 ч. на 8 октомври 2019 г. до 03.30 ч. на 9 октомври 2019 г.;   \r\n- кв. „Княжево“, района, заключен между бул. „Цар Борис” III и ул. „Княжевска”, жп линията „София - Перник“ и ул. „Владайско въстание” - от 15.30 ч. на 8 октомври 2019 г. до 03.30 ч. на 9 октомври 2019 г.;   \r\n- кв. „Горна Баня“ и в.з. „Горна баня“ – от 15.30 ч. на 8 октомври 2019 г. до 03.30 ч. на 9 октомври 2019 г.  \r\nПодробна информация е публикувана на страницата на „Софийска вода“, в раздела „Планирани спирания“ -  .", "date": "2019.10.07", "title": "Поради авария на стратегически водопровод се налага спиране на водоподаването в районите „Витоша“ и „Овча купел“ в София"}
{"url": "http://www.focus-news.net/news/2019/10/07/2706025/vitseprezidentat-iliyana-yotova-razgovarya-s-rakovodstvoto-na-asambleyata-na-naroda-na-kazahstan.html", "text": "Вицепрезидентът Илияна Йотова разговаря с ръководството на Асамблеята на народа на Казахстан и представители на различни етнически общности. Илияна Йотова е в Казахстан по покана на българската общност.Това съобщиха от  прессекретариата на държавния глава . В централноазиатската държава в разбирателство съжителстват около 140 националности и етнически групи и 17 вероизповедания. Държавата има много добре развита и институционализирана политика за тях. Българската диаспора в Казахстан е с над 100-годишна история. По официални данни около 4500 души се самоопределят като българи. Имат статут на национално малцинство и се ползват с висок авторитет. Асамблеята на народа на Казахстан вицепрезидентът представи приоритетите на президентската институция за работа с нашите сънародници зад граница. Илияна Йотова подробно разказа за възможностите за висше образование в България по постановление на Министерски съвет №103, чрез което държавата подпомага студентите от български произход със стипендии. „В България те могат да получат качествено образование, европейска диплома, които ще им отворят вратите към кариера и бъдеще”, подчерта вицепрезидентът. \r\n„Добре е младите хора да учат където искат, да получават качествено образование, а след това да се върнат и да работят за страните си. България е една от най-древните държави в Европа. Ние сътворихме кирилската азбука, благодарение на нашата държава тя оцеля, създавайки една от най-могъщите средновековни култури. Днес на нея пишат над 300 млн. души по целия свят.“ С тези думи вицепрезидентът Йотова подари на ръководството на Асамблеята позлатена плочка с изрисувани кирилските букви. \r\nРодопска носия – дар от Илияна Йотова, вече ще краси Асамблеята на народа на Казахстан. Българската експозиция в Дома на дружбата в столицата Нурсултан е една от 30-те национални мини музея, представени в него. \r\nС прекрасно изпълнение на български народни песни и танци бе посрещната вицепрезидентът в Асамблеята на народите. „Стараем се да учим езика. И малки, и големи, не пропускаме български празник и милеем за нашата прародина”, каза Олга Андриевска, председател на българското дружество в Нурсултан.", "date": "2019.10.07", "title": "Вицепрезидентът Илияна Йотова разговаря с ръководството на Асамблеята на народа на Казахстан"}
{"url": "http://www.focus-news.net/news/2019/10/07/2706026/the-guardian-sadat-othvarli-poslednoto-iskane-boris-dzhonsan-da-bade-prinuden-da-poiska-novo-otlagane-na-brekzit.html", "text": "Шотландският съд отхвърля искането да се принуди премиера на Обединеното кралство Борис Джонсън да поиска ново отлагане на излизането на страната от Европейския съюз, съобщава британският национален ежедневник  The Guardian . \r\nПротивниците на Брекзит се провалиха в опита да принудят Борис Джонсън да поиска отсрочка на чл. 50 от Лисабонския договор, ако той не е в състояние да постигне споразумение за \"развода\" между Лондон и Брюксел с одобрението на парламента. \r\nЛорд Пентланд, заседаващ в съда в Единбург, отхвърли искането за съдебно разпореждане, с което иремиерът да бъде нструктиран да поиска удължаване на срока за Брекзит, ако не успее да получи одобрението на Камарата на общините по сделка за Брекзит.  \r\n„Не съм убеден, че е необходимо съдът да предостави исканите заповеди или какъвто и да е вариант на тях“, цитира изданието думите на Петланд. \r\nЗаконът на излизане от Европейския съюз (№ 2), известен като Закона на Бен, гласи, че ако Уестминстър не се съгласи на сделка за Брекзит до 19 октомври, премиерът трябва да пише до ЕС с искане за разширяване на член 50 до 31 на януари. \r\n \r\n Тереза Герова", "date": "2019.10.07", "title": "The Guardian: Съдът отхвърли последното искане Борис Джонсън да бъде принуден да поиска ново отлагане на Брекзит"}
{"url": "http://www.focus-news.net/news/2019/10/07/2706031/obshtina-sliven-dva-zlatni-edin-srebaren-i-edin-bronzov-medal-ot-balkaniadata-po-borba-specheliha-vazpitanitsite-na-sk-stanka-zlateva-sliven.html", "text": "Два златни, един сребърен и един бронзов медал от Балканиадата по борба спечелиха възпитаниците на Спортен клуб (СК) „Станка Златева”, съобщиха от отдел „Спорт“ на  Община Сливен . \r\nЗлатни медалисти са Таньо Танев (48 кг) и Софи Тенева (62 кг). Със сребърен медал е отличена Христина Алиева (33 кг), а с бронз - Емине Осман (50 кг). „След като водеше през цялото време в своя финал за третото място, в последните секунди Галина Стоянова изгуби от съперничката си. При кадетките, Назифе Таир не стигна до битка за медалите. Участието бе дебютно на международен тепих за състезателите на Станка Златева.  \r\n„Поздравяваме ги и им пожелаваме това да са първите от многото златни медали”, заявяват от ръководството на клуба.", "date": "2019.10.07", "title": "Община Сливен: Два златни, един сребърен и един бронзов медал от Балканиадата по борба спечелиха възпитаниците на СК „Станка Златева” – Сливен"}
{"url": "http://www.focus-news.net/news/2019/10/07/2706029/bozhidar-mihaylov-regionalna-sluzhba-po-zaetostta-zaradi-toploto-vreme-hotelieri-vav-varna-i-blizkite-kurorti-sa-udalzhili-vremeto-za-rabota-i-prodalzhavat-da-tarsyat-sluzhiteli.html", "text": "Заради по-топлото време през септември някои от хотелиерите във Варна и близките курорти са решили да удължат времето за работа и продължават да търсят служители. Това коментира в интервю за  Радио „Фокус“ – Варна  директорът на дирекция „Регионална служба по заетостта“ – Варна Божидар Михайлов. „Имаме заявки от работодатели, които малко по-дълго ще останат да работят. Надявам се и през октомври да има добро време, така че да се удължи сезонът максимално“, коментира той и посочи, че по данни на хора, регистрирани в бюрата по труда в областта, след летния сезон е налице увеличение на заплащането в сферата на туризма.  \r\n„Работодателите разшириха социалния пакет, който предлагат на наетите работници. Осигуряват се нощувки, бонуси за храна. Мисля, че разбраха, че няма как да задържат хората, ако не предложат бонуси и допълнителен социален пакет“, добави директорът на Регионалната дирекция по заетостта. Според него, през август месец тази година, във Варна са регистрирани рекордно ниски нива на безработица. В областта данните за осмия месец в годината сочат за безработица от порядъка на 2.9 процента. Регистрираните безработни лица са били малко над 6000. За град Варна безработицата през август е била на нива от 1.8 процента. „Никога досега не е била на толкова ниски нива. Регистрираните безработни са 3150“, каза Божидар Михайлов. \r\nДиана СТОЕВА", "date": "2019.10.07", "title": "Божидар Михайлов, „Регионална служба по заетостта“: Заради топлото време хотелиери във Варна и близките курорти са удължили времето за работа и продължават да търсят служители"}
{"url": "http://www.focus-news.net/news/2019/10/07/2706034/opasnost-ot-padashti-kamani-ima-po-patya-sliven-ichera-gradets.html", "text": "Трафикът по пътищата в Сливенска област е интензивен, но няма задръствания. Пътищата са сухи и нормално проходими,  съобщиха от  Областното пътно управление . Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът за изпълнение на дейностите е до 30 ноември 2019 г. \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка, които трябва да завършват до 31 октомври 2019 г. Участъкът е сигнализиран с пътни знаци. \r\nПроходите Твърдишки и Вратник затворени целогодишно за тежкотоварни автомобили над 10 т.", "date": "2019.10.07", "title": "Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/10/07/2706037/za-vtora-poredna-godina-kazanlak-shte-bade-domakin-na-izlozhenie-na-universiteti-i-kolezhi-v-balgariya.html", "text": "Изложение на университетите и колежите в България организира за втора поредна година Младежки общински съвет, каза за  Радио „ Фокус”  председателят на младежката организация Христиан Трошанов. Той поясни, че инициативата е подкрепена от Община Казанлък. Изложението ще се проведе на 22 октомври от 11.00 до 16.00 часа в сградата на Младежкия дом. Според председателя на МОС първото издание на инициативата е получило широк отзвук” Това е един изключително полезен контакт между зрелостниците в Казанлък и представителите на едни от най-търсените университети и колежи от страната”, каза Трошанов. Всеки университет и колеж ще има свое обособено място, с маса и столове, на които кандидат-студентите, заедно с представителите на ВУЗ-овете ще могат да проведат диалог, относно кандидатстване, прием, програма и реализация, за всяко едно от представените висши училища.  \r\nСлавяна ГАЙДАРОВА", "date": "2019.10.07", "title": "За втора поредна година Казанлък ще бъде домакин на Изложение на университети и колежи в България"}
{"url": "http://www.focus-news.net/news/2019/10/07/2706089/reuters-vanshnite-ministri-na-turtsiya-i-iran-sa-obsadili-planirata-operatsiya-na-ankara-v-siriya.html", "text": "Иранският външен министър Мохамад Джавад Зариф е обсъдил по телефона с турския си колега Мевлют Чавушоглу ситуацията в Североизточна Сирия, предава  Reuters . \r\nСпоред агенцията по време на разговора Зариф е наблегнал на ангажимента си за суверенитета на Сирия и се е противопоставил на провеждането на военни действия на нейна територия. \r\nСпоред телевизионния канал Al Mayadeen, турски самолети са атакували централата на \"Сирийски демократични сили\" (СДС) в град Ал Маликия в североизточната сирийска провинция Хасака в понеделник. Все още няма информация за жертви или пострадали сред кюрдските бойци. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не успя да постигне желания резултат при преговорите със САЩ. На 6 октомври Ердоган проведе телефонни разговори с американския президент Доналд Тръмп, след което Белият дом обяви, че Вашингтон няма да подкрепя или участва по никакъв начин във военната операция на Турция в Северна Сирия, а американските военни няма да бъдат разположени в близост до мястото й на провеждане. На 7 октомври турският президент заяви, че САЩ започват да изтеглят войски от Североизточна Сирия, където Анкара възнамерява да проведе операция за създаване на зона за сигурност. \r\n \r\n Тереза Герова", "date": "2019.10.07", "title": "Reuters: Външните министри на Турция и Иран са обсъдили планирата операция на Анкара в Сирия"}
{"url": "http://www.focus-news.net/news/2019/10/07/2706036/propadnal-uchastak-zatrudnyava-dvizhenieto-mezhdu-selata-selishte-i-stokite-v-gabrovska-oblast.html", "text": "Пропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до края на октомври. От Областно пътно – управление – Габрово съобщиха за  Радио „Фокус“ – Велико Търново , че пътните настилки в региона са сухи, а времето е ясно и слънчево. Трафикът не е натоварен.  \r\nВ прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха при км 164+150. На мястото е поставена необходимата сигнализация, а укрепването ще продължи до края на месеца. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско – Малки Вършец, при км 46+800 - по общински път до III–403 в село Малки Вършец. \r\nРени АТАНАСОВА", "date": "2019.10.07", "title": "Пропаднал участък затруднява движението между селата Селище и Стоките в Габровска област"}
{"url": "http://www.focus-news.net/news/2019/10/07/2706033/s-normalna-intenzivnost-e-trafikat-po-patishtata-v-oblast-veliko-tarnovo.html", "text": "С нормална интензивност е трафикът по главните и второстепенните пътища в област Велико Търново. Времето е  ясно и слънчево, а пътните настилки са сухи, предаде репортер на  Радио „Фокус“ – Велико Търново . Няма допълнително въведени ограничения по пътищата в региона.  \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му е до началото на следващата година. За Прохода на Републиката остава в сила предупреждението за опасност от падащи камъни.  \r\nОграничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизиран мост, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nРени АТАНАСОВА", "date": "2019.10.07", "title": "С нормална интензивност е трафикът по пътищата в област Велико Търново"}
{"url": "http://www.focus-news.net/news/2019/10/07/2706035/the-independent-nuzhdaem-se-ot-poveche-realizam-diplomaticheskata-ofanziva-na-boris-dzhonsan-se-provali.html", "text": "Последната дипломатическа офанзива на премиера на Обединеното кралство Борис Джонсън да убеди столиците на Европейския съюз да подкрепят плана му за Брекзит не успя да получи подкрепа преди срещата на върха в Брюксел през следващата седмица, коментират в редакцията на вестник  The Independent . \r\nДжонсън получи мразовит прием от президента на Франция Еманюел Макрон, който предупреди, че на ЕС трябва да бъде представен нов план до петък. На свой ред министърът на външните работи на Нидерландия подчерта, че в британското предложение е необходим „повече реализъм“. \r\nОчакваната среща с канцлера на ФРГ Ангела Меркел не се осъществи, което предизвика спекулации, че тя е отказала да приеме британския премиер. \r\nГлавният преговарящ на Обединеното кралство Дейвид Фрост и неговият екип посетиха отново Брюксел за допълнителни разговори, но са налице малко признаци, че ЕС е склонен да преразгледа оценката си за британския план. Той бе определен като „проблемен“. Според Брюсел предложението на Джонсън не дава основание за споразумение. \r\nДипломацията около столиците на ЕС е последният опит на Обединеното кралство да заобиколи ЕК в полза на държавите-членки, които в представите на Уестминстър - неясно защо - са по-възприемчиви. Подобна стратегия приложи и бившия премиер на Обединеното кралство Тереза ​​Мей, която също завърши с нулев успех. \r\nДържавите-членки на ЕС дават поразително сходни отговори по отношение на плана на Лондон, прехвърляйки въпроса към главния преговарящ на ЕС Мишел Барние. Френски правителствен служител заяви, че Макрон е подчертал пред Джонсън, \"че преговорите трябва да продължат бързо с екипа на Мишел Барние в следващите дни, за да се оцени в края на седмицата дали е възможна сделка, която да зачита принципите на Европейския съюз\". \r\nМеждувременно Стивън Барклай посети Нидерландия за разговори със своя колега. Стеф Блок, холандският външен министър, заяви, че двамата са провели \"откровена и честна дискусия\", добавяйки, че \"тази седмица са необходими повече реализъм и яснота\". Той допълни също, че Нидерландия гласува „пълна подкрепа за Мишел Барние“. \r\nОт Даунинг Стрийт обявиха, че Джонсън планира да разговаря с колегите си от Швеция, Дания и Полша, но не е планирал да обявява срещи лице в лице с лидерите на ЕС през следващите дни.  \r\n \r\n Тереза Герова", "date": "2019.10.07", "title": "The Independent: „Нуждаем се от повече реализъм“: Дипломатическата офанзива на Борис Джонсън се провали"}
{"url": "http://www.focus-news.net/news/2019/10/07/2705746/predstoyashti-sabitiya-v-stranata-za-7-oktomvri-agentsiya-fokus.html", "text": "*** \r\n   \r\nОт 16.00 часа в Гербовата зала на „Дондуков“ 2 президентът Румен Радев ще връчи отличията на лауреатите на президентската инициатива Награда „Джон Атанасов“ за 2019 година на млади български учени в областта на компютърните науки. \r\n \r\n*** \r\n   \r\nПо покана на българската общност вицепрезидентът Илияна Йотова ще бъде на работно посещение в Казахстан. \r\n \r\n*** \r\n   \r\nЗаместник министър-председателят по икономическата и демографска политика Марияна Николова участва в 23-ия Световен конгрес по информационни технологии, който се провежда в Ереван, Армения, до 9 октомври 2019 г.  \r\n \r\n*** \r\n \r\nОт 17.00 часа в Дома на Европа в София (ул. Г. С. Раковски 124) заместник-председателят Юрки Катайнен ще участва в граждански диалог на тема „Каква Европа искаме? Новите приоритети за развитието на ЕС\". \r\n \r\n*** \r\n \r\nОт 9.00 часа в Софийския университет „Св. Кл. Охридски“ ще бъде открит проектът “Големи данни за интелигентно общество” (GATE), а от 11.00 часа ще се проведе пресконференция. \r\n \r\n*** \r\n \r\nОт 10.00 часа 21 състав на Софийски градски съд ще заседава по жалба от Будимир Куйович срещу заповед на шефа на затвора, с която му е променен режима от лек в общ. \r\n \r\n*** \r\n \r\nОт 11.00 часа на площад \"Независимост\" в София ще се проведе национален протест на медицинските специалисти. \r\n \r\n*** \r\n \r\nОт 19.30 часа в Sofia Event Center, Paradise Center  ще се проведе Вечер на добродетелите на фондация „За Нашите Деца“. \r\n \r\n*** \r\n \r\nОт 11.45 часа в зала „Музейна“ на централата на БЧК ще се проведе откриващото събитие от БЧК и \"Байер\" за  информационна кампания за социално значими заболявания.  \r\n \r\n*** \r\n \r\nОт 11.00 часа в зала „Проф. Марин Дринов“ на БАН  ще се проведе  церемония по валидиране на марка „150 години Българска академия на науките“. \r\n \r\n*** \r\n \r\nОт 12.00 часа ще се проведе дискусия за изпълнение на Решение № 16 на Министерски съвет от 17.01.2019г. и  Концепция за обучение по безопасност на движението и организацията на подготовката на водачите за придобиване на правоспособност за управление на МПС. \r\n \r\n*** \r\n \r\nОт 17.30 часа в галерия „Оборище“ ще бъде връчена Награда 2019 за европейски принос „Проф. Иван Шишманов“ \r\n \r\n*** \r\n \r\nОт 09.30 часа 11-ти състав Софийски градски съд ще заседава по дело  НОХД № 4355/2017 г. срещу Христо Петров бивш управител на „Фонд научни изследвания“ за умишлена безстопанственост. \r\n \r\n*** \r\n \r\nОт 14.30 часа 25-ти състав на Софийски градски съд ще заседава по дело срещу Румен Сергиев, подсъдим за укриване на данъци в особено големи размери \r\n \r\n*** \r\n \r\nОт 9.00 часа Специализирания наказателен съд ще разгледа дело НОХД 3076/2018 срещу Симеон Дянков, Иво Прокопиев, Радослав Георгиев, Любомир Евстатиев, Петър Василев, Трайчо Трайков за престъпление по служба.  \r\n \r\n*** \r\n \r\nОт 9.30 часа Специализирания наказателен съд ще разгледа дело НОХД 585/2019 срещу Борис Аврамов, Данаил Петков, Петър Петров, Пламен Дренков за образуване и ръководене на организирана престъпна група.  \r\n \r\n*** \r\n \r\nОт 9.30 часа Специализираният наказателен съд ще разгледа дело ХХI\tНОХД\t3718/2019\t срещу Станимир Кесаров и Радослав Михов за участие в организирана престъпна група.  \r\n \r\n*** \r\n \r\nОт 10.00 часа Специализираният наказателен съд ще разгледа дело НОХД 3165/2017 срещу Добрин Синигеров, Георги Петров и други за образуване на ръководене на организирана престъпна група.  \r\n \r\n*** \r\n  \r\nОт 10.00 часа Специализираният наказателен съд ще разгледа дело НОХД 664/2018 срещу бишвия здравен министър Петър Москов, Адам Персенски, Любомир Димитров, Росен Алексиев за безстопанственост в особено големи размери.  \r\n \r\n*** \r\n \r\nОт 10.00 часа Специализираният наказателен съд ще разгледа дело срещу Румяна Ченалова за престъпление по служба.  \r\n \r\n*** \r\n \r\nОт 10.00 часа Специализираният наказателен съд ще разгледа дело срещу Лъчезар Яковски, Габриел Пушкаров за квалифицирани състави за изнудване.  \r\n \r\n*** \r\n \r\nОт 10.00 часа Специализираният наказателен съд ще разгледа дело срещу Димитър Димитров за участие в организирана престъпна група.  \r\n \r\n*** \r\n \r\nОт 13.30 часа Специализираният наказателен съд ще разгледа дело срещу Иван Тодоров, Александър Крихтин, Петър Манев и Димитър Ангелов аз образуване и ръководене на престъпна група.  \r\n \r\n*** \r\n \r\nОт 14.00 часа Специализираният наказателен съд ще разгледа дело срещу Петър Петров, Станислав Марков, Валентин Христов, Любен Мерджанов за организиране и ръководене на организирана престъпна група. \r\n \r\n*** \r\n \r\n От 13.30 часа в зала № 2 на Районен съд Асеновград съдът ще разгледа дело НОХД № 342/2019 г. срещу подсъдима по делото е Василка  Н., обвинена в извършване на престъпление по чл. 202, ал. 2, т. 1, вр. ал. 1, т. 1, вр. чл. 201 от НК. \r\n \r\n*** \r\n \r\nОт 18.00 часа в зала „Петя Дубарова“ на Културен център „Морско казино“ ще се проведе премиерата на дебютната стихосбирка на Христо Узунов „Солени стъпки“. \r\n \r\n*** \r\n   \r\nОт 18.30 часа в Експоцентър „Флора“ ще бъде излъчен филмът „Изпепеляване“. \r\n \r\n*** \r\n \r\nОт 17.30 часа в Градска художествена галерия ще бъде представена книгата на народния представител Георги Марков „Феноменът Виктор Орбан”  \r\n \r\n*** \r\n \r\nОт 8.00 до 17.00 часа в НЧ „Йордан Йовков – 1870 г.“ ще се проведе център за духовно развитие и подпомагане „Млади възрожденци“. \r\n \r\n*** \r\n   \r\nОт 11.30 часа в Конферентната зала на факултет „Авиационен“ Комисията по отбрана към 44-тото Народното събрание ще проведе изнесено заседание във факултет „Авиационен“ на НВУ „В. Левски” и във Военновъздушната учебна база – Долна Митрополия. \r\n \r\n*** \r\n   \r\nОт 17.00 часа в залата за временни изложби на Регионален исторически музей – Пазарджик ще бъде открита изложбата „Христо Г. Данов – книжарят, когото наричаха министър“, на Регионален исторически музей – Пловдив. \r\n \r\n*** \r\n \r\nОт 10.30 часа в Младежки дом – Пазарджик ще се проведе кампанията Жени без остеопороза“. \r\n \r\n*** \r\n \r\nОт 10.00 часа в зала № 3 9 наказателен състав на Районен съд Пловдив ще разгледа дело НОХД № 4246/2019 срещу подсъдимия  по делото е Васил Х., от гр.Пловдив, обвинен за престъпление по чл.343б, ал.3 от НК. \r\n \r\n*** \r\n \r\nОт 14.00 часа в зала № 10 7 наказателен състав на Районен съд – Пловдив ще разгледа дело НОХД № 7665/2018 срещу подсъдимия  Димитър К. от гр. Пловдив, обвинен за престъпление по чл.131 ал.1 т.9 пр.1 и т.12 пр.1 вр. чл.129 ал.2 вр. ал.1 от НК.  \r\n \r\n*** \r\n \r\nОт 10.00 часа в зала № 11 14-ти наказателен състав на Районен съд – Пловдив ще разгледа дело НОХД № 5480/2019 срещу подсъдимия  по делото е Димитър И., от гр.Първомай, ученик в 11 клас.  \r\n \r\n*** \r\n \r\nОт 8.30 часа в 10 зала на Окръжен съд Пловдив ще заседава дело НОХД №1601/2019 г. срещу подсъдимия Рангел Хр.  Нарушаване на правилата за движение и че по непредпазливост е причинил смъртта на Н. Ч.  \r\n \r\n*** \r\n \r\nОт 9.00 часа в 10 зала Окръжен съд Пловдив ще заседава по дело НОХД №1516/2019 г. срещу подсъдимия Караджан Дж, обвинен в това, че на 1 юли 2018 г. на автомагистрала „Тракия“ км 108+300, обл. Пловдив, при управление на моторно превозно средство – лек автомобил „Фолксваген“, е нарушил правилата за движение по пътищата и по непредпазливост е причинил смърт на четири лица.  \r\n \r\n*** \r\n \r\nОт 9.00 часа във 2-ра зала на Окръжен съд Пловдив ще бъде разгледано дело НОХД №1645/2019 г. срещу подсъдимия Сергей Х за опит умишлено да умъртви А. К. в качеството му на длъжностно лице.  \r\n \r\n*** \r\n \r\nОт 10.00 часа в 10 зала Окръжен съд Пловдив ще разгледа дело НОХД №872/2019 г.  срещу подсъдимия Делян Д. и Милен Д. за представяне на неверни сведения пред Областна дирекция на Държавен фонд „Земеделие“ - Пловдив. \r\n \r\n*** \r\n \r\nВ 18.00 часа на площад „Съединение“ ще се състои тържествената церемония по откриване на 17-ото състезание по пожароприложен спорт за купата на Българската федерация за пожароприложен спорт (БФППС). \r\n \r\n*** \r\n \r\nОт 11.00 часа в зала 247 в сградата на Община Смолян ще се проведе заключителна пресконференция за представяне на изпълнените дейности и постигнатите резултати по проект за обновяване и енергийна ефективност на образователна инфраструктура в града. \r\n \r\n*** \r\n \r\nОт 10.30 часа в залата на Община Чепеларе в Пампорово ще се проведе пресконференция за Седмата работна среща между бизнеса и местната власт.", "date": "2019.10.07", "title": "Предстоящи събития в страната за 7 октомври (Агенция „Фокус“)"}
{"url": "http://www.focus-news.net/news/2019/10/07/2706032/prezidentat-rumen-radev-privetstva-na-tseremoniya-v-gerbovata-zala-laureatite-v-prezidentskata-initsiativa-nagrada-dzhon-atanasov-za-2019-g.html", "text": "Държавният глава Румен Радев приветства днес на церемония в Гербовата зала на „Дондуков“ 2 лауреатите в президентската инициатива Награда „Джон Атанасов“ за 2019 гoдина. Пред гостите на церемонията президентът открои  обществената значимост на разработките на младите български изследователи в областта на компютърните науки, много от тях подкрепени с патенти. Това съобщиха от  прессекретариата на държавния глава . \r\n„Във вашите забележителни научни разработки прозира стремежът работата ви да бъде в служба на хората и на обществото. Прави впечатление, че в болшинството от тези разработки се акцентира върху стимулиране на предприемаческата активност и то с отворен код, даващ възможност за разширяване на бъдещи нови бизнес начинания“,  подчерта Румен Радев. Президентът изрази увереност, че все повече научни постижения и приложни разработки на младите български изследователи ще служат на нашето общество и неговото бъдеще.  \r\nД-р Свилен Кънев – доктор по компютърни науки, Харвард, САЩ. Той е старши софтуерен инженер в Google, където работи над новото поколение на най-мащабните компютърни системи в света. Свилен има бакалавърска, магистърска и докторска степен по компютърни науки от Харвард. Основният му научен интерес и принос е в областта на компютърните архитектури - на границата между хардуер и софтуер. Автор е на десетки публикации (цитирани над 500 пъти) в най-престижните конференции в областта. Темите им варират - надеждност на процесори при наличието на различен тип вариации, хардуерна поддръжка за автоматично открити паралелни изчисления, хардуерна поддръжка за заделяне на памет, оптимизация на мащабни компютърни системи, и други. Статиите му са избирани три пъти от IEEE Micro и ACM измежду най-влиятелните в областта на компютърните архитектури за съответните календарни години. От 2014 насам, д-р Кънев се концентрира върху оптимизацията на мащабни компютърни системи. Най-широко цитираното и най-прилагано негово откритие  datacenter tax касае нови подходи за оптимизация на съвременните процесори - с около 30%. През 2019, почти всеки голям оператор на центрове за данни има публично обявени планове за хардуер, който подобрява datacenter tax. \r\nНосител на отличие Грамота „Награда Джон Атанасов“ в категорията Награда „Джон Атанасов“ е д-р инж. Светлин Пенков  - доктор по роботика и изкуствен интелект от Единбургски университет, Шотландия, Великобритания. Научно-изследователската му дейност е с фокус върху задачи за изкуствен интелект, изискващи по-сложни когнитивни функции като планиране, използване на причинно следствени връзки и взаимодействие с околната среда и други агенти в нея. Той е част от екипа на FiveAI - най-големия стартъп за автономни коли във Великобритания, където 2 години ръководи екипа, разработващ модели за предвиждане на поведението на останалите участници в движението – автомобили управлявани от хора, велосипедисти и пешеходци. От м. август 2019 г. той стартира същата дейност в България, където се връща за да работи. \r\nНа церемонията в Гербовата зала на Дондуков 2 президентът Радев връчи и грамоти “Джон Атанасов - ученици и техните преподаватели”. Носителите на отличието са:  \r\nРадослав Димитров от Математическата гимназия „Акад. К. Попов“,  Пловдив, носител на златен медал на Националната олимпиада по информатика, първо място на Националния пролетен турнир по информатика и първо място на Националния летен турнир по информатика. Носител е на златен медал от Международната олимпиада по информатика, провела се в Баку, Азербайджан и на 5 златни медала от Жаутиковска олимпиада, Откритата Московска олимпиада и състезанията Innopolis Open, Romanian Masters of Informatics, както и от Международния  есенен турнир по информатика в Шумен. Преподавател с най-голям принос за успехите му е Бистра Танева – главен учител по информатика, МГ „Акад. К. Попов“. \r\nВиктор Велев от  Математическата гимназия „Д-р Петър Берон“ във Варна, лауреат, отличен за своя проект Daedalus в индивидуалното класиране на Националната олимпиада по информационни технологии, провела се през май 2019 г. в гр. Враца. Той има първо място на Национален есенен турнир “Джон Атанасов”, първа награда на Ученически институт на БАН Сесия 2018г. и  първо място в категория “Приложни Програми” на НОИТ 2019 г. Преподаватели с най-голям принос за успеха му са Стоян Велев – учител в МГ „Петър Берон“, гр. Варна. \r\nКато старт на нова категория „Вдъхновител и създател на таланти“ за първа година с грамота беше отличен преподавател, вдъхновител и създател на над 1 900 състезателя. Държавният глава награди д-р Бисерка Йовчева, главен асистент в Катедрата по компютърна информатика в Шуменския университет. Тя е доктор по методика на преподаването по информатика. Бисерка Йовчева също така е и един от треньорите на българския отбор по програмиране. В Школа „А & Б“ в Шумен тя обучава и тренира млади програмисти от цялата страна - дистанционно и на място.  Учениците от школата са завоювали 49 златни, 40 сребърни и 44 бронзови медала от национални състезания. Младите програмисти, обучени в нея са донесли на страната ни 15 златни, 30 сребърни и 19 бронзови медали от международни състезания.  Д-р Йовчева, заедно с проф. Красимир Манев и Елена Маринова от „Мусала Софт“ е инициатор на EJOI – първата европейска младежка олимпиада по информатика. \r\nНа церемонията в Гербовата зала на Дондуков 2 президентът Радев връчи сертификати и грамота „Джон Атанасов – дебютен пробив в компютърните науки“ за  ученици и студенти, постигнали през последната година високи резултати с авторските си проекти, както и грамота „Джон Атанасов – проект с висок обществен принос“, която отличава индивидуални и екипни проекти.  \r\nНосители на сертификати в категорията „Джон Атанасов – дебютен пробив в областта на компютърните технологии“  са Звездин Бесарабов и Андрей Гиздов, възпитаници на НПМГ „Акад. Любомир Чакалов“ в София. Звездин Бесарабов печели правото да представи страната ни на Европейския конкурс за млади учени (EUCYS) през септември в София. На международното състезание Intel International Science and Engineering Fair той печели 3 специални отличия, което е рекорд за страната досега - \"Make your own way\" награда на GoDaddy, \"Intelligent-based solutions in cybersecurity\" награда на Mawhiba и награда на Innopolis. Андрей Гиздов е част от отбора, представил страната на Европейския конкурс за млади учени през септември в София. Печелил е награди от състезанията Intel ISEF, Зимна конференция на УчИМИ БАН 2019, Панаир на Науката и Иновациите 2018 София и др.  \r\nСъс сертификат за дебютен пробив в областта на компютърните технологии е отличен и Димитър Чакъров, възпитаник на Математическата гимназия “Акад. Кирил Попов” в Пловдив. Той участва в състезанието Intel ISEF 2019 г., където е носител на специалната награда в категория Математика/Криптография на Innopolis University. Участва и на няколко международни научни конференции, има грамота за отлично представяне от Конференция на УчиМИ БАН 2019 и награда за интердисциплинарен проект на Съвместния център по обучение, симулация и анализ към БАН. \r\nС грамота за дебютен пробив в компютърните технологии  държавният глава отличи Румен Данговски, бакалавър по математика и физика от Масачузецкия Технологичен Институт (МТИ) (2014-2018), кандидат магистър и докторант по електронно инженерство и компютърни науки в МТИ (от 2019).  Работи върху компютърни модели, вдъхновени от фундаменталната наука, намиращи приложение в изкуствения интелект.  През януари 2018 Румен става първият служител на компания Lightelligence inc., която цели да предостави следващото поколение от оптични чипове за изкуствен интелект. В Lightelligence, той предоставя алгоритъм за разпознаване на цифри от банката от данни MNIST, който работи върху чип, програмиращ със светлина, а не с електрони.  Работата си по време на докторантурата в МТИ Румен посвещава на изработката на ефективно трансферно обучение, т.е. пренасянето на знание от една задача в друга при машинно самообучение.  \r\nС грамота „Джон Атанасов – проект с висок обществен принос“ беше отличен Тодор Колев, основател и председател на Кооперация “Комрад Кооператив”, която работи по изследователски проекти в областта изкуствения интелект и блокчейн технологиите. Разработки под ръководството на Тодор Колев, са печелили редица награди на престижни конкурси като неговият възпитаник, Звездин Бесарабов е носител и на награда Джон Атанасов за млади таланти през 2017.  \r\nВ словото си на церемонията президентът Румен Радев изтъкна големия брой участници в тазгодишното издание на инициативата. „Немалка част от вас работят и учат по света, но където и да сте в институти, научни центрове и звена, вие го правите с мисъл за България и съхранявате връзката си с родината. От нея вие черпите вяра и сили, а нашата научна общност укрепва значително с вашите постижения“, подчерта още президентът.", "date": "2019.10.07", "title": "Президентът Румен Радев приветства на церемония в Гербовата зала лауреатите в президентската инициатива Награда \"Джон Атанасов\" за 2019 г."}
{"url": "http://www.focus-news.net/news/2019/10/07/2706028/sport-rakovodstvoto-na-espanyol-vaznameryava-da-uvolni-trenyora-david-galego.html", "text": "Ръководството на Еспаньол възнамерява да уволни треньора си Давид Галего заради лошия старт на отбора в шампионата на Испания, съобщават местните медии.  \r\nГалего води Еспаньол от миналото лято. През този сезон, след осем кръга, клубът заема 19-о място в класирането, с актив от 5 точки. \r\nЕспаньол е съперник на Лудогорец в груповата фаза на Лига Европа. Двата отбора ще се срещнат в третия кръг от надпреварата на 24 октомври. Мачът помежду им ще се играе в Разград.", "date": "2019.10.07", "title": "Спорт: Ръководството на Еспаньол възнамерява да уволни треньора Давид Галего"}
{"url": "http://www.focus-news.net/news/2019/10/07/2706038/prof-atanas-tasev-energien-ekspert-s-razshiryavaneto-na-kapatsiteta-na-gazohranilishteto-v-chiren-shte-se-garantira-stabilnostta-na-gazovite-dostavki.html", "text": "С разширяването на капацитета на газохранилището в Чирен ще се гарантира стабилността на газовите доставки. Това каза за обзорното предаване  „Това е България“  на  Радио „Фокус“  енергийният експерт проф. Атанас Тасев. По думите му газохранилището в Чирен поема около 550 млн. куб. м. газ, които могат да се използват ефективно в газопреносната система. Той добави, че Европа, която е един от най-големите консуматори на руски природен газ, чиято консумация надвишава над 33%, ще изпита в бъдеще нужда от допълнителни количества газ и поради тази причина Русия резервира значителни количества газ в газохранилищата в Европа, предвид прекратяването на транзита на газ през Украйна. „Поради което се появява нова конюнктура, в която можем да се впишем. Ако при нас за съхранението на природния газ на годишна база се заплаща 7 евро за 1000 куб.м. газ, то в момента борсовите цени са достигнали до 70 евро. Това е идеята – с разширението на Чирен, което е планирано за количества почти 1 млрд. куб.м. ефективен газ – 500 милиона куб.м. природен газ да бъдат предоставени на борсови котировки. Предвид конюнктурата „Булгартрансгаз“ ще получи значителен приход, от който, понеже е държавно предприятие, значителна част ще отиде в бюджета“, обясни енергийният експерт. Проф. Атанас Тасев обясни, че е възможно да се създадат т.нар. пикови хранилища, като добави, че при началото на функционирането на газовата борса, цената на пиковите количества газ ще бъде значителна, а това ще направи икономически целесъобразно търсенето, проучването и изграждането на подобни газохранилища. Те могат да бъдат ситуирани в райони, където има подземен добив на сол, каза още той и добави, че около Провадия има подобни солни находища и би трябвало да се проучи, какви са възможностите.  \r\nЦоня СЪБЧЕВА", "date": "2019.10.07", "title": "Проф. Атанас Тасев, енергиен експерт: С разширяването на капацитета на газохранилището в Чирен ще се гарантира стабилността на газовите доставки"}
{"url": "http://www.focus-news.net/news/2019/10/07/2705745/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Втори разобличител подаде сигнал срещу държавния глава на САЩ Доналд Тръмп в скандала около разговора с украинския му колега Владимир Зеленски от 25 юли тази година, съобщава американското издание  Washington Examiner . Информацията е потвърдена от официален Вашингтон.  \r\nСъгласно разпространената информация, свидетелят разполага с данни \"от първа ръка\" за събитията, които подкрепят твърденията на първия разобличител. Лицето, подало сигнала, ще бъде представляван от същия адвокат, който работи от името на първия свидетел.  \r\nОфициална жалба не е подадена, но лицето е свидетелствало пред разузнавателните служби и е дало \"защитени показания\". Появата на втория подател на сигнал следва доклад от петък, съгласно който още един човек е обмислял да свидетелства срещу Доналд Тръмп.   \r\nАмериканският президент изглеждаше подготвен за сигнала от второто лице, коментира изданието. „Продължавайте да се появявате\", написа Тръмп в социалната мрежа \"Туитър\". \r\nВ първата жалба на лицето, подало сигнала, се казва, че „в рамките на служебните си задължения получих информация от множество правителствени служители на САЩ, че президентът на САЩ използва служебното си положение, за да иска намеса от чужда държава в изборите през 2020 г. в САЩ . \r\nТръмп и Зеленски разговаряха по телефона за около 30 минути на 25 юли, а високопоставени представители на Вашингтон като държавния секретар Майк Помпео са слушали хода на разговора. Стенограмата бе оповестена публично два месеца по-късно. Тръмп поиска \"услуга\" от Украйна при разследването на фирмата за киберсигурност CrowdStrike, която определи, че руснаците са проникнали в системите на Демократическата партия, оценка, дадена от специалния прокурор Робърт Мюлер и американската разузнавателна общност. Тръмп също призова украинския лидер да проучи каквото и да е украинско участие в изборите през 2016 г.  \r\n*** \r\n \r\n  След като дългоочакваното възобновяване на преговорите за ядрено разоръжаване на Пхенян, които се проведоха в Швеция между представители на САЩ и Северна Корея, завърши с пореден провал, нараства опасението, че ситуацията отново ще спре планираните мирни инициативи на Южна Корея, отбелязват в редакцията на англоезичното издание  Korea Herald . \r\nПреговорите на работно ниво започнаха в събота следобед и продължиха около осем часа на фона на надеждата за евентуален пробив в диалога, който бе спрян вследствие на провалената среща в Ханой между президента на САЩ Доналд Тръмп и севернокорейския лидер Ким Чен-ун през февруари тази година. Но за пореден път двете страни не успяха да преодолеят различията си относно денуклеаризацията на Корейския полуостров. Главният преговарящ на Севера Ким Мьон-гил обяви „провала“ на преговорите в рядка среща с репортери пред посолството на Северна Корея в Стокхолм. \r\nНеуспешните преговори са удар за правителството в Сеул тъй като поредица от мирни усилия, водени от президента Муун Дже-ин, вероятно ще се забавят или отново ще навлязат в задънена улица след прекратения диалог между Пхенян и Вашингтон. \r\nОсновните мирни инициативи включват плана за отправяне на покана към лидера на Северна Корея на предстоящата специална среща на върха на АСЕАН, предвидена за следващия месец. Остават 50 дни до откриването на срещата на 25 ноември. От пресслужбата на Президентството в Сеул дадоха проведе брифинг, но не направиха коментар за въздействието на преговорите в Швеция върху инициативата на Мун Дже-ин да покани севернокорейския лидер на посещене в страната. \r\nИнтересът към подобна визита е голям. Скорошно проучване показва, че 68% от гражданите на Южна Корея одобряват идването на Ким Чен-ун в страната за срещата на върха на АСЕАН. \r\nАко преговорите между Вашингтон и Пхенян постигнат плавен напредък, някои анализатори са уверени, че ще има вероятност лидерът на Пхенян да направи първото си по-продължително пътуване на в Южна Корея. След прекъсването на преговорите, Държавният департамент на САЩ изрази готовността си да запази инерция в отношенията, като проведе нови дискусии със Северна Корея. \r\n\"В края на нашите преговори, САЩ приехата поканата на шведските домакини да се върнат в Стокхолм, за да се срещнат отново след две седмици и да продължат дискусиите по всички теми\", се казва в заключителната декларация след срещата в Швеция. „Делегацията на САЩ прие тази покана“. \r\nМинистерството на външните работи в Сеул изрази очакване, че САЩ и Северна Корея ще продължат да поддържат преговорите, въпреки че не е постигнат осезаем напредък в Стокхолм.  \r\n*** \r\n \r\n  Министерството на външните работи на Турция привика американски дипломат за обяснение, след като посолството на САЩ хареса съобщение в социалната мрежа \"Туитър\", който спекулира за здравето на лидера на \"Партия на националистическото действие\" (ПНД) Девлет Бахчели, съобщава вестник  Hurriyet . \r\n\"Туитът\" гласи, че Турция трябва да е готова за политика без участието на Бахчели - 71-годишният съюзник на управляващата \"Партия на справедливостта и развитието\" (ПСР). Съобщението бе публикувано от журналиста Ергун Бабахан, заподозрян за връзки с ФЕТО който избяга от Турция след опита за преврат от 15 юли 2016 г. „Хората от Турция трябва да започнат да свикват с политиката без председателя на ПНД Девлет Бахчели\", цитира изданието \"туита\". \r\nПо-късно от посолството на САЩ публикуваха извинение във връзка с харесването не съобщението.  \r\n„По-рано днес акаунта ни \"лйкна\" неподходяща публикация по погрешка. Съжаляваме за грешката и се извиняваме за объркването“, се казва в съобщението.  \r\nНо Анкара реагира остро. Външното министерство привика за обяснение дежурните в американското посолство и поиска разяснения за инцидента. \r\n\"Неволна грешка? Посолството на САЩ няма работа във вътрешните дела на Турция. Държавният департамент рябва да разследва този инцидент и да дисциплинира отговорните. Посланието на САЩ е, че харесва публикация, свързана с ФЕТО, която твърди, че краят на Бахчели наближава“, написаха представителите на официална Анкара в \"Туитър\".  \r\nПНД е съюзник на управляващата ПСР на президента Реджеп Тайип Ердоган. Двете партии влязоха в парламентарните и президентските избори в съюз, което им позволи да получат мнозинство в парламента. \r\n***", "date": "2019.10.07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/10/07/2706024/afp-frantsiya-preduprezhdava-turtsiya-sreshtu-vsyaka-initsiativa-zaplashvashta-borba-sreshtu-islyamska-darzhava-v-siriya.html", "text": "Франция призова Турция да „избягва всякакви инициативи“, които биха могли да навредят на коалиционния борба срещу групировката „Ислямска държава“ в Сирия, където САЩ започнаха да изтеглят войски от ключови гранични райони, предава  AFP . \r\nВ изявление Министерството на външните работи в Париж също предупреди, че пленените европейски джихадисти в североизточната част на Сирия трябва да останат в \"сигурно задържане\". \r\n \r\n Тереза Герова", "date": "2019.10.07", "title": "AFP: Франция предупреждава Турция срещу „всяка инициатива“, заплашваща борба срещу \"Ислямска държава\" в Сирия"}
{"url": "http://www.focus-news.net/news/2019/10/07/2705753/the-times-dzhonsan-shte-predizvika-kralitsa-elizabet-ii-uvolnete-me-ako-se-osmelite.html", "text": "Министър-председателят на Обединеното кралство Борис Джонсън ще предизвика кралица Елизабет II да го уволни, вместо да подаде оставка от премиерския пост в опит да гарантира излизането на страната от структурите на Европейския съюз до 31 октомври, съобщава британският национален ежедневник  The Times . \r\nВ безпрецедентна ескалация на конституционната криза високопоставени представители на кабинета разкриха, че Джонсън няма да стои настрана, ако предложенията му бъдат отхвърлени от Брюксел и депутатите се опитат да го свалят, за да предотвратят Брекзит без сделка. Съгласно думите им, Джонсън е готов да се \"окопае\" на Даунинг Стрийт, дори ако депутатите декларират недоверие в неговото правителство и се съгласят на премиер, който да го замести. \r\nИзточници твърдяр, че е обсъждана идеята председателят на Камарата на представителите Джон Бъркоу да бъде предложен за премиер на националното единство, въпреки че някои от участвалите разговорите се съмняват, че той би могъл да получи подкрепата на мнозинството.", "date": "2019.10.07", "title": "The Times: Джонсън ще предизвика кралица Елизабет II: „Уволнете ме, ако се осмелите“"}
{"url": "http://www.focus-news.net/news/2019/10/07/2705750/nedelya-s-katastrofi-obzor.html", "text": "Пътни инциденти белязаха неделния ден. Инцидентите започнаха още в 4.00 ч. сутринта. 16-годишно момиче загина след като бе блъснато от автомобил на пешеходна пътека в Сливен. Инцидентът стана на  бул. ”Бургаско шосе” в града. Автомобилът бе управляван от  28-годишен водач от Тополчане. След произшествието водачът е задържан за 24 часа в РУ-Сливен, а пробата му за употреба на алкохол е положителна. Към 10.50 ч. бе регистрирана катастрофа и на ул. „Черковна“ в столицата. Автомобил се преобърна на пътя. Вследствие на катастрофата пострадаха двама души, които са без сериозни наранявания.  \r\nВ следобедните часове автобус се преобърна на автомагистрала „Тракия“. Инцидентът стана при 222 км на автомагистралата.  \r\nПострадалият бе закаран в лечебно заведение, където бе прегледан.", "date": "2019.10.07", "title": "Неделя с катастрофи (ОБЗОР)"}
{"url": "http://www.focus-news.net/news/2019/10/07/2705751/afp-boris-dzhonsan-predupredi-frenskiya-prezident-che-nyama-da-otlozhi-brekzit.html", "text": "Министър-председателят на Обединеното кралство Борис Джонсън предупреди френския президент Еманюел Макрон, че няма да забави излизането на страната от структурите на Европейския съюз след 31 октомври, подчертавайки, че отправените от него предложения са последен шанс за постигане на споразумение, предава  AFP , като се позовава на говорител на Даунинг стрийт. \r\nВ телефонен разговор Джонсън е информирал Макрон, че \"Брюксел не трябва да бъде примамван в погрешното вярване, че Обединеното кралство ще остане в ЕС след 31 октомври\", цитира агенцията думите на говорителя на кабинета в Лондон. \r\nПремиерът на Обединеното кралство също е заявил, че няма да поиска ново отлагане, въпреки че британските депутати приеха закон миналия месец, който изисква той да настоява за забавяне на Брекзит, ако не успее да постигне споразумение до края на срещата на върха на ЕС на 17-18 октомври. \r\n \r\n \r\n Тереза Герова", "date": "2019.10.07", "title": "AFP: Борис Джонсън предупреди френския президент, че няма да отложи Брекзит"}
{"url": "http://www.focus-news.net/news/2019/10/07/2705752/1005-g-ot-smartta-na-balgarskiya-tsar-samuilobzor.html", "text": "На 6 октомври през 1014 г. умира цар Самуил. Това се случва след завръщането на ослепените след битката при село Ключ български войници в българската столица Охрид. 1005 години по-късно няма съмнение за българския произход на владетеля. По повод 1005-ата годишнина от кончината на българския владетел Национален парк музей „Самуилова крепост“ работи със свободен вход за посетители. Безплатният вход премина под засилен интерес. Около 2000 души посетиха Национален парк музей \"Самуилова крепост\" за 1005-ата годишнина от смъртта на българския владетел.  Всеки посетител е получил копие от Манасиевата хроника, направено под формата на магнитче. Посетителите имаха и възможност да разгледат изложбата \"Цар Самуил – ненадминат по сила и ненадминат по храброст\", която е дело на Националния археологически институт с музей към БАН и Софийският университет. Също така бе прожектиран филм, посветен на цар Самуил. \r\nПо повод кончината на владетеля „Фокус“ потърси мнението на историците.  Проф. Пламен Павлов  изтъкна, че цар Самуил за нас българите е нещо като национален светец, независимо, че не е канонизиран. „Самуил е един много емоционален човек, той е един човек с много силна воля, същевременно може да бъде и много човечен. Той е жесток и суров като всички средновековни владетели, той не се поколебава да екзекутира собственият си брат Арон и неговото семейство, когато Арон е уличен в държавна измяна в 987 г. Същият този суров човек получава инфаркт, когато вижда колоните от своите ослепени войници. Това става на 4 октомври, а на 6 октомври той си отива от този свят“, каза проф. Павлов. Той подчерта, че 1 005 години след събитията, ние се обръщаме към личността на Самуил, за нас той е нещо като национален светец, независимо, че не е канонизиран от църквата. „Както и в поезията на Вазов и Атанас Далчев и много други поети и писатели, както и в трилогията на Димитър Талев, Самуил за нас е една знакова фигура. Той е част от нашата българска идентичност, ние не можем да си представим България и нас самите без цар Самуил“, изтъкна още проф. Павлов.  Историкът проф. Пламен Павлов бе категоричен, че цар Самуил е олицетворение на България и опитите да се пренаписва историята са обречени на неуспех.  Той обърна внимание, че костите на цар Самуил в момента се намират в музея в Солун. Според него те трябва да бъдат погребани по християнски, а не да седят в депото на един музей. Проф. Павлов изтъкна, че цар Самуил е владетелят, който дава отпечатък върху едно цяло столетие в историята на Средновековна България.  Подобно бе мнението и на  директорът на Исторически музей – Петрич д-р Сотир Иванов . Той посочи, че личността на цар Самуил надраства мащабите на Средновековието. По думите му е особено важно да се има предвид, че това е средновековният владетел, който буди най-голям интерес в научните ни среди. „Това е владетелят, за който беше организирана много голяма научна конференция в София, посветена на 1000-годишнината от битката в Ключката клисура и 1000 години от смъртта на Самуил. Всъщност неговата личност е доста интересна, защото тя надраства мащабите на Средновековието. В политиката на цар Самуил има величие и военен гении, които виждаме и при цар Симеон. Виждаме също дипломацията, международните договори, както с католическия запад, така също сме свидетели на дипломацията му на изток с Византия и с държави и организации, които са разположени в източната част на Европа. Това, което най-много откроява Самуил, е неговата емоция и отношение към поданиците му“, каза още д-р Иванов. Той добави, че това е особено важно в края на първото християнско хилядолетие, когато всички очакват второто пришествие. „Това са дни на смирение, но и на надежда. Както казват и средновековните автори, в контекста на библейските разкази: „Какъвто е владетеля, такъв е и народа, който управлява““, посочи д-р Иванов.", "date": "2019.10.07", "title": "1005 г. от смъртта на българския цар Самуил(ОБЗОР)"}
{"url": "http://www.focus-news.net/news/2019/10/07/2705755/kommersanta-sasht-specheliha-na-izborite-v-kosovo.html", "text": "Извънредните парламентарни избори, проведени в неделя в Косово, не само ще определят конфигурацията на бъдещата власт в най-младата държава на Балканите. Те трябва да доведат до деблокиране на замразените за почти година преговори за нормализиране на отношенията между Белград и Прищина. САЩ все по-активно се намесват в този процес. В навечерието на изборите в Косово американският президент Доналд Тръмп назначи своя специален представител за преговорите между Сърбия и Косово. Той ще стане вторият американски емисар в региона, коментират в редакцията на руския вестник  \"Коммерсантъ\" . \r\nПровеждането на предсрочни избори в Косово стана неизбежно след оставката през юли на премиера Рамуш Харадинай, който беше призован за разпит от Специализиеания съд за военни престъпления в Хага. През декември миналата година кабинетът в Прищина въведе 100-процентови мита върху вноса на сръбските стоки в отговор на кампанията, която Белград започна за отмяна на признаването на Косово. Сърбия реагира с отказ да продължи преговорите за нормализиране на отношенията с Косово. Въпреки многократните искания на ЕС и САЩ за премахване на митата, ограниченията все още се прилагат. Диалогът между Белград и Прищина остава замразен почти година. \r\nСледователно, специално внимание е насочено към настоящите избори в Косово. \r\nСветът очаква, че новото правителство на Косово ще премахне или поне отмени временно митата, което ще създаде условия за деблокиране на преговорите за нормализиране на отношенията между Белград и Прищина. А това от своя страна ще отвори и на Сърбия, и на Косово пътя към евроатлантическата интеграция. \r\nПоследната предизборна кампания беше най-кратката след обявяването на независимостта на Косово през 2008 г. - само десет дни, а политическата ситуация - най-объркващата. Проучванията в навечерието на вота показаха, че от 25 партии и коалиции, участващи в изборите, най-малко четири имат шанс да спечелят. Това са Демократическа лига на Косово (ДЛК), основан от „Косовския Ганди”, дългосрочния лидер на косовските албанци Ибрахим Ругова; движението \"Самоопределение\" на Албин Курти; Демократическата партия на Косово (ДПК), близка до президента Хашим Тачи, и \"Алианс за бъдещето на Косово\" на бившия премиер Рамуш Харадиная. \r\nПоследните две политически сили се ръководят предимно от бивши полеви командири на Армията за освобождение на Косово (АОК), много от които са в списъка с обвиняемите в Хага. Първите две партии се ръководят от политици, които не са свързани със сръбско-албанския въоръжен конфликт от 90-те години на миналия век и многобройните военни престъпления, които го съпътстват. В Европа се смята, че тези две политически сили ще могат да формират основата на новото правителство. \r\n\"Формирането на нова власт в Косово от политици, които не са обременени с военно минало, би улеснило разрешаването на много въпроси\", потвърди европейски дипломатически източник пред \"Коммерсантъ\", пожелал анонимност. От друга страна, според него, Рамуш Харадинай, въпреки радикализма си, е направил важни компромисни решения като министър-председател, по-специално, „в крайна сметка той подкрепи споразумението за границата с Черна гора, което беше блокирано от косовския парламент дълги години“. Така че Европа е готова да работи с всяко правителство на Косово\", увери събеседникът на изданието. Основното е то да бъде формирано възможно най-скоро и да бъде готово за сътрудничество\". \r\nЛюбопитно е, че по време на предизборната кампания никоя от водещите политически партии в Косово открито не подкрепи искането на международната общност да премахне митата върху сръбските стоки. От Прищина обаче уверяват, че това не означава, че ситуацията няма да се промени след изборите. \r\nЕдна от най-важните в предизборната игра на косовските политически партии и коалиции беше американската карта - желанието да се покаже на избирателите, че конкретна партия стои най-близо до Америка. И това не е изненадващо: според проучвания на Института Gallup, Косово е на първо място в света по подкрепа на политическите инициативи на САЩ. А американското влияние върху косовските албанци е изключително голямо. \r\n„Близостта към Америка“ бе по-активно демонстрирана от лидера на ДЛК Кадри Весели. Той непрекъснато повтаряше, че на 6 октомври албанците избират между сътрудничество със САЩ под ръководеното от него правителство и изолация. В същото време много градове в страната бяха поставени билбордове със снимки на Кадри Весели и Доналд Тръмп. \r\nЛидерите на другите партии се опитаха съшо да разиграят американската карта, макар и в по-малка степен. Председателят на ДЛК Иса Мустафа увери избирателите: „Ако някой стои рамо до рамо с Америка, това е ДЛК, защото Ибрахим Ругова проправи пътя към Америка, а не тези, които правят снимки с американския президент и злоупотребяват с неговото име“. Рамуш Харадинай говори и за връзките си със САЩ и че „Америка е съюзник на Косово, а не на отделните му политици“. \r\nВ резултат на това посолството на САЩ в Прищина миналата седмица направи изявление: „Правителството на САЩ не дава предпочитания на никоя политическа партия или на нито един кандидат на изборите в неделя. Ние уважаваме правото и отговорността на избирателите в Косово да избират своето собствено бъдеще\". \r\nКакто обаче косовските журналисти разбраха, в кампанията на ДПК се включи бивш съветник на настоящия президент на САЩ Сам Нанберг, чийто хонорар беше в размер на 110 хил. долара. И на един от митингите на тази партия в град Гнилан, изнесе реч изпълняващият длъжността министър на правосъдието на САЩ Матю Уитакър в периода от ноември 2018 г. до февруари 2019 г. Уважаемият гост беше убеден, че борбата срещу корупцията и икономическото развитие на Косово зависят от резултата от неделните избори и че тези цели могат да бъдат постигнати с премиера, който търси приятелство със САЩ. А това е Кадри Весели. \r\nВ навечерието на изборите в Косово президентът на САЩ Доналд Тръмп направи неочакван ход. В края на миналата седмица той назначи свой специален представител за преговорите между Сърбия и Косово -  американският посланик в Берлин Ричард Гренел. \r\nЗа почти всички на Балканите тази стъпка беше пълна изненада. Новият американски емисар никога досега не се е занимавал с Балканите. Освен това на сегашния си пост той успя да развали отношенията с Германия, която играе важна роля в уреждането на косовския въпрос, след като обяви, че целта му е да подкрепя десни и крайнодесни европейски политици. Накрая, в края на август, Държавният департамент на САЩ назначи свой специален представител за Балканите Матю Палмър, който активно участва в региона от дълго време. Неговата задача беше определена ясно: нормализиране на отношенията между Белград и Прищина. \r\nВ началото дори президентът на Сърбия Александър Вучич, който сега трябва да преговаря с Ричард Гренел, не можа да скрие изненадата след американския ход. Но почти всички лидери в Косово приветстваха появата на нов посредник в преговорите. \r\nДържавният департамент на САЩ в края на миналата седмица увери, че Матю Палмър \"ще работи в тясно сътрудничество с Ричард Гренел за постигане на цялостно споразумение между Сърбия и Косово\". Ново назначение на ЕС изглежда също ще има: Вашингтон и Брюксел имат общ интерес да направят Балканите стабилни и проспериращи, така че да продължат ясното сътрудничество със САЩ. \r\nМного балкански експерти обаче виждат назначаването на втория американски емисар на Балканите по различен начин. „Гренел има пряк достъп до Белия дом. Ясно е, че той трябва да стане главният специален представител на Балканите\", пише професорът американския университет \"Джон Хопкинс\" Даниел Сървър в блога си в социалната мрежа \"Туитър\". „Можем да предположим, че това е опит за възраждане на идеята за размяна на територия между Сърбия и Косово, тази ужасна идея загина естествено донякъде преди месеци и е лошо, ако се опитат да я реанимират\". \r\n \r\n Тереза Герова", "date": "2019.10.07", "title": "\"Коммерсантъ\": САЩ спечелиха на изборите в Косово"}
{"url": "http://www.focus-news.net/news/2019/10/07/2705757/deneshen-makedoniya-erdogan-shte-poseti-sarbiya-za-nachaloto-na-stroitelstvoto-na-magistrala-belgrad-saraevo.html", "text": "Държавният глава на Турция Реджеп Тайип Ердоган ще направи двудневно посещение в Сърбия в периода 7-8 октомври, отбелязва електронното издание на македонския вестник  \"Денешен\" . \r\nОсвен на срещата с президента на западната ни съседка - Александър Вучич, Ердоган ще вземе участие във второто заседание на Съвета на високо равнище за двустранно сътрудничество между Сърбия и Турция, като се очаква в рамките му да бъдат подписани поредица от двустранни споразумения. \r\nДвамата лидери ще присъстват също и на бизнес форум, насочен към засилване на двустранното икономическо сътрудничество между Сърбия и Турция. \r\nВъв вторник Вучич, Ердоган и членовете на председателството на Босна и Херцеговина ще проведат Тристранна среща на върха в Белград, с която ще отбележат официалния старт на работата по магистралата Белград-Сараево в Сремска Раца. \r\nМагистралата е важна за свързване на целия регион, тъй като е изградена в две посоки: Биелена - Сремска рача (граница с БиХ) - Кузмин и Пожега - Котроман (граница с БиХ). \r\nСтойността на търговския договор е 250 млн. евро и включва подготовката на документация и работи по участъка Сремска рача - Кузмин и подготовката на проектна и техническа документация за участъка Пожега-Котроман. Проектът ще се финансира със заем от турската Exim Bank и бюджета на Република Сърбия. \r\n \r\n Тереза Герова", "date": "2019.10.07", "title": "\"Денешен\" (Македония): Ердоган ще посети Сърбия за началото на строителството на магистрала Белград-Сараево"}
{"url": "http://www.focus-news.net/news/2019/10/07/2705749/koha-ditore-kosovo-pri-80-obraboteni-byuletini-samoopredelenie-vodi-s-2601-ot-glasovete.html", "text": "При малко над 80% обработени бюлетини движение \"Самоопределение\" на Албин Курти събира 26,01% от гласовете на избирателите, изпреварвайки \"Демократическа лига на Косово\" (ДЛК) на Иса Мустафа, която печели 25,04%, съобщава електронното издание на прищинския ежедневник  Koha Ditore .  \r\nТрета сила е Демократическата партия на Косово на Кадри Весели с 21,19% от гласовете.  \r\nКоалицията \"Алианс за бъдещето на Косово\" на Рамуш Харадинай и Социалдемократическата партия е на четвърто място с 11,61%, следвана от коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" с 5,03%. \r\nПредседателят на \"Сръбска листа\" Горан Ракич обяви победа на партията му в гласуването на сръбската общност на предсрочните парламентарни избори в Косово, предава държавната  РТС . \r\n\"Сръбска листа\" печели и десетте мандата, предвидени за представители на сръбската общност в 120-местния парламент в Прищина. В центъра на Северна Митровица се събраха привърженици на партията за отпразнуване на резултатите от вота. \r\nВ обръщение пред Президентството в Белград, държавният глава на западната ни съседка Александър Вучич определи резултатите от изборите в Косово като \"най-убедителната победа в историята на \"Сръбска листа\".  \r\nСпоред ЦИК общият брой на сръбските и албанските избиратели в Косово надхвърля 1,9 милиона души. От тях 117 808 са регистрирани в 10 общини с преобладаващо сръбско население. От 120 места в парламента на Косово 100 са разпределени между албански депутати, а останалите 20 - сред представители на националните малцинства. Десет от тези 20 депутати се избират от сърбите, четири места са запазени за роми, ашкали и гупти, три места са запазени за бошняци, две са запазени за турци и едно за гораните. \r\n \r\n \r\n Тереза Герова", "date": "2019.10.07", "title": "Koha Ditore (Косово): При 80% обработени бюлетини: \"Самоопределение\" води с 26,01% от гласовете"}
{"url": "http://www.focus-news.net/news/2019/10/07/2705760/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Обединеното кралство Борис Джонсън ще предизвика кралица Елизабет II да го уволни, вместо да подаде оставка от премиерския пост в опит да гарантира излизането на страната от структурите на Европейския съюз до 31 октомври, съобщава британският национален ежедневник  The Times . \r\nВ безпрецедентна ескалация на конституционната криза високопоставени представители на кабинета разкриха, че Джонсън няма да стои настрана, ако предложенията му бъдат отхвърлени от Брюксел и депутатите се опитат да го свалят, за да предотвратят Брекзит без сделка. Съгласно думите им, Джонсън е готов да се \"окопае\" на Даунинг Стрийт, дори ако депутатите декларират недоверие в неговото правителство и се съгласят на премиер, който да го замести. \r\nИзточници твърдяр, че е обсъждана идеята председателят на Камарата на представителите Джон Бъркоу да бъде предложен за премиер на националното единство, въпреки че някои от участвалите разговорите се съмняват, че той би могъл да получи подкрепата на мнозинството. \r\n*** \r\n \r\n  Правителството на премиера Борис Джонсън няма \"план\" за действие, ако парламентът на Обединеното кралство блокира излизането на страната от Европейския съюз без споразумение. Това твърди Робърт Джерик от Консервативната партия, съобщава британският национален ежедневник  The Guardian . \r\nСпоред Джерик \"единственият фокус\" на кабинета на Джонсън е върху поддържането на обещанието на премиера да изведе страната от Европейския съюз до 31 октомври \"или да умре\", а министрите обещават да направят \"абсолютно всичко по силите ни\", за да спазят крайния срок. \r\nВъпросът ще излезе на дневен ред, ако Джонсън не успее да осигури споразумение на ключовата среща на върха на Европейския съюз на 17-18 октомври, тъй като след това той ще бъде принуден от закона да иска поредно отлагане на Брекзит - нещо, което той се закле, че няма да направи. \r\nПреговорите за Брекзит са в ход, след като новите предложения на премиера по отношение на предпазния механизъм за северноирландската граница бяха посрещнати с хладнокръвно в Брюксел. \r\nДейвид Фрост, главният преговарящ за \"развода\" от страна на Лондон, пристига в понеделник в Брюксел за по-нататъшни преговори, а въпросът е дали Джонсън ще направи офанзива, след като ЕС прекъсна преговорите през уикенда. \r\n*** \r\n  Кабинетът на премиера на Великобритания Борис Джонсън започна разговори с депутатите от Лейбъристка партия, във връзка с новите предложения за Брекзит, в опит да получи подкрепа за тях в парламента преди те да бъдат гласувани, пише британското издание  The Independent . \r\nДепутатът от лейбъристите Лиса Нанди заяви, че има изпитателни разговори между нейните колеги от партията и членове на кабинета на Джонсън. Тя също така разкри, че около 40 представители на Лейбъристката партия в парламента ще се противопоставят на председателя й Джереми Корбин и ще подкрепят сделка за Брекзит.  \r\nВъпреки това, тя също така предупреди, че новите предложения на министър-председателя не са нищо повече от „предизборна партийна политическа емисия“, и добави, че те дори отдалечават Великобритания от постигането на сделка.  \r\nИнформацията идва малко след като секретарят за Брекзит Стив Баркли разкри, че правителството обмисля да предложи вот в парламента за новите предложения преди срещата на Европейския съвет на 17 октомври, в опит да изпрати знак до Брюксел, че Джонсън разполага с подкрепата на Камарата на общините.  \r\n„Смятам, че има много депутати от Лейбъристката партия, около 40, които работят с много партии през последните три години и се опитват да постигнат сделка и все още се водят дискусии“, заяви Нанди.  \r\n„Това е междупартийна група, депутати за сделка. Имахме някои ограничени разговори с правителството на Борис Джонсън, за това какво ще бъде приемливо и как да го постигнем“, добави тя.  \r\nНанди, която се застъпваше за напускане на Европейския съюз по време на референдума заяви, че би подкрепила сделка, но не е съгласна с плановете на премира.  \r\n„Имаме предложение, което буквално няма шанс да бъде прието от ЕС, което създава две граници на остров Ирландия, а това е напълно несъвместимо със съществуващите международни правила и отнема правата и гаранциите на работниците“, заяви тя.  \r\n„Бих гласувала за сделка, но това не е сделка. Това е предизборна партийна политическа емисия от министър-председателя и истината е, че цялото това говорене за осъществяването на Брекзит само ни отдалечава от постигането на сделка, до каквато бяхме близо преди два месеца, когато той стана премиер“, добави още Нанди.  \r\nБаркли от своя страна потвърди, че правителството наистина води преговори с опозицията в опит да си осигури подкрепа за сделката.  \r\n„Говорим с членове на парламента, защото смятам, че много депутати искат да предотвратят (Брекзит) без сделка“, заяви той.  \r\nПопитан дали това означава, че правителството ще гласува плана на Джонсън преди срещата на Европейската комисия, Барки заяви, че партията обмисля този вариант.  \r\nПредставителите на Лейбъристката партия отдавна са разглеждани от правителството като ключова част от подкрепата за всяка сделка за Брекзит. По-рано имаше спекулации, че 30 от техните депутати е трябвало да подкрепят сделката, предложена от бившият премиер Тереза Мей, но това не се случи.  \r\nДжонсън заяви, че е бил окуражен от факта, че не всички депутати в парламента са толкова скептично настроени към новия му план.  \r\n„Депутати от всяко крило от моята собствена Консервативна партия, от Демократичната юнионистка партия в Северна Ирландия, дори от кадрите на Джереми Корбин заявиха, че нашата предложена сделка изглежда сякаш може да бъде приета“, заяви министър-председателят и добави, че за разлика от предишното предложение за Брекзит, неговият план всъщност е получил известна подкрепа. \r\n***", "date": "2019.10.07", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/10/07/2705747/rts-sarbiya-srabska-lista-obyavi-pobeda-sred-partiite-na-srabskata-obshtnost-v-kosovo.html", "text": "Председателят на \"Сръбска листа\" Горан Ракич обяви победа на партията му в гласуването на сръбската общност на предсрочните парламентарни избори в Косово, предава държавната  РТС . \r\n\"Сръбска листа\" печели и десетте мандата, предвидени за представители на сръбската общност в 120-местния парламент в Прищина. В центъра на Северна Митровица се събират привърженици на партията за отпразнуване на резултатите от вота. \r\nВ обръщение пред Президентството в Белград, държавният глава на западната ни съседка Александър Вучич определи резултатите от изборите в Косово като \"най-убедителната победа в историята на \"Сръбска листа\".  \r\n При 70% обработени бюлетини движение \"Самоопределение\" на Албин Курти събира 26,03% от гласовете на избирателите, изпреварвайки \"Демократическа лига на Косово\" (ДЛК) на Иса Мустафа, която печели 25,35%, съобщава електронното издание на прищинския ежедневник  Koha Ditore . Разликата в гласовете между първата и втората партия е близо 4 000.  \r\nТрета сила е Демократическата партия на Косово на Кадри Весели с 21,63% от гласовете.  \r\nКоалицията \"Алианс за бъдещето на Косово\" на Рамуш Харадинай и Социалдемократическата партия е на четвърто място с 11,74%, следвана от коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" с 5,16%. \r\n \r\n \r\n Тереза Герова", "date": "2019.10.07", "title": "РТС (Сърбия): \"Сръбска листа\" обяви победа сред партиите на сръбската общност в Косово"}
{"url": "http://www.focus-news.net/news/2019/10/07/2705754/rossiyskaya-gazeta-kyurdite-zaplashiha-turtsiya-s-totalna-voyna.html", "text": "Сирийските демократични сили (СДС) обявиха готовността си да започнат \"тотална война\" срещу Турция, ако Анкара стартира нова военна операция в северните райони на Сирия, съобщава вестник  \"Российская газета\" . \r\n\"СДС остават ангажирани с рамката, създадена от механизма за сигурност. Въпреки това, за да защитим себе си и хората си, няма да се колебаем да отговорим с тотална война през границата на всяко непровокирано нападение от страна на Турция\", написа лидерът на организацията Мустафа Бали. \r\nДен по-рано турският президент Реджеп Тайип Ердоган предупреди, че в следващите дни може да бъде даден ход на нова военна операция, целта на която ще бъде създаването на \"зона за сигурност\" в Северна Сирия. \r\nПрез август представители на САЩ и Турция се договориха за създаването на „зона за сигурност“ в Северна Сирия, на изток от Ефрат. Турският министър на отбраната Хулуси Акар заяви, че ако процесът на създаване на тази зона бъде спрян или отложен, Анкара ще бъде принудена да се откаже от обединението на своите усилия с Вашингтон по отношение на Сирия. \r\nВ същото време официален Дамаск се противопоставя на споразумението между САЩ и Турция. Сирийското правителство е убедено, че подобни договорености са грубо нарушение на принципите на международното право и Устава на ООН, както и грубо нарушение на суверенитета и териториалната цялост на Сирия. \r\n \r\n Тереза Герова", "date": "2019.10.07", "title": "\"Российская газета\": Кюрдите заплашиха Турция с \"тотална война\""}
{"url": "http://www.focus-news.net/news/2019/10/07/2705759/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Преглед на някои от основните теми в руския печат (Агенция „Фокус“) \r\n  Таксиметров шофьор отказа да обслужи бившия президент на Украйна Петро Порошенко, който след митинг в центъра на Киев реши да не напуска площад \"Независимост\" с личен транспорт, отбелязва руският вестник   \"Известия\" , като се позовава на местни медии. \r\nВ неделя в украинската столица се проведе пореден митинг срещу прилагането на „формулата на Щайнмайер“. Техен координатор беше „Движението за съпротива за предаване“, което включва националисти и привърженици на партията „Европейска солидарност“ на Порошенко. \r\nСпоред публикацията на електронното издание \"Страна.ua\", Порошенко отишъл до таксито и, отваряйки задната врата, заговорил на водача. Във видеото ясно се чува, как шофьорът му отговаря с \"не\". След това бившият държавен глава на Украйна излязъл от автомобила на фона на смеха на свидетелите на унизителната случка.  \r\nОколо 10 хиляди души взеха участие в демонстрациите в Киев. Подобни протести бяха проведени в 20 града на Украйна, включително в Николаев, Ровно и Лвов. \r\nНа 1 октомври Контактната група в Минск се съгласиха с прилагането т.нар. \"формула на Щайнмайер\" в Донбас, предложена от бившия външен министър на Германия Франк Валтер Щайнмайер (понастоящем президент на Германия). Документът предвиджа провеждане на избори и предоставяне на специален статут на Донбас. Освен това беше договорена дата за изтегляне на силите от региона. В Европа, Русия и в непризнатите Донецка и Луганска народни републики реагираха положително на подписването на плана. \r\nНякои украински политици обаче смятат такава стъпка за „предателство“. На 5 октомври Порошенко влезе в схватка националиста Андрей Билецки при подписването на плана за програмата „Свобода на словото“ . \r\n*** \r\n  Извънредните парламентарни избори, проведени в неделя в Косово, не само ще определят конфигурацията на бъдещата власт в най-младата държава на Балканите. Те трябва да доведат до деблокиране на замразените за почти година преговори за нормализиране на отношенията между Белград и Прищина. САЩ все по-активно се намесват в този процес. В навечерието на изборите в Косово американският президент Доналд Тръмп назначи своя специален представител за преговорите между Сърбия и Косово. Той ще стане вторият американски емисар в региона, коментират в редакцията на руския вестник  \"Коммерсантъ\" . \r\nПровеждането на предсрочни избори в Косово стана неизбежно след оставката през юли на премиера Рамуш Харадинай, който беше призован за разпит от Специализиеания съд за военни престъпления в Хага. През декември миналата година кабинетът в Прищина въведе 100-процентови мита върху вноса на сръбските стоки в отговор на кампанията, която Белград започна за отмяна на признаването на Косово. Сърбия реагира с отказ да продължи преговорите за нормализиране на отношенията с Косово. Въпреки многократните искания на ЕС и САЩ за премахване на митата, ограниченията все още се прилагат. Диалогът между Белград и Прищина остава замразен почти година. \r\nСледователно, специално внимание е насочено към настоящите избори в Косово. \r\nСветът очаква, че новото правителство на Косово ще премахне или поне отмени временно митата, което ще създаде условия за деблокиране на преговорите за нормализиране на отношенията между Белград и Прищина. А това от своя страна ще отвори и на Сърбия, и на Косово пътя към евроатлантическата интеграция. \r\nПоследната предизборна кампания беше най-кратката след обявяването на независимостта на Косово през 2008 г. - само десет дни, а политическата ситуация - най-объркващата. Проучванията в навечерието на вота показаха, че от 25 партии и коалиции, участващи в изборите, най-малко четири имат шанс да спечелят. Това са Демократическа лига на Косово (ДЛК), основан от „Косовския Ганди”, дългосрочния лидер на косовските албанци Ибрахим Ругова; движението \"Самоопределение\" на Албин Курти; Демократическата партия на Косово (ДПК), близка до президента Хашим Тачи, и \"Алианс за бъдещето на Косово\" на бившия премиер Рамуш Харадиная. \r\nПоследните две политически сили се ръководят предимно от бивши полеви командири на Армията за освобождение на Косово (АОК), много от които са в списъка с обвиняемите в Хага. Първите две партии се ръководят от политици, които не са свързани със сръбско-албанския въоръжен конфликт от 90-те години на миналия век и многобройните военни престъпления, които го съпътстват. В Европа се смята, че тези две политически сили ще могат да формират основата на новото правителство. \r\n\"Формирането на нова власт в Косово от политици, които не са обременени с военно минало, би улеснило разрешаването на много въпроси\", потвърди европейски дипломатически източник пред \"Коммерсантъ\", пожелал анонимност. От друга страна, според него, Рамуш Харадинай, въпреки радикализма си, е направил важни компромисни решения като министър-председател, по-специално, „в крайна сметка той подкрепи споразумението за границата с Черна гора, което беше блокирано от косовския парламент дълги години“. Така че Европа е готова да работи с всяко правителство на Косово\", увери събеседникът на изданието. Основното е то да бъде формирано възможно най-скоро и да бъде готово за сътрудничество\". \r\nЛюбопитно е, че по време на предизборната кампания никоя от водещите политически партии в Косово открито не подкрепи искането на международната общност да премахне митата върху сръбските стоки. От Прищина обаче уверяват, че това не означава, че ситуацията няма да се промени след изборите. \r\nЕдна от най-важните в предизборната игра на косовските политически партии и коалиции беше американската карта - желанието да се покаже на избирателите, че конкретна партия стои най-близо до Америка. И това не е изненадващо: според проучвания на Института Gallup, Косово е на първо място в света по подкрепа на политическите инициативи на САЩ. А американското влияние върху косовските албанци е изключително голямо. \r\n„Близостта към Америка“ бе по-активно демонстрирана от лидера на ДЛК Кадри Весели. Той непрекъснато повтаряше, че на 6 октомври албанците избират между сътрудничество със САЩ под ръководеното от него правителство и изолация. В същото време много градове в страната бяха поставени билбордове със снимки на Кадри Весели и Доналд Тръмп. \r\nЛидерите на другите партии се опитаха съшо да разиграят американската карта, макар и в по-малка степен. Председателят на ДЛК Иса Мустафа увери избирателите: „Ако някой стои рамо до рамо с Америка, това е ДЛК, защото Ибрахим Ругова проправи пътя към Америка, а не тези, които правят снимки с американския президент и злоупотребяват с неговото име“. Рамуш Харадинай говори и за връзките си със САЩ и че „Америка е съюзник на Косово, а не на отделните му политици“. \r\nВ резултат на това посолството на САЩ в Прищина миналата седмица направи изявление: „Правителството на САЩ не дава предпочитания на никоя политическа партия или на нито един кандидат на изборите в неделя. Ние уважаваме правото и отговорността на избирателите в Косово да избират своето собствено бъдеще\". \r\nКакто обаче косовските журналисти разбраха, в кампанията на ДПК се включи бивш съветник на настоящия президент на САЩ Сам Нанберг, чийто хонорар беше в размер на 110 хил. долара. И на един от митингите на тази партия в град Гнилан, изнесе реч изпълняващият длъжността министър на правосъдието на САЩ Матю Уитакър в периода от ноември 2018 г. до февруари 2019 г. Уважаемият гост беше убеден, че борбата срещу корупцията и икономическото развитие на Косово зависят от резултата от неделните избори и че тези цели могат да бъдат постигнати с премиера, който търси приятелство със САЩ. А това е Кадри Весели. \r\nВ навечерието на изборите в Косово президентът на САЩ Доналд Тръмп направи неочакван ход. В края на миналата седмица той назначи свой специален представител за преговорите между Сърбия и Косово -  американският посланик в Берлин Ричард Гренел. \r\nЗа почти всички на Балканите тази стъпка беше пълна изненада. Новият американски емисар никога досега не се е занимавал с Балканите. Освен това на сегашния си пост той успя да развали отношенията с Германия, която играе важна роля в уреждането на косовския въпрос, след като обяви, че целта му е да подкрепя десни и крайнодесни европейски политици. Накрая, в края на август, Държавният департамент на САЩ назначи свой специален представител за Балканите Матю Палмър, който активно участва в региона от дълго време. Неговата задача беше определена ясно: нормализиране на отношенията между Белград и Прищина. \r\nВ началото дори президентът на Сърбия Александър Вучич, който сега трябва да преговаря с Ричард Гренел, не можа да скрие изненадата след американския ход. Но почти всички лидери в Косово приветстваха появата на нов посредник в преговорите. \r\nДържавният департамент на САЩ в края на миналата седмица увери, че Матю Палмър \"ще работи в тясно сътрудничество с Ричард Гренел за постигане на цялостно споразумение между Сърбия и Косово\". Ново назначение на ЕС изглежда също ще има: Вашингтон и Брюксел имат общ интерес да направят Балканите стабилни и проспериращи, така че да продължат ясното сътрудничество със САЩ. \r\nМного балкански експерти обаче виждат назначаването на втория американски емисар на Балканите по различен начин. „Гренел има пряк достъп до Белия дом. Ясно е, че той трябва да стане главният специален представител на Балканите\", пише професорът американския университет \"Джон Хопкинс\" Даниел Сървър в блога си в социалната мрежа \"Туитър\". „Можем да предположим, че това е опит за възраждане на идеята за размяна на територия между Сърбия и Косово, тази ужасна идея загина естествено донякъде преди месеци и е лошо, ако се опитат да я реанимират\". \r\n*** \r\n \r\n  Сирийските демократични сили (СДС) обявиха готовността си да започнат \"тотална война\" срещу Турция, ако Анкара стартира нова военна операция в северните райони на Сирия, съобщава вестник  \"Российская газета\" . \r\n\"СДС остават ангажирани с рамката, създадена от механизма за сигурност. Въпреки това, за да защитим себе си и хората си, няма да се колебаем да отговорим с тотална война през границата на всяко непровокирано нападение от страна на Турция\", написа лидерът на организацията Мустафа Бали. \r\nДен по-рано турският президент Реджеп Тайип Ердоган предупреди, че в следващите дни може да бъде даден ход на нова военна операция, целта на която ще бъде създаването на \"зона за сигурност\" в Северна Сирия. \r\nПрез август представители на САЩ и Турция се договориха за създаването на „зона за сигурност“ в Северна Сирия, на изток от Ефрат. Турският министър на отбраната Хулуси Акар заяви, че ако процесът на създаване на тази зона бъде спрян или отложен, Анкара ще бъде принудена да се откаже от обединението на своите усилия с Вашингтон по отношение на Сирия. \r\nВ същото време официален Дамаск се противопоставя на споразумението между САЩ и Турция. Сирийското правителство е убедено, че подобни договорености са грубо нарушение на принципите на международното право и Устава на ООН, както и грубо нарушение на суверенитета и териториалната цялост на Сирия. \r\n***", "date": "2019.10.07", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/10/07/2705761/pregled-na-mezhdunarodnite-novini-do-6-chasa-agentsiya-fokus.html", "text": "Преглед на межународните новини до 6:00 часа (Агенция „Фокус“) \r\n  При малко над 80% обработени бюлетини движение \"Самоопределение\" на Албин Курти събира 26,01% от гласовете на избирателите, изпреварвайки \"Демократическа лига на Косово\" (ДЛК) на Иса Мустафа, която печели 25,04%, съобщава електронното издание на прищинския ежедневник  Koha Ditore .  \r\nТрета сила е Демократическата партия на Косово на Кадри Весели с 21,19% от гласовете.  \r\nКоалицията \"Алианс за бъдещето на Косово\" на Рамуш Харадинай и Социалдемократическата партия е на четвърто място с 11,61%, следвана от коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" с 5,03%. \r\nПредседателят на \"Сръбска листа\" Горан Ракич обяви победа на партията му в гласуването на сръбската общност на предсрочните парламентарни избори в Косово, предава държавната  РТС . \r\n\"Сръбска листа\" печели и десетте мандата, предвидени за представители на сръбската общност в 120-местния парламент в Прищина. В центъра на Северна Митровица се събраха привърженици на партията за отпразнуване на резултатите от вота. \r\nВ обръщение пред Президентството в Белград, държавният глава на западната ни съседка Александър Вучич определи резултатите от изборите в Косово като \"най-убедителната победа в историята на \"Сръбска листа\".  \r\nСпоред ЦИК общият брой на сръбските и албанските избиратели в Косово надхвърля 1,9 милиона души. От тях 117 808 са регистрирани в 10 общини с преобладаващо сръбско население. От 120 места в парламента на Косово 100 са разпределени между албански депутати, а останалите 20 - сред представители на националните малцинства. Десет от тези 20 депутати се избират от сърбите, четири места са запазени за роми, ашкали и гупти, три места са запазени за бошняци, две са запазени за турци и едно за гораните. \r\n*** \r\n  Държавният глава на Турция Реджеп Тайип Ердоган ще направи двудневно посещение в Сърбия в периода 7-8 октомври, отбелязва електронното издание на македонския вестник  \"Денешен\" . \r\nОсвен на срещата с президента на западната ни съседка - Александър Вучич, Ердоган ще вземе участие във второто заседание на Съвета на високо равнище за двустранно сътрудничество между Сърбия и Турция, като се очаква в рамките му да бъдат подписани поредица от двустранни споразумения. \r\nДвамата лидери ще присъстват също и на бизнес форум, насочен към засилване на двустранното икономическо сътрудничество между Сърбия и Турция. \r\nВъв вторник Вучич, Ердоган и членовете на председателството на Босна и Херцеговина ще проведат Тристранна среща на върха в Белград, с която ще отбележат официалния старт на работата по магистралата Белград-Сараево в Сремска Раца. \r\nМагистралата е важна за свързване на целия регион, тъй като е изградена в две посоки: Биелена - Сремска рача (граница с БиХ) - Кузмин и Пожега - Котроман (граница с БиХ). \r\nСтойността на търговския договор е 250 млн. евро и включва подготовката на документация и работи по участъка Сремска рача - Кузмин и подготовката на проектна и техническа документация за участъка Пожега-Котроман. Проектът ще се финансира със заем от турската Exim Bank и бюджета на Република Сърбия. \r\n*** \r\n  Министър-председателят на Обединеното кралство Борис Джонсън ще предизвика кралица Елизабет II да го уволни, вместо да подаде оставка от премиерския пост в опит да гарантира излизането на страната от структурите на Европейския съюз до 31 октомври, съобщава британският национален ежедневник  The Times . \r\nВ безпрецедентна ескалация на конституционната криза високопоставени представители на кабинета разкриха, че Джонсън няма да стои настрана, ако предложенията му бъдат отхвърлени от Брюксел и депутатите се опитат да го свалят, за да предотвратят Брекзит без сделка. Съгласно думите им, Джонсън е готов да се \"окопае\" на Даунинг Стрийт, дори ако депутатите декларират недоверие в неговото правителство и се съгласят на премиер, който да го замести. \r\nИзточници твърдяр, че е обсъждана идеята председателят на Камарата на представителите Джон Бъркоу да бъде предложен за премиер на националното единство, въпреки че някои от участвалите разговорите се съмняват, че той би могъл да получи подкрепата на мнозинството. \r\n*** \r\n  Сирийските демократични сили (СДС) обявиха готовността си да започнат \"тотална война\" срещу Турция, ако Анкара стартира нова военна операция в северните райони на Сирия, съобщава вестник  \"Российская газета\" . \r\n\"СДС остават ангажирани с рамката, създадена от механизма за сигурност. Въпреки това, за да защитим себе си и хората си, няма да се колебаем да отговорим с тотална война през границата на всяко непровокирано нападение от страна на Турция\", написа лидерът на организацията Мустафа Бали. \r\nДен по-рано турският президент Реджеп Тайип Ердоган предупреди, че в следващите дни може да бъде даден ход на нова военна операция, целта на която ще бъде създаването на \"зона за сигурност\" в Северна Сирия. \r\nПрез август представители на САЩ и Турция се договориха за създаването на „зона за сигурност“ в Северна Сирия, на изток от Ефрат. Турският министър на отбраната Хулуси Акар заяви, че ако процесът на създаване на тази зона бъде спрян или отложен, Анкара ще бъде принудена да се откаже от обединението на своите усилия с Вашингтон по отношение на Сирия. \r\nВ същото време официален Дамаск се противопоставя на споразумението между САЩ и Турция. Сирийското правителство е убедено, че подобни договорености са грубо нарушение на принципите на международното право и Устава на ООН, както и грубо нарушение на суверенитета и териториалната цялост на Сирия. \r\n*** \r\n  При 70% обработени бюлетини движение \"Самоопределение\" на Албин Курти събира 26,03% от гласовете на избирателите, изпреварвайки \"Демократическа лига на Косово\" (ДЛК) на Иса Мустафа, която печели 25,35%, съобщава електронното издание на прищинския ежедневник  Koha Ditore . Разликата в гласовете между първата и втората партия е близо 4 000.  \r\nТрета сила е Демократическата партия на Косово на Кадри Весели с 21,63% от гласовете.  \r\nКоалицията \"Алианс за бъдещето на Косово\" на Рамуш Харадинай и Социалдемократическата партия е на четвърто място с 11,74%, следвана от коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" с 5,16%. \r\n*** \r\n  Правителството на премиера Борис Джонсън няма \"план\" за действие, ако парламентът на Обединеното кралство блокира излизането на страната от Европейския съюз без споразумение. Това твърди Робърт Джерик от Консервативната партия, съобщава британският национален ежедневник  The Guardian . \r\nСпоред Джерик \"единственият фокус\" на кабинета на Джонсън е върху поддържането на обещанието на премиера да изведе страната от Европейския съюз до 31 октомври \"или да умре\", а министрите обещават да направят \"абсолютно всичко по силите ни\", за да спазят крайния срок. \r\nВъпросът ще излезе на дневен ред, ако Джонсън не успее да осигури споразумение на ключовата среща на върха на Европейския съюз на 17-18 октомври, тъй като след това той ще бъде принуден от закона да иска поредно отлагане на Брекзит - нещо, което той се закле, че няма да направи. \r\nПреговорите за Брекзит са в ход, след като новите предложения на премиера по отношение на предпазния механизъм за северноирландската граница бяха посрещнати с хладнокръвно в Брюксел. \r\nДейвид Фрост, главният преговарящ за \"развода\" от страна на Лондон, пристига в понеделник в Брюксел за по-нататъшни преговори, а въпросът е дали Джонсън ще направи офанзива, след като ЕС прекъсна преговорите през уикенда. \r\n*** \r\n  Втори разобличител подаде сигнал срещу държавния глава на САЩ Доналд Тръмп в скандала около разговора с украинския му колега Владимир Зеленски от 25 юли тази година, съобщава американското издание  Washington Examiner . Информацията е потвърдена от официален Вашингтон.  \r\nСъгласно разпространената информация, свидетелят разполага с данни \"от първа ръка\" за събитията, които подкрепят твърденията на първия разобличител. Лицето, подало сигнала, ще бъде представляван от същия адвокат, който работи от името на първия свидетел.   \r\nОфициална жалба не е подадена, но лицето е свидетелствало пред разузнавателните служби и е дало \"защитени показания\". Появата на втория подател на сигнал следва доклад от петък, съгласно който още един човек е обмислял да свидетелства срещу Доналд Тръмп.   \r\nАмериканският президент изглеждаше подготвен за сигнала от второто лице, коментира изданието. „Продължавайте да се появявате\", написа Тръмп в социалната мрежа \"Туитър\". \r\nВ първата жалба на лицето, подало сигнала, се казва, че „в рамките на служебните си задължения получих информация от множество правителствени служители на САЩ, че президентът на САЩ използва служебното си положение, за да иска намеса от чужда държава в изборите през 2020 г. в САЩ . \r\nТръмп и Зеленски разговаряха по телефона за около 30 минути на 25 юли, а високопоставени представители на Вашингтон като държавния секретар Майк Помпео са слушали хода на разговора. Стенограмата бе оповестена публично два месеца по-късно. Тръмп поиска \"услуга\" от Украйна при разследването на фирмата за киберсигурност CrowdStrike, която определи, че руснаците са проникнали в системите на Демократическата партия, оценка, дадена от специалния прокурор Робърт Мюлер и американската разузнавателна общност. Тръмп също призова украинския лидер да проучи каквото и да е украинско участие в изборите през 2016 г. \r\n***", "date": "2019.10.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/07/2705762/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На българо-сръбската, българо-гръцката и българо-румънската трафикът е нормален на всички гранични контролно-пропускателни пунктове. \r\nПоради лоши метеорологични условия фериботната платформа, обслужваща фериботната връзка Оряхово – Бекет, няма да работи.", "date": "2019.10.07", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/07/2705748/izvestiya-taksimetrov-shofyor-otkaza-da-kachi-petro-poroshenko-sled-miting-v-kiev.html", "text": "Таксиметров шофьор отказа да обслужи бившия президент на Украйна Петро Порошенко, който след митинг в центъра на Киев реши да не напуска площад \"Независимост\" с личен транспорт, отбелязва руският вестник   \"Известия\" , като се позовава на местни медии. \r\nВ неделя в украинската столица се проведе пореден митинг срещу прилагането на „формулата на Щайнмайер“. Техен координатор беше „Движението за съпротива за предаване“, което включва националисти и привърженици на партията „Европейска солидарност“ на Порошенко. \r\nСпоред публикацията на електронното издание \"Страна.ua\", Порошенко отишъл до таксито и, отваряйки задната врата, заговорил на водача. Във видеото ясно се чува, как шофьорът му отговаря с \"не\". След това бившият държавен глава на Украйна излязъл от автомобила на фона на смеха на свидетелите на унизителната случка.  \r\nОколо 10 хиляди души взеха участие в демонстрациите в Киев. Подобни протести бяха проведени в 20 града на Украйна, включително в Николаев, Ровно и Лвов. \r\nНа 1 октомври Контактната група в Минск се съгласиха с прилагането т.нар. \"формула на Щайнмайер\" в Донбас, предложена от бившия външен министър на Германия Франк Валтер Щайнмайер (понастоящем президент на Германия). Документът предвиджа провеждане на избори и предоставяне на специален статут на Донбас. Освен това беше договорена дата за изтегляне на силите от региона. В Европа, Русия и в непризнатите Донецка и Луганска народни републики реагираха положително на подписването на плана. \r\nНякои украински политици обаче смятат такава стъпка за „предателство“. На 5 октомври Порошенко влезе в схватка националиста Андрей Билецки при подписването на плана за програмата „Свобода на словото“ . \r\n \r\n Тереза Герова", "date": "2019.10.07", "title": "\"Известия\": Таксиметров шофьор отказа да качи Петро Порошенко след митинг в Киев"}
{"url": "http://www.focus-news.net/news/2019/10/07/2705756/the-guardian-pravitelstvoto-na-boris-dzhonsan-nyama-plan-ako-parlamentat-blokira-brekzit-bez-sporazumenie.html", "text": "Правителството на премиера Борис Джонсън няма \"план\" за действие, ако парламентът на Обединеното кралство блокира излизането на страната от Европейския съюз без споразумение. Това твърди Робърт Джерик от Консервативната партия, съобщава британският национален ежедневник  The Guardian . \r\nСпоред Джерик \"единственият фокус\" на кабинета на Джонсън е върху поддържането на обещанието на премиера да изведе страната от Европейския съюз до 31 октомври \"или да умре\", а министрите обещават да направят \"абсолютно всичко по силите ни\", за да спазят крайния срок. \r\nВъпросът ще излезе на дневен ред, ако Джонсън не успее да осигури споразумение на ключовата среща на върха на Европейския съюз на 17-18 октомври, тъй като след това той ще бъде принуден от закона да иска поредно отлагане на Брекзит - нещо, което той се закле, че няма да направи. \r\nПреговорите за Брекзит са в ход, след като новите предложения на премиера по отношение на предпазния механизъм за северноирландската граница бяха посрещнати с хладнокръвно в Брюксел. \r\nДейвид Фрост, главният преговарящ за \"развода\" от страна на Лондон, пристига в понеделник в Брюксел за по-нататъшни преговори, а въпросът е дали Джонсън ще направи офанзива, след като ЕС прекъсна преговорите през уикенда. \r\n \r\n \r\n Тереза Герова", "date": "2019.10.07", "title": "The Guardian: Правителството на Борис Джонсън няма \"план\", ако парламентът блокира Брекзит без споразумение"}
{"url": "http://www.focus-news.net/news/2019/10/07/2705766/predstoyashti-mezhdunarodni-sabitiya-za-7-oktomvri-agentsiya-fokus.html", "text": "*** \r\n  Презиздентът на Австрия Александър Ван дер Белен ще връчи мандат на Себастиан Курц (АНП) за съставяне на правителство. \r\n*** \r\n \r\n  Посещение на държавния глава на Турция Реджеп Тайип Ердоган. \r\n*** \r\n \r\n  Ще бъде връчена Нобеловата награда за медицина. \r\n*** \r\n \r\n  Отбелязване на 70-та годишнина от създаването на ГДР.  \r\n*** \r\n \r\n  Премиерът на Испания Педро Санчес ще представи програмата си за изборите през ноември. \r\n***", "date": "2019.10.07", "title": "Предстоящи международни събития за  7 октомври (Агенция „Фокус“)"}
{"url": "http://www.focus-news.net/news/2019/10/07/2705764/predstoyashti-sabitiya-v-stranata-za-7-oktomvri-agentsiya-fokus.html", "text": "*** \r\n   \r\nОт 16.00 часа в Гербовата зала на „Дондуков“ 2 президентът Румен Радев ще връчи отличията на лауреатите на президентската инициатива Награда „Джон Атанасов“ за 2019 година на млади български учени в областта на компютърните науки. \r\n \r\n*** \r\n   \r\nПо покана на българската общност вицепрезидентът Илияна Йотова ще бъде на работно посещение в Казахстан. \r\n \r\n*** \r\n   \r\nЗаместник министър-председателят по икономическата и демографска политика Марияна Николова участва в 23-ия Световен конгрес по информационни технологии, който се провежда в Ереван, Армения, до 9 октомври 2019 г.  \r\n \r\n*** \r\n \r\nОт 17.00 часа в Дома на Европа в София (ул. Г. С. Раковски 124) заместник-председателят Юрки Катайнен ще участва в граждански диалог на тема „Каква Европа искаме? Новите приоритети за развитието на ЕС\". \r\n \r\n*** \r\n \r\nОт 9.00 часа в Софийския университет „Св. Кл. Охридски“ ще бъде открит проектът “Големи данни за интелигентно общество” (GATE), а от 11.00 часа ще се проведе пресконференция. \r\n \r\n*** \r\n \r\nОт 10.00 часа 21 състав на Софийски градски съд ще заседава по жалба от Будимир Куйович срещу заповед на шефа на затвора, с която му е променен режима от лек в общ. \r\n \r\n*** \r\n \r\nОт 11.00 часа на площад \"Независимост\" в София ще се проведе национален протест на медицинските специалисти. \r\n \r\n*** \r\n \r\nОт 19.30 часа в Sofia Event Center, Paradise Center  ще се проведе Вечер на добродетелите на фондация „За Нашите Деца“. \r\n \r\n*** \r\n \r\nОт 11.45 часа в зала „Музейна“ на централата на БЧК ще се проведе откриващото събитие от БЧК и \"Байер\" за  информационна кампания за социално значими заболявания.  \r\n \r\n*** \r\n \r\nОт 11.00 часа в зала „Проф. Марин Дринов“ на БАН  ще се проведе  церемония по валидиране на марка „150 години Българска академия на науките“. \r\n \r\n*** \r\n \r\nОт 12.00 часа ще се проведе дискусия за изпълнение на Решение № 16 на Министерски съвет от 17.01.2019г. и  Концепция за обучение по безопасност на движението и организацията на подготовката на водачите за придобиване на правоспособност за управление на МПС. \r\n \r\n*** \r\n \r\nОт 17.30 часа в галерия „Оборище“ ще бъде връчена Награда 2019 за европейски принос „Проф. Иван Шишманов“ \r\n \r\n*** \r\n \r\nОт 09.30 часа 11-ти състав Софийски градски съд ще заседава по дело  НОХД № 4355/2017 г. срещу Христо Петров бивш управител на „Фонд научни изследвания“ за умишлена безстопанственост. \r\n \r\n*** \r\n \r\nОт 14.30 часа 25-ти състав на Софийски градски съд ще заседава по дело срещу Румен Сергиев, подсъдим за укриване на данъци в особено големи размери \r\n \r\n*** \r\n \r\nОт 9.00 часа Специализирания наказателен съд ще разгледа дело НОХД 3076/2018 срещу Симеон Дянков, Иво Прокопиев, Радослав Георгиев, Любомир Евстатиев, Петър Василев, Трайчо Трайков за престъпление по служба.  \r\n \r\n*** \r\n \r\nОт 9.30 часа Специализирания наказателен съд ще разгледа дело НОХД 585/2019 срещу Борис Аврамов, Данаил Петков, Петър Петров, Пламен Дренков за образуване и ръководене на организирана престъпна група.  \r\n \r\n*** \r\n \r\nОт 9.30 часа Специализираният наказателен съд ще разгледа дело ХХI\tНОХД\t3718/2019\t срещу Станимир Кесаров и Радослав Михов за участие в организирана престъпна група.  \r\n \r\n*** \r\n \r\nОт 10.00 часа Специализираният наказателен съд ще разгледа дело НОХД 3165/2017 срещу Добрин Синигеров, Георги Петров и други за образуване на ръководене на организирана престъпна група.  \r\n \r\n*** \r\n  \r\nОт 10.00 часа Специализираният наказателен съд ще разгледа дело НОХД 664/2018 срещу бишвия здравен министър Петър Москов, Адам Персенски, Любомир Димитров, Росен Алексиев за безстопанственост в особено големи размери.  \r\n \r\n*** \r\n \r\nОт 10.00 часа Специализираният наказателен съд ще разгледа дело срещу Румяна Ченалова за престъпление по служба.  \r\n \r\n*** \r\n \r\nОт 10.00 часа Специализираният наказателен съд ще разгледа дело срещу Лъчезар Яковски, Габриел Пушкаров за квалифицирани състави за изнудване.  \r\n \r\n*** \r\n \r\nОт 10.00 часа Специализираният наказателен съд ще разгледа дело срещу Димитър Димитров за участие в организирана престъпна група.  \r\n \r\n*** \r\n \r\nОт 13.30 часа Специализираният наказателен съд ще разгледа дело срещу Иван Тодоров, Александър Крихтин, Петър Манев и Димитър Ангелов аз образуване и ръководене на престъпна група.  \r\n \r\n*** \r\n \r\nОт 14.00 часа Специализираният наказателен съд ще разгледа дело срещу Петър Петров, Станислав Марков, Валентин Христов, Любен Мерджанов за организиране и ръководене на организирана престъпна група. \r\n \r\n*** \r\n \r\n От 13.30 часа в зала № 2 на Районен съд Асеновград съдът ще разгледа дело НОХД № 342/2019 г. срещу подсъдима по делото е Василка  Н., обвинена в извършване на престъпление по чл. 202, ал. 2, т. 1, вр. ал. 1, т. 1, вр. чл. 201 от НК. \r\n \r\n*** \r\n \r\nОт 18.00 часа в зала „Петя Дубарова“ на Културен център „Морско казино“ ще се проведе премиерата на дебютната стихосбирка на Христо Узунов „Солени стъпки“. \r\n \r\n*** \r\n   \r\nОт 18.30 часа в Експоцентър „Флора“ ще бъде излъчен филмът „Изпепеляване“. \r\n \r\n*** \r\n \r\nОт 17.30 часа в Градска художествена галерия ще бъде представена книгата на народния представител Георги Марков „Феноменът Виктор Орбан”  \r\n \r\n*** \r\n \r\nОт 8.00 до 17.00 часа в НЧ „Йордан Йовков – 1870 г.“ ще се проведе център за духовно развитие и подпомагане „Млади възрожденци“. \r\n \r\n*** \r\n   \r\nОт 11.30 часа в Конферентната зала на факултет „Авиационен“ Комисията по отбрана към 44-тото Народното събрание ще проведе изнесено заседание във факултет „Авиационен“ на НВУ „В. Левски” и във Военновъздушната учебна база – Долна Митрополия. \r\n \r\n*** \r\n   \r\nОт 17.00 часа в залата за временни изложби на Регионален исторически музей – Пазарджик ще бъде открита изложбата „Христо Г. Данов – книжарят, когото наричаха министър“, на Регионален исторически музей – Пловдив. \r\n \r\n*** \r\n \r\nОт 10.30 часа в Младежки дом – Пазарджик ще се проведе кампанията Жени без остеопороза“. \r\n \r\n*** \r\n \r\nОт 10.00 часа в зала № 3 9 наказателен състав на Районен съд Пловдив ще разгледа дело НОХД № 4246/2019 срещу подсъдимия  по делото е Васил Х., от гр.Пловдив, обвинен за престъпление по чл.343б, ал.3 от НК. \r\n \r\n*** \r\n \r\nОт 14.00 часа в зала № 10 7 наказателен състав на Районен съд – Пловдив ще разгледа дело НОХД № 7665/2018 срещу подсъдимия  Димитър К. от гр. Пловдив, обвинен за престъпление по чл.131 ал.1 т.9 пр.1 и т.12 пр.1 вр. чл.129 ал.2 вр. ал.1 от НК.  \r\n \r\n*** \r\n \r\nОт 10.00 часа в зала № 11 14-ти наказателен състав на Районен съд – Пловдив ще разгледа дело НОХД № 5480/2019 срещу подсъдимия  по делото е Димитър И., от гр.Първомай, ученик в 11 клас.  \r\n \r\n*** \r\n \r\nОт 8.30 часа в 10 зала на Окръжен съд Пловдив ще заседава дело НОХД №1601/2019 г. срещу подсъдимия Рангел Хр.  Нарушаване на правилата за движение и че по непредпазливост е причинил смъртта на Н. Ч.  \r\n \r\n*** \r\n \r\nОт 9.00 часа в 10 зала Окръжен съд Пловдив ще заседава по дело НОХД №1516/2019 г. срещу подсъдимия Караджан Дж, обвинен в това, че на 1 юли 2018 г. на автомагистрала „Тракия“ км 108+300, обл. Пловдив, при управление на моторно превозно средство – лек автомобил „Фолксваген“, е нарушил правилата за движение по пътищата и по непредпазливост е причинил смърт на четири лица.  \r\n \r\n*** \r\n \r\nОт 9.00 часа във 2-ра зала на Окръжен съд Пловдив ще бъде разгледано дело НОХД №1645/2019 г. срещу подсъдимия Сергей Х за опит умишлено да умъртви А. К. в качеството му на длъжностно лице.  \r\n \r\n*** \r\n \r\nОт 10.00 часа в 10 зала Окръжен съд Пловдив ще разгледа дело НОХД №872/2019 г.  срещу подсъдимия Делян Д. и Милен Д. за представяне на неверни сведения пред Областна дирекция на Държавен фонд „Земеделие“ - Пловдив. \r\n \r\n*** \r\n \r\nВ 18.00 часа на площад „Съединение“ ще се състои тържествената церемония по откриване на 17-ото състезание по пожароприложен спорт за купата на Българската федерация за пожароприложен спорт (БФППС). \r\n \r\n*** \r\n \r\nОт 11.00 часа в зала 247 в сградата на Община Смолян ще се проведе заключителна пресконференция за представяне на изпълнените дейности и постигнатите резултати по проект за обновяване и енергийна ефективност на образователна инфраструктура в града. \r\n \r\n*** \r\n \r\nОт 10.30 часа в залата на Община Чепеларе в Пампорово ще се проведе пресконференция за Седмата работна среща между бизнеса и местната власт.", "date": "2019.10.07", "title": "Предстоящи събития в страната за  7 октомври (Агенция „Фокус“)"}
{"url": "http://www.focus-news.net/news/2019/10/07/2705765/nimh-dnes-oblachnostta-shte-e-znachitelna-i-na-mesta-v-yuzhna-balgariya-shte-ima-prevalyavaniya-ot-dazhd.html", "text": "Днес облачността ще е предимно значителна и по-късно през деня и през нощта срещу вторник на места, главно в Южна България, ще има превалявания от дъжд. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Сутринта на места по високите полета и в котловините ще се образуват слани. Ще духа до умерен североизточен вятър. Максимални температури между 13° и 18°. Атмосферното налягане е малко по-ниско от средното за месеца. По-късно през деня слабо ще се повиши. \r\nНад Черноморието ще има значителна облачност, но превалявания ще има чак през нощта срещу вторник по южното крайбрежие. Ще духа до умерен североизточен вятър. Максимални температури на въздуха между 16° и 18°. Температурата на морската вода е 20-21°. Вълнението на морето ще бъде 2-3 бала. \r\nНад планините ще бъде предимно облачно. Ще има превалявания от дъжд, над 2000 метра от сняг. Ще духа до умерен западен вятър, който по-късно през деня в по-ниските части на планините ще се ориентира от изток-североизток. Максимална температура на височина 1200 метра – около 9°, на 2000 метра – около 4°.", "date": "2019.10.07", "title": "НИМХ: Днес облачността ще е значителна и на места в Южна България ще има превалявания от дъжд"}
{"url": "http://www.focus-news.net/news/2019/10/07/2705758/washington-examiner-vtoro-litse-svidetelstva-sreshtu-tramp-v-skandala-s-ukrayna.html", "text": "Втори разобличител подаде сигнал срещу държавния глава на САЩ Доналд Тръмп в скандала около разговора с украинския му колега Владимир Зеленски от 25 юли тази година, съобщава американското издание  Washington Examiner . Информацията е потвърдена от официален Вашингтон.  \r\nСъгласно разпространената информация, свидетелят разполага с данни \"от първа ръка\" за събитията, които подкрепят твърденията на първия разобличител. Лицето, подало сигнала, ще бъде представляван от същия адвокат, който работи от името на първия свидетел.   \r\nОфициална жалба не е подадена, но лицето е свидетелствало пред разузнавателните служби и е дало \"защитени показания\". Появата на втория подател на сигнал следва доклад от петък, съгласно който още един човек е обмислял да свидетелства срещу Доналд Тръмп.   \r\nАмериканският президент изглеждаше подготвен за сигнала от второто лице, коментира изданието. „Продължавайте да се появявате\", написа Тръмп в социалната мрежа \"Туитър\". \r\nВ първата жалба на лицето, подало сигнала, се казва, че „в рамките на служебните си задължения получих информация от множество правителствени служители на САЩ, че президентът на САЩ използва служебното си положение, за да иска намеса от чужда държава в изборите през 2020 г. в САЩ . \r\nТръмп и Зеленски разговаряха по телефона за около 30 минути на 25 юли, а високопоставени представители на Вашингтон като държавния секретар Майк Помпео са слушали хода на разговора. Стенограмата бе оповестена публично два месеца по-късно. Тръмп поиска \"услуга\" от Украйна при разследването на фирмата за киберсигурност CrowdStrike, която определи, че руснаците са проникнали в системите на Демократическата партия, оценка, дадена от специалния прокурор Робърт Мюлер и американската разузнавателна общност. Тръмп също призова украинския лидер да проучи каквото и да е украинско участие в изборите през 2016 г.  \r\n \r\n Тереза Герова", "date": "2019.10.07", "title": "Washington Examiner: Второ лице свидетелства срещу Тръмп в скандала с Украйна"}
{"url": "http://www.focus-news.net/news/2019/10/07/2705771/vitsepremierat-mariyana-nikolova-e-na-poseshtenie-v-armeniya-za-uchastie-v-svetovniya-kongres-po-informatsionni-tehnologii.html", "text": "Заместник министър-председателят по икономическата и демографска политика Марияна Николова е на посещение в Армения за участие в 23-тия Световен конгрес по информационни технологии, който се провежда в Ереван от 6 до 9 октомври 2019 г. Това съобщиха от  правителствената информационна служба .  \r\nВ рамките на форума са предвидени срещи на вицепремиера Николова с министър-председателя на Република Армения Никола Пашинян, както и с министъра на високотехнологичната индустрия Хакоб Аршакян.  \r\nТази година Световният конгрес по информационни технологии е под мотото „Силата на децентрализацията“. Той е посветен на информационните и комуникационни технологии и как те променят живота на хората. В конгреса участват представители на над 70 държави.", "date": "2019.10.07", "title": "Вицепремиерът Марияна Николова е на посещение в Армения за участие в Световния конгрес по информационни технологии"}
{"url": "http://www.focus-news.net/news/2019/10/07/2705768/sport-yuventus-pobedi-inter-s-21-i-go-svali-ot-varha-v-seriya-a.html", "text": "Отборът на Ювентус спечели Дерби д'Италия и превзе върха на Серия “А” от досегашния лидер Интер. “Старата госпожа” надви “нерадзурите” с 2:1 на “Джузепе Меаца” в сблъсък от 7-ия кръг на Серия “А”. Интересното е, че и трите гола в мача бяха дело на трима различни аржентинци. Точни за гостите бяха Пауло Дибала (4') и Гонсало Игуаин (80’), а за домакините - Лаутаро Мартинес (18') от дузпа. Така Ювентус вече е начело в класирането с 19 точки, а след първите си загубени такива Интер се смъкна на втората позиция с 18.", "date": "2019.10.07", "title": "Спорт: Ювентус победи Интер с 2:1 и го свали от върха в Серия „А“"}
{"url": "http://www.focus-news.net/news/2019/10/07/2705773/komisiyata-po-otbrana-shte-poseti-fakultet-aviatsionen-i-voennovazdushnata-uchebna-baza-v-dolna-mitropoliya.html", "text": "Комисията по отбрана към 44-тото Народното събрание ще проведе изнесено заседание във факултет „Авиационен“ на НВУ „В. Левски” и във Военновъздушната учебна база – Долна Митрополия днес и на 8 октомври 2019 г. Това съобщиха от пресцентъра на  Народното събрание . Събитието ще се състои от 11.30 часа в Конферентна зала на факултет „Авиационен“.  \r\nНа заседанието Комисията ще изслуша ген.-майор Цанко Стойков, командир на ВВС, който ще говори за „Изграждане на взаимодействието между ВВС и ВВУ – обективна необходимост и възможности за реализация“ и полк. д-р инж. Ивайло Ангелов, зам.-началник на НВУ „Васил Левски“ по ВВС, който ще запознае народните представители с плана и практическите стъпки за възстановяване на Висшето военновъздушно училище „Георги Бенковски“ в гр. Долна Митрополия.  \r\nСлед заседанието Комисията по отбрана ще се срещне с личния състав във факултет „Авиационен“ и ще разгледа учебно-материалната база, където се обучават курсантите.  \r\nНа 8 октомври 2019 г. в 9.00 часа народните представители ще посетят Военновъздушната учебна база – Долна Митрополия, където ще се запознаят с кабинетите по аеродинамика и автоматика, конструкция на Л-39 „Албатрос”, с авиационно артилерийско въоръжение, авиационни прицелни системи, лабораторията по мехатроника и ще видят новия тренажор, който беше закупен за обучение на курсантите.", "date": "2019.10.07", "title": "Комисията по отбрана ще посети факултет „Авиационен“ и Военновъздушната учебна база в Долна Митрополия"}
{"url": "http://www.focus-news.net/news/2019/10/07/2705767/prezidentat-rumen-radev-shte-vrachi-nagradata-dzhon-atanasov-za-2019-godina-i-otlichiyata-na-laureatite-v-drugite-kategorii-na-konkursa.html", "text": "<  От 16.00 часа в Гербовата зала на „Дондуков“ 2 президентът Румен Радев ще връчи отличията на лауреатите на президентската инициатива Награда „Джон Атанасов“ за 2019 година на млади български учени в областта на компютърните науки в четири категории, която ще се проведе за 17-та поредна година. Това съобщиха от  прессекретариата на държавния глава . \r\n- Награда „Джон Атанасов“ – отличието се присъжда за изключителни постижения на български граждани на възраст до 35 години, независимо  дали развиват своята научна и изследователска дейност в България или в чужбина. \r\n- Грамоти „Джон Атанасов – ученици и техните преподаватели“, екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели. \r\n- Грамота „Джон Атанасов – дебютен пробив в компютърните технологии“ - отличия за  ученици и студенти, постигнали през последната година високи резултати с авторските си проекти. \r\n- Грамота „Джон Атанасов – проект с висок обществен принос“ - отличия за  ученици, студенти и млади учени, чиито индивидуални и екипни проекти, дават принос за решаване на значими проблеми и предизвикателства в национален и световен мащаб, посредством прилагане на компютърни технологии. \r\nНаградата „Джон Атанасов“ на Президента на Република България се връчва от 2003 г. насам на изявени в световен мащаб млади български учени в областта на компютърните науки. Сред лауреатите на престижното отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.", "date": "2019.10.07", "title": "Президентът Румен Радев ще връчи Наградата „Джон Атанасов“ за 2019 година и отличията на лауреатите в другите категории на конкурса"}
{"url": "http://www.focus-news.net/news/2019/10/07/2705763/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта над страната ще има разкъсана облачност. Минималните температури в повечето райони ще бъдат между 2° и 7° и в сутрешните часове на места по високите полета и в котловините ще се образуват слани. На 07.10.2019 г. облачността ще е предимно значителна и по-късно през деня и през нощта срещу вторник на места, главно в Южна България, ще има превалявания от дъжд. Ще духа до умерен североизточен вятър. Максимални температури между 13° и 18°. Над планините ще бъде предимно облачно. Ще има превалявания от дъжд, над 2000 метра от сняг. Ще духа до умерен западен вятър, който по-късно през деня в по-ниските части на планините ще се ориентира от изток-североизток. Максимална температура на височина 1200 метра – около 9°, на 2000 метра – около 4° \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: \r\nДвижението при км 21+603 в участък от 50 метра се осъществява в една лента поради кратковременни обследвания на ж.п. надлез/мостово съоръжение над пътя. Срок за времето от 10.00 часа до 16.00 часа на 07.10.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:    \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път Велинград – Каратепе от км 14+000 до км 20+000 се осъществява в една лента поради фрезоване на пътя. Поетапно се граничава движението в лява и дясна ленти за движение. Движението сe контролира с пътни знаци. Срок в часовия интервал от 09:00 ч. до 17:30 ч. до 07.10.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Пловдив – Кричим в участъка гр. Кричим – тунел \"Кричим\" е ограничено поради взривни дейности по уширяване на пътя в района на паметникът на 22-та разстреляни перущенци. Срок само за часовия интервал от 14:00 ч. до 16:00 ч. на 08.10.2019 г.  \r\nОбходен маршрут: по път II-86 Пловдив – Асеновград – Смолян.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-53: Движението по път II-53 Границата с област Сливен от км 136+000 до км 161+500 се осъществява в една лента поради ремонтни дейности. Движението се регулира чрез пътни знаци. Срок до 07. 10. 2019 г. ; \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-5308: Движението по път III-5308 Калчево – Камен връх от км 0+000 до км 24+000 се осъществява в една лента поради ремонтни дейности. Движението се регулира чрез пътни знаци . Срок до 07. 10. 2019г . ; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.07", "title": "Актуална пътна обстановка"}
{"url": "http://www.focus-news.net/news/2019/10/07/2705775/zamestnik-predsedatelyat-na-evropeyskata-komisiya-yurki-kataynen-e-na-poseshtenie-v-sofiya.html", "text": "Заместник-председателят на Европейската комисия, отговарящ за работните места, растежа, инвестициите и конкурентоспособността, Юрки Катайнен е на посещение в България. Това съобщиха от пресцентъра на  Представителството на ЕК в България . \r\nОт 17.00 часа днес в Дома на Европа на ул. „Г. С. Раковски“ 124 заместник-председателят Катайнен ще участва в граждански диалог на тема „Каква Европа искаме? Новите приоритети за развитието на ЕС“. В дискусията ще включат също евродепутатът Ева Майдел и заместник-кметът на София по направление „Финанси и стопанска дейност“ Дончо Барбалов. Предварителната регистрация в интернет е задължителна на следния линк.  \r\nНа 8 октомври Юрки Катайнен ще проведе срещи със заместник министър-председателя Томислав Дончев, министъра на финансите Владислав Горанов, министъра на образованието и науката Красимир Вълчев и министъра на околната среда и водите Нено Димов.", "date": "2019.10.07", "title": "Заместник-председателят на Европейската комисия Юрки Катайнен е на посещение в София"}
{"url": "http://www.focus-news.net/news/2019/10/07/2705769/vitseprezidentat-iliyana-yotova-e-na-poseshtenie-v-kazahstan-za-sreshta-s-balgarskata-obshtnost.html", "text": "По покана на българската общност вицепрезидентът Илияна Йотова е на работно посещение в Казахстан. Това съобщиха от  прессекретариата на държавния глава . \r\nВ края на 2018 г. от българската общност в Казахстан се свързаха с вицепрезидента Йотова и заявиха желание за по-тесни контакти с България. Впоследствие Илияна Йотова създаде трайна комуникация с тях. За първи път държавник на най-високо ниво отива в Казахстан за срещи с българите, при това не само в столицата.    \r\nОсновна цел на посещението е възстановяването на изучаването на български език.    \r\nБългарската диаспора в Казахстан е с над 100-годишна история. По официални данни около 4500 души се самоопределят като българи. Имат статут на национално малцинство и се ползват с висок авторитет. Съществуват няколко активни организации на българите в Казахстан.    \r\nВицепрезидентът Илияна Йотова ще се срещне с българската общност в Нурсултан и Павлодар. В Павлодар в Училището за национално възраждане „Канат Даржуман“ през 2002 г. е открита българска паралелка, за която от известно време няма учител. Очаква се скоро да замине преподавател от България.    \r\nПо време на посещението си вицепрезидентът ще проведе среща с президента на Казахстан Касим-Жомарт Токаев. Илияна Йотова ще посети Асамблеята на народа на Казахстан, където ще разговаря с нейното ръководство. В Казахстан в разбирателство съжителстват около 140 националности и етнически групи и 17 вероизповедания. Държавата има много добре развита и институционализирана политика за тях.   \r\nВ Павлодар вицепрезидентът ще се срещне с областния управител и кмета. Павлодарска област е един от важните и развити индустриални региони на Казахстан.  \r\nВъв водената от вицепрезидента Йотова делегация са изпълняващият длъжността председател на Държавната агенция за българите в чужбина Димитър Владимиров и Наталия Михалевска – директор на дирекция „Образование на българите зад граница и училищна мрежа“ в Министерство на образованието и науката. Владимиров и Михалевска са членове на Обществения съвет за работа с българите в чужбина към вицепрезидента.", "date": "2019.10.07", "title": "Вицепрезидентът Илияна Йотова е на посещение в Казахстан за среща с българската общност"}
{"url": "http://www.focus-news.net/news/2019/10/07/2705780/vav-vidin-beshe-otkrita-novata-uchebna-godina-na-nedelnoto-uchilishte-kam-vidinskata-sveta-mitropoliya.html", "text": "Официално беше открита новата учебна година на Неделното училище към Видинската света митрополия, предаде репортер на  Агенция „Фокус“ . Училището се организира с благословението на Негово Високопреосвещенство Видинския митрополит Даниил, който отслужи водосвет за благословение на децата и преподавателите при откриването на новата учебна година. Тази година школите отново са три - по вероучение, иконопис и по куклен и драматичен театър. Заниманията на школите ще са в сградата на Епархийското училище до митрополитския храм „Свети Николай“.  \r\nНикола ПЕТКОВ", "date": "2019.10.07", "title": "Във Видин беше открита новата учебна година на Неделното училище към Видинската света митрополия"}
{"url": "http://www.focus-news.net/news/2019/10/07/2705777/denyat-7-oktomvri-v-balgarskata-istoriya.html", "text": "През 1885 г. - в защита на Съединението под знамената е свикано народното опълчение. 1912 г. - по време на Балканската война (1912-1913 г.) започват първите военни действия срещу Османската империя. В периода 7 – 15 октомври българските части овладяват поречието на река Арда. Последвалата турска контраатака е отблъсната в дните между 15 и 25 октомври. 1915 г. - в хода на Първата световна война (1914-1918 г.) българските войски освобождават Куманово. Англо-френският флот обстрелва българските пристанища на Бяло море, Дедеагач и Порто Лагос. През 1941 г. - от Москва започват предаванията на радиостанция \"Народен глас\" под ръководството на Задграничното бюро с говорител Станке Димитров-Марек. В периода 13 септември – 7 октомври край Добрич са спуснати с парашути две групи по 5 души българи-инструктори за партизанското движение, начело с Атанас Дамянов и Груди Филипов, изпратени от съветското разузнаване. “Народен глас” е нелегален радиопредавател на български език, установен през септември 1941 г. на територията на бившия СССР. 1950 г. - Турция едностранно затваря границата с България и прекратява потока на изселващи се български турци. Поводът е преминаването на границата от семейства от ромски произход, които не са снабдени с турски входни визи и които нямат право да се изселват. В края на месеца около 5000 български турци се струпват на границата. На 7 октомври е роден българския режисьор Теди Москов. На тази дата умира: доц. Севелина Гьорова, български изкуствовед .  \r\n \r\n \r\n \r\n1986 г. \r\nБългария започва неофициални преговори с Европейската икономическа общност (ЕИО). \r\nЕвропейската икономическа общност е митнически съюз на държавите от Западна Европа, известен още като Общ пазар. Създава се през 1958 г. с подписването на договор в Рим, когато Франция, Западна Германия, Италия, Белгия, Холандия и Люксембург се съгласяват да влязат в митнически съюз с общи външни митнически тарифи, свободно движение на работна сила и капитали и обща селскостопанска политика. \r\n \r\n \r\n1950 г. \r\nТурция едностранно затваря границата с България и прекратява потока на изселващи се български турци. Поводът е преминаването на границата от семейства от ромски произход, които не са снабдени с турски входни визи и които нямат право да се изселват. В края на месеца около 5000 български турци се струпват на границата. \r\n \r\n \r\n1941 г. \r\nОт Москва започват предаванията на радиостанция \"Народен глас\" под ръководството на Задграничното бюро с говорител Станке Димитров-Марек. \r\n“Народен глас” е нелегален радиопредавател на български език, установен през септември 1941 г. на територията на бившия СССР. Ръководи се Задграничното бюро на Централния комитет на Българската работническа  партия. Негов организатор и главен ръководител е Димитров-Марек. Заедно с нелегалната радиостанция \"Христо Ботев\" много активно агитира срещу прохитлеристката политика на управляващите кръгове в България, информира аудиторията за военните действия на Източния фронт и пр. Преустановява предаванията си през пролетта на 1944 г. \r\n \r\n \r\n1941 г.  \r\nВ периода 13 септември – 7 октомври край Добрич са спуснати с парашути две групи по 5 души българи-инструктори за партизанското движение, начело с Атанас Дамянов и Груди Филипов, изпратени от съветското разузнаване. На 18-19 септември около Трявна са спуснати 7 души, водени от Стоян Палаузов, а около Хасково - 5 души начело с Продан Табаков. На 6-7 октомври са спуснати 8 души, водени от Йордан Кискинов - между Солун и Сяр. От 54 души до края на годината остават 14, останалите загиват в сражения с полицията. \r\n \r\n \r\n1915 г. \r\nВ хода на Първата световна война (1914-1918 г.) българските войски освобождават Куманово. Англо-френският флот обстрелва българските пристанища на Бяло море, Дедеагач и Порто Лагос. \r\n \r\n \r\n1912 г. \r\nПо време на Балканската война (1912-1913 г.) започват първите военни действия срещу Османската империя. В периода 7 – 15 октомври българските части овладяват поречието на река Арда. Последвалата турска контраатака е отблъсната в дните между 15 и 25 октомври. \r\n \r\n \r\n1885 г. \r\nВ защита на Съединението под знамената е свикано народното опълчение \r\n \r\n \r\n1879 г. \r\nПроведени са избори за Областно събрание на Източна Румелия. В 56-членното областно събрание влизат общо 40 българи. \r\n \r\n \r\n1868 г. \r\nВисоката порта предлага на Цариградската патриаршия два нови проекта за разрешаване на българския църковен въпрос (българският църковен въпрос се състои в борбата на българския народ за независимост на българската църква от Цариградската патриаршия). В придружителното писмо към документа се изтъква, че разпрата между българската църква и Цариградската патриаршия е продължила много дълго и е крайно време да се намери изход от създалата се ситуация. \r\nЦърковно-националната борба е църковно-икономическо, културно и национално-политическо движение на българския народ през ХIХ в. срещу гръцкото духовенство, управляващо Цариградската (Вселенската) патриаршия за извоюване на самостоятелна Българска църква. \r\n \r\n \r\n На тази дата са родени: \r\n \r\n \r\n1960 г. \r\nРоден е Теди Москов - български режисьор.  \r\n \r\n \r\n На тази дата умират: \r\n \r\n \r\n2007 г. \r\nУмира доц. Севелина Гьорова \r\nСевелина Гьорова е български изкуствовед, театрален критик и университетски преподавател, доктор на изкуствознанието. Родена е на 12 април 1934 г. На 24-годишна възраст става драматург, впоследствие главен драматург на Народния театър „Иван Вазов“, като изпълнява тази длъжност до 1978 г. В периода 1966 - 1968 е главен драматург и на театър „Сълза и смях“. Автор е на книги по проблемите на драматургията и театъра и на 16 монографии за видни български артисти и режисьори, по-важните от които са „Театрален триумвират“, „Диалог с времето“, „Триединството на театъра“, „Ловци на мигове“. Умира на 7 октомври 2007 г. Блъсната е от тролейбус на път за Кукления театър в Стара Загора. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.07", "title": "Денят 7 октомври в българската история"}
{"url": "http://www.focus-news.net/news/2019/10/07/2705770/afp-amerikanskite-voyski-v-severna-siriya-shte-se-izteglyat-ot-rayona-na-turskata-voenna-operatsiya.html", "text": "Американските войници в Северна Сирия ще се изтеглят от района на границата с Турция и нито ще подкрепят, нито ще пречат на планираната от Анкара военна операция в този район, съобщиха от Белия Дом, предава  AFP . \r\n„Турция скоро ще започне дълго-планираната си операция в Северна Сирия. Въоръжените сили на САЩ няма да участват или подкрепят операцията и силите на САЩ, които разгромиха териториалния „халифат“ повече няма да са в района“, гласи съобщението, публикувано след телефонен разговор между президентите на САЩ и Турция Доналд Тръмп и Реджеп Таийп Ердоган. \r\n \r\nПревод и редакция:", "date": "2019.10.07", "title": "AFP: Американските войски в Северна Сирия ще се изтеглят от района на турската военна операция"}
{"url": "http://www.focus-news.net/news/2019/10/07/2705776/beliyat-dom-turtsiya-a-ne-sasht-sega-nosi-otgovornost-za-sadbata-na-zalovenite-v-siriya-teroristi-ot-islyamska-darzhava.html", "text": "Турските власти, а не САЩ, сега носят отговорност за по-нататъшната съдба на задържаните в региона през последните две години терористи от групировката „Ислямска държава“. Това се казва в заявление на прессекретаря на Белия Дом Стефани Гришам, публикувано след телефонния разговор между американския лидер Доналд Тръмп и турския президент Реджеп Таийп Ердоган, предава  ТАСС . \r\nВ документа се подчертава, че европейските страни са се отказали да приберат и предадат на съд своите граждани, които са се присъединили към ИД и са заловени в региона. САЩ, по думите на Гришам, също нямат намерение да изразходват средствата на своите данъкоплатци за тях. „Правителството на САЩ искаше от Гермаия, Франция и други европейски страни, от които са дошли много заловени терористи от ИД, да си ги приберат, но те не пожелаха да го направят. САЩ не искат да ги издържат в течение на период, който може да продължи много години, което ще доведе до значителни разходи на американските данъкоплатци“, се отбелязва в заявлението. \r\n„Сега Турция ще носи отговорност за всички терористи от ИД, заловени в региона в течение на последните две години в резултат на нанесеното от САЩ поражение на местния „халифат“, отбелязва прессекретарят на Белия Дом. \r\nКакто съобщиха от Пентагона в четвъртък, повече от 11 хиляди терористи се намират под стража в повече от 30 сирийски затвора, разположени на територията, контролирана от въоръжената коалиция „Сирийски демократични сили“. \r\nВашингтон многократно призовава международната общност да приеме и изправи пред съда своите граждани, които се присъединиха към терористичната група и по-късно бяха пленени в Сирия от САЩ и нейните партньори. Тръмп предупреди европейските съюзници, че в противен случай бойците ще бъдат освободени. \r\n \r\nПревод и редакция:", "date": "2019.10.07", "title": "Белият Дом: Турция, а не САЩ, сега носи отговорност за съдбата на заловените в Сирия терористи от „Ислямска държава“"}
{"url": "http://www.focus-news.net/news/2019/10/07/2705784/denyat-7-oktomvri-v-svetovnata-istoriya.html", "text": "През  1571 г. – в битката при Лепанто (днес Навпакт, Гърция) османският флот е напълно унищожен от обединените морски сили на Испания и Венеция. 7 октомври 1813 г. - приключва започналата на 4 октомври Лайпцигска битка \"Битка на народите\" – сражение между съюзните армии (руската – 127 000 души, австрийската – 89 000 души, пруската – 72 000 души, шведската – 18 000 души, и общо 1 385 оръдия) и армията на Наполеон I (около 200 000 души, 700 оръдия). 1886 г. - Испания отменя робството в Куба.  1897 г. - сключен е Австро-германският договор (1897 г.), който е предшественик на Тройния съюз. \r\nПрез 1920 г. - първите сто жени са приети в Оксфордския университет. \r\n1931 г. - направена е първата инфра-ред фотография в Рочестър, Ню Йорк.  \r\n1943 г. - Япония екзекутира 100 американски затворника на остров Уейк.  \r\nПрез 1954 г. Мариан Андерсън става първата чернокожа певица, назначена в операта Метрополитън в Ню Йорк. 1963 г. - американският президент Джон Кенеди подписва документът за ратификация на договора за забраната на ядрените тестове, заедно Англия и Съветския съюз. През 1982 г. - мюзикълът “Котките” е представен за първи път на Бродуей, с което започва неговият рекорд от 7485 представления. 1996 г. - основан е американският новинарски канал “ Фокс Нюз Ченъл”. 2001 г. - САЩ започват военна кампания срещу талибаните в Афганистан. Атаката е по въздух и се извършва със самолети и крилати ракети. Ударите са в отговор на терористичният акт от 11 септември същата година, в който загинаха около 3000 души. На 7 октомври са родени: Нилс Хенрих Давид Бор - датски учен, физик; Хайнрих Химлер – германски политик по време на III райх, Владимир Путин - руски политик, дипломат, юрист; президент на Русия. На тази дата е убита в Москва журналистката от вестник “Новая газета” Анна Политковская. Приживе тя е известна с критичните си материали за Чечня и Северен Кавказ. \r\n \r\n \r\n2017 г.  \r\nУраганът \"Нейт\" удря бреговете на американския щат Мисисипи, несейки силни ветрове и проливни валежи над американското крайбрежие. \r\n \r\n \r\n2017 г.  \r\nНай-малко шестима души са загинали, а 132-ма са били ранени след две експлозии на бензиностанция в столицата на Гана - Акра \r\n \r\n \r\n2017 г.  \r\nПротести в 80 руски града с призиви за оставката на руския президент Владимир Путин навръх рождения му ден. Арестувани са повече от сто опозиционни активисти. \r\n \r\n \r\n2016 г. \r\nПрезидентът на Колумбия Хуан Мануел Сантос печели Нобеловата награда за мир за опити за прекратяване на конфликта с ФАРК. \r\n \r\n \r\n2015 г. \r\nНобеловата награда за химия за 2015 година се присъжда на шведът Томас Линдал, американецът Пол Модрич и роденият в Турция с американско гражданство Азиз Санджар за откриването на клетъчния инструментариум за репарациите на ДНК, \r\n \r\n \r\n2015 г.  \r\nВърховният лидер на Иран аятолах Али Хаменей забранява всякакви преговори със САЩ. \r\n \r\n \r\n2014 г. \r\nИсаму Акасаки, Хирошо Амано от Университета Нагоя, и американецът Шуджи Накамура от Калифорнийския университет са носителите на Нобеловата награда за физика за 2014 г. за изобретяването на синия светлинен диод (LED). LED светлините могат да се захранват от евтина местна слънчева енергия, с възможност за ползване от над 1,5 милиарда души по света без достъп до електрическа мрежа. \r\n \r\n \r\n2013 г. \r\nМулату Тешоме е избран за президент на Етиопия. \r\n \r\n \r\n2012 г. \r\nМинистър-председателят на Либия Мустафа Абу Шакур е отстранен само месец след неговото назначаване. \r\n \r\n \r\n2012 г. \r\nУго Чавес е преизбран за четвърти път за президент на Венецуела с 54% от гласовете на избирателите. \r\n \r\n \r\n2012 г. \r\nЕмирът на Кувейт Сабах IV ал-Ахмад ал-Джабер ал-Сабах разпуска парламента. \r\n \r\n \r\n2012 г.  \r\nБорците от освободителния фронт MILF постигат споразумение с президента на Филипините Бениньо Акино за получаване на автономия на региона Бангсаморо до 2016 г. \r\n \r\n \r\n2012 г.  \r\nВисокопоставени грузински чиновници скоростно напускат страната. \r\n \r\n \r\n2011 г. \r\nЗа премиер министър на Руанда е назначен Пиер Дамиен Хабумурени. \r\n \r\n \r\n2011 г.  \r\nНобелова награда за мир получават президентът на Либерия – Елен Джонсън Сърлиф, либерийската активистка Лейма Гбови и правозащитничката от Йемен Тавакул Карман. \r\n \r\n \r\n2008 г. \r\nПо решение на конгреса на Международната организация на профсъюзите 7 октомври е обявен за Световен ден „За достоен труд”, който обединява синдикалисти от цял свят в усилията им за установяване и спазване на работните права и солидарност. \r\n \r\n \r\n2006 г. \r\nКралят на Камбоджа Нородом Сиханоук абдикира, заради влошено здраве. \r\n \r\n \r\n2003 г. \r\nИзбирателите в Калифорния отменят избора за губернатор на Грей Дейвис и избират на негово място Арнолд Шварценегер. \r\nКато кандидат на Републиканската партия Арнолд Шварценегер е избран за губернатор на щата Калифорния след предсрочни избори. На редовните избори на 7 ноември 2006 г., Шварценегер е преизбран. \r\n \r\n \r\n2001 г. \r\nСАЩ започват военна кампания срещу талибаните в Афганистан. Атаката е по въздух и се извършва със самолети и крилати ракети. Ударите са в отговор на терористичният акт от 11 септември същата година, в който загинаха 3000 души. Главните цели на военната операция са Афганистан да престане да бъде център за ислямски терористи и Осама Бен Ладен де бъде заловен. \r\nВоенната операция получава подкрепа от армии на други държави членки на НАТО и бунтовнически фракции в Афганистан.  \r\nТри месеца след началото на операцията талибаните са прогонени от властта в Афганистан. Международни военни сили започват да поддържат реда в страната. \r\nВъпреки че операцията нанася тежки поражения на талибаните Осама Бен Ладен не е заловен, в Афганистан се нарушават основни човешки права и производството на хероин нараства значително – огромен дял от световното производство на хероин се пада именно на Афганистан. \r\n \r\n \r\n2000 г. \r\nВойслав Кощуница полага клетва като Югославски президент. \r\n \r\n \r\n2000 г. \r\nВ Бостън е присъдена алтернативна Нобелова награда. Тая се дава  „за открития, които е невъзможно или ненужно да се проверяват”. Инициаторите искат да покажат, че „науката не е длъжна да бъде скучна” \r\n \r\n \r\n1996 г. \r\nОснован е американският новинарски канал “ Фокс Нюз Ченъл”. \r\n \r\n \r\n1982 г. \r\nМюзикълът “Котките” е представен за първи път на Бродуей, с което започва неговия рекорд от 7 485 представления. \r\n \r\n \r\n1981 г. \r\nЕгипетският парламент избира вицепрезидента Хосни Мубарак за наследник на убития президент Ануар Садат. \r\n \r\n \r\n1963 г. \r\nАмериканският президент Джон Кенеди подписва документът  за ратификация на  договора за забраната на ядрените тестове, заедно Англия и Съветския съюз. \r\n \r\n \r\n1954 г. \r\nМариан Андерсън става първата чернокожа певица, назначена в операта Метрополитън в Ню Йорк. \r\n \r\n \r\n1949 г. \r\nОсновавана е ГДР - Германската демократична република в съветската окупационна зона на следвоенна Германия и в източния (съветски) сектор на Берлин /1949/, с първи президент Вилхелм Пик (11 октомври 1949 - 7 септември 1960). ГДР просъществува до 2 октомври 1990 г., когато се присъединява към Федерална република Германия. \r\n \r\n \r\n1943 г. \r\nЯпония екзекутира 100 американски затворника на остров Уейк. \r\n \r\n \r\n1931 г. \r\nНаправена е първата инфра-ред фотография в Рочестър, Ню Йорк. \r\n \r\n \r\n1849 г. \r\nВ Балтимор на 40-годишна възраст умира писателят Едгар Алан По. \r\n \r\n \r\n1920 г. \r\nПървите сто жени са приети в Оксфордския университет \r\n \r\n \r\n1897 г. \r\nСключен е Австро-германският договор (1897 г.), който е предшественик на Тройния съюз. \r\nАвстро-германският договор (1897 г.) е таен договор, както за съюз между Австро-Унгария и Германия, така и за оказване на взаимна помощ в случай на нападение от Русия или Франция или от друга страна, подкрепяна от тях. Този пакт поставя началото на военнополитическата групировка Троен съюз и създава условия за разделянето на Европа на две враждебни групировки и съответно за избухването на Първата световна война. \r\n \r\n \r\n1886 г. \r\nИспания отменя робството в Куба. \r\n \r\n \r\n1885 г. \r\nВ защита на Съединението под знамената е свикано народното опълчение \r\n \r\n \r\n1813 г. \r\nПриключва започналата на 4 октомври Лайпцигска битка \"Битка на народите\" – сражение между съюзните армии (руската – 127 000 души, австрийската – 89 000 души, пруската – 72 000 души, шведската – 18 000 души, и общо 1 385 оръдия) и армията на Наполеон I (около 200 000 души, 700 оръдия). През първия ден на бойните действия съюзните войски нанасят 2 удара - от юг (главен) и от север, но без особен успех. Повторното настъпление на следващия ден от 3 направления - от юг, от север и от изток, принуждава Наполеон да отстъпи на запад. Разположените пред него съюзнически сили не успяват да го спрат и обкръжат. В битката французите загубват около 80 000 убити, а съюзниците – повече от 54 000 души. Нерешителността на съюзното командване и несъгласуваните действия не позволяват на съюзниците да използват превъзходството си докрай. \r\n \r\n \r\n1777 г. \r\nПо време на Американската революция започва втората битка при Саратога. \r\n \r\n \r\n1714 г. \r\nВ Алкмар, Холандия избухват бунтове във връзка с таксата върху бирата. \r\n \r\n \r\n1690 г. \r\nПод командването на Луис де Бод Англия напада Квебек. \r\n \r\n \r\n1579 г. \r\nСъстои се бракът между английската кралица Елизабет I и херцог Анжу. \r\n \r\n \r\n1571 г. \r\nСъстои се Битката при Лепанто (днес Навпакт, Гърция), в която османският флот е напълно унищожен от обединените морски сили на Испания и Венеция. \r\n \r\n \r\n1542 г. \r\nИзследователят Кабрило открива остров Каталина, Калифорния. \r\n \r\n \r\n1520 г. \r\nВ град Лувейн, Холандия е проведено първото публично изгаряне на книги. \r\n \r\n \r\n1492 г. \r\nПо време на пътешествие Христофор Колумб променя курса си и така пропуска щата Флорида. \r\n \r\n \r\n На тази дата са родени: \r\n1952 г. \r\nРоден е Владимир Владимирович Путин - руски политик, дипломат, юрист; президент на Русия (2000 - 2008 г.). \r\n \r\n \r\n1931 г. \r\nРоден е Дезмънд Мпило Туту – южноафрикански архиепископ. Завършва университета на Витватерсранд в Йоханесбург (1954 г.) и става учител. В знак на протест срещу въвеждането на образователната система, която разделя белите от черните студенти, става църковен служител (1957 г.). През 1960 г. получава диплома по теология от колежа “Св. Петър” в Йоханесбург. Година по-късно Дезмънд Туту е ръкоположен за англикански свещеник. Завършва теология в “Кингс Колидж” в Лондон (1963-1967 г.). През 1976 г. той е ръкоположен за епископ на Лесото. През 1978 г. Дезмънд Мпило Туту е генерален секретар на Южноафриканския съвет на църквите. Критикува правителството за създаването на племенни резервати през 1979 г. Синодът на Англиканската църква обявява Дезмънд Туту за първия чернокож англикански епископ на Йоханесбург през 1984 г., а през 1986 г. и за архиепископ. През 1984 г. Дезмънд Туту получава Нобелова награда за мир. \r\n \r\n \r\n1900 г. \r\nРоден е Хайнрих Химлер – германски политик по време на III райх. След I световна война (1914-1918 г.) участва във фашистки организации за разправа с работническото движение в Германия. От 1929 г. е ръководител на СС. След 1933 г. е началник на политическа полиция в Мюнхен, Бавария, а по-късно и в цяла Германия (от 1936 г. е главнокомандващ Гестапо). От 1943 г. е имперски министър на вътрешните работи. От 1944 г. Хайнрих Химлер е командващ резервната армия. Той е главен организатор на концентрационните лагери. Хайнрих Химлер се самоубива на 23 май 1945 г. \r\n \r\n \r\n1885 г. \r\nРоден е Нилс Хенрих Давид Бор - датски учен, физик. Създава планетарен модел на атома и първата квантова теория на атома; участва в разработването на основите на квантовата механика. \r\n \r\n \r\n На тази дата умират: \r\n2006 г. \r\nУбита е Анна Политковская. \r\nВ Москва е убита журналистката от вестник “Новая газета” Анна Политковская. Приживе тя е известна с критичните си материали за Чечня и Северен Кавказ.  \r\nПрестъплението получава международен отзвук и всички реакции са единни в призива към Москва незабавно да разкрие извършителите и поръчителите на убийството. \r\n \r\n1959 г. \r\nУмира Марио Ланца (псевдоним на Алфредо Арнолд Кокоца) – американски оперен певец (тенор), актьор; по произход италианец. Роден е на 31 януари 1921 г. във Филаделфия. На сцената на американската опера е от 1942 г. (от 1946 концертира г.). Снима се в киното. Участва във \"Великият Карузо\", \"Серенада\" и др. \r\n \r\n \r\n За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.07", "title": "Денят 7 октомври в световната история"}
{"url": "http://www.focus-news.net/news/2019/10/07/2705783/vavezhda-se-vremenna-zabrana-za-prestoy-i-parkirane-v-sofiya-poradi-provezhdane-na-miting-na-pl-knyaz-aleksandar-i.html", "text": "Въвежда се временна забрана за престой и паркиране поради провеждане на митинг на пл. „Княз Александър I“ в столицата. Това съобщиха от пресцентъра на  Столична община . Във връзка с провеждането на митинга на пл. „Кн. Александър I” от 08.00 часа се забранява престоят и паркирането на пътни превозни средства, с изключение автобусите превозващи участниците в събитието.", "date": "2019.10.07", "title": "Въвежда се временна забрана за престой и паркиране в София поради провеждане на митинг на пл. „Княз Александър I“"}
{"url": "http://www.focus-news.net/news/2019/10/07/2705782/bdzh-vazstanovyava-se-dvizhenieto-na-vlakovete-po-napravlenieto-shumen-varna.html", "text": "От днес ще бъде възстановено движението на четири пътнически влака, които пътуват по направлението Шумен - Варна - Шумен и Шумен - Каспичан - Шумен. Това съобщиха от пресцентъра на  БДЖ . Промените в движението на тези композиции бяха свързани с необходимостта от осигуряване на достатъчен брой локомотиви за обслужване на влаковете поради съществуващия в момента постоянен недостиг на тягов подвижен състав. \r\nС цел да се освободи достатъчен ресурс за обслужване на основните бързи влакове, които пътуват по дългите дестинации, БДЖ въведе промени в движението на няколко пътнически влака, които се ползват от малко пътници. \r\nПътническите влакове, които ще пътуват отново от днес, са следните: \r\n- Пътническият влак № 20163 от Шумен за Варна, който заминава от гара Шумен в 07.07 часа и пристига в Варна в 09.15 часа; \r\n- Крайградският пътнически влак № 20277 от Шумен за Каспичан, който тръгва от гара Шумен в 05.45 часа и пристига в Каспичан в 06.12 часа; \r\n- Крайградският пътнически влак № 20278 от Каспичан за Шумен, който заминава от гара Каспичан в 06.32 часа и пристига в Шумен в 07.00 часа. \r\nПоради необходимост от осигуряване на локомотиви в северозападния регион на страната, пътническите влакове в участъка Брусарци-Лом-Брусарци ще се обслужват от автобуси в делничните дни през периода от 7 до 20 октомври. В съботните и неделните дни влаковете ще пътуват по редовния си график. \r\nРазписанието на автобусите е качено в електронния пътеводител на официалната интернет страница на БДЖ (www.bdz.bg), както и е разпространено в гарите и спирките по маршрута на влаковете.", "date": "2019.10.07", "title": "БДЖ: Възстановява се движението на влаковете по направлението Шумен – Варна"}
{"url": "http://www.focus-news.net/news/2019/10/07/2705779/rtk-kosovo-dvizhenie-samoopredelenie-vodi-v-kosovo-sled-prebroyavaneto-na-95-ot-byuletinite.html", "text": "Централната избирателна комисия не е успяла да излезе с окончателни предварителни резултати два часа след полунощ местно време (03:00 българско). Независимо от това Движение „Самоопределение“  („Ветевендосие“) обяви победа и я отпразнува на централния площад в Прищина – „Скендербег“, съобщава обществената  „Радио и телевизия Косово“ (RTK) . \r\nКъм 02:00 часа ЦИК е успяла да обработи 95% от бюлетините, въз основа на които „Ветевендосие“ води с 25,70% пред Демократическата лига на Косово (ЛДК) с 25,07% и Демократическата партия на Косово (ПДК) с 21,25%.  \r\n \r\nПревод и редакция:", "date": "2019.10.07", "title": "RTK (Косово): Движение „Самоопределение“ води в Косово след преброяването на 95% от бюлетините"}
{"url": "http://www.focus-news.net/news/2019/10/07/2705785/nevrohirurgat-dots-zafer-toktash-shte-provezhda-bezplatni-konsultatsii-v-sofiya.html", "text": "Поради големия интерес и множеството запитвания от пациенти от цялата страна авторитетният неврохирург доц. д-р Зафер Оркун Токташ ще гостува отново в София на 18 и 19 октомври 2019 г. Това съобщиха от „Медикъл Караджъ“ . Пациенти с мозъчни тумори и гръбначни заболявания, които се нуждаят от второ мнение или се интересуват от лечение в чужбина, ще имат възможността да се консултират безплатно със специалиста. Доц. Токташ ще гостува у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината. \r\nДоц. Токташ е специализирал неврохирургия в Медицинския факултет на Мармарския Университет, където е продължил и докторантурата си. Автор е на редица научни материали в областта на гръбначно-мозъчните заболявания и е един от най-авторитетните специалисти в южната ни съседка за лечение на мозъчни и гръбначни тумори, дискови хернии на гръбначни и шийни прешлени, сколиоза и гръбначни деформации. През 2014 г. е участвал в научно-изследователски дейности в Харвардския университет. Към момента преподава в Медицинския факултет на Бахчешехирския университет и приема пациенти в болница „Медикъл Парк Гьозтепе“, където разполагат с Center of Excellence за лечение на сколиоза.  \r\n Тумори на главния и гръбначния мозък \r\nМозъчната хирургия изисква голяма прецизност, затова и в последните години от 20-и век се наложи понятието микрохирургия.  В наши дни неврохирурзите работят над методи за свеждане до нула на грешките по време на операция. Съвременната апаратура за диагностициране и лечение на тумори вече позволява с милиметрична точност да се установят данни, необходими за планиране на ефективна терапия, като вид и стадий на тумора, наличие и локализация на разсейките. Тези възможности са от голяма полза както за лекарите, така и за  болните.  \r\nС помощта на технологиите за интраоперативно сканиране и навигация е възможно хирургът още по време на самата операция да проследява каква част от тумора е почистил. Апаратите за томография и ангиография също се използват на място в операционната. Или казано накратко, в съвременните болници е възможно  почти всички радиологични изследвания да се прилагат и в операционните зали. Все по-често намира приложение и методът на мониториране на нервната система по време на операцията. Това създава добри предпоставки за предотвратяване на вероятни увреждания, включително парализа след мозъчна операция.  \r\n Гръбначна хирургия и микрохирургия \r\nТехнологичните нововъведения в медицината доведоха до революционен напредък в областта на гръбначната хирургия през последните години. Например при дископатия, когато се налага хирургична намеса, до засегнатия участък се достига през кожен разрез от 1 – 1.5 см, като се работи със специален микроскоп за по-добра визуализация. Микрохирургичният метод е приложим както при един, така и при повече засегнати прешлени. Той е предпочитан от пациентите заради предимствата си, като например минимален белег след интервенцията, бързо възстановяване на тъканта, възможност за прохождане 6-8 часа след операцията и връщане към нормален живот след 15-20 дни възстановителен период. \r\nЖелаещите да се възползва от възможността за безплатна консултация с доц. д-р Зафер Оркун Токташ в София на 18 и 19 октомври трябва да се запишат предварително на телефоните на „Медикъл Караджъ“: 0879 977 401 или 0879 977 402. Те ще трябва да предоставят на място медицинските документи и образни изследвания, направени до момента.", "date": "2019.10.07", "title": "Неврохирургът доц. Зафер Токташ ще провежда безплатни консултации в София"}
{"url": "http://www.focus-news.net/news/2019/10/07/2705787/regionalna-biblioteka-dora-gabe-v-dobrich-se-vklyuchva-v-evropeyskata-sedmitsa-na-programiraneto-2019-pod-mototo-vdahnete-zhivot-na-vashite-idei.html", "text": "Регионална библиотека „Дора Габе“ се включва в Европейската седмица на програмирането 2019 под мотото „Вдъхнете живот на вашите идеи”. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в библиотеката, предаде кореспондент на  Радио „Фокус” – Варна . До 20 октомври библиотеката ще организира различни събития с цел да повиши интереса на подрастващите към технологии, технически науки и математика, да даде повече възможности на всеки за творческа изява чрез програмиране, да се свържат хората със сродни интереси в тази област от цяла Европа. Европейската седмица на програмирането е движение на равнище граждани, ръководено от доброволци, които популяризират програмирането в своите страни в качеството си на посланици на Седмицата на програмирането. Европейската комисия подкрепя Европейската седмица на програмирането и други инициативи за подобряване на уменията в областта на цифровите технологии в Европа. Подобряването на тези умения е част от Програмата за придобиване на нови умения в Европа и Плана за действие на ЕС в областта на обучението по цифрови технологии. Активен посланик на кампанията от самото начало е евродепутатът Ева Майдел, която се включва във всички събитията, организирани от Публични библиотеки 2030 в Европейския парламент. По проект „Генерация Код“ на Фондация „Глобални библиотеки-България“, по грант от Посолството на САЩ за осъществяване на дейности по програмирането, през годината Регионална библиотека „Дора Габе” получи дарение от 10 робота Финч, както и 6 броя програмируема интерактивна играчка Пчела робот (Blue-Boot, Bee-Bot) и цветни подложки от винил за работа с тях. С роботите Финч библиотеката организира занимания за деца от град Добрич и им показа, че програмирането може да е интересно, забавно и полезно. Освен с роботите Финч през седмицата на програмирането библиотеката ще зарадва малчуганите от 4 до 7 години сами да програмират действията на пчеличките-роботи. На 16-ти този месец е организирано забавно занимание с роботите пчелички с деца от подготвителната група на Детска градина №9 „Пчеличка“. На 18 октомври е предвидено забавно програмиране с робота Финч с ученици от четвърти клас на Частно основно училище „Мария Монтесори“. Библиотеката е отворена за сътрудничество с детски градини и училища след предварителна заявка. \r\nЖулиета НИКОЛОВА", "date": "2019.10.07", "title": "Регионална библиотека „Дора Габе“ в Добрич се включва в Европейската седмица на програмирането 2019 под мотото „Вдъхнете живот на вашите идеи”"}
{"url": "http://www.focus-news.net/news/2019/10/07/2705774/bchk-zapochva-informatsionna-kampaniya-za-sotsialno-znachimi-zabolyavaniya.html", "text": "БЧК и „Байер“ България започва информационна кампания за социално значими заболявания. Това съобщиха от пресцентъра на  БЧК . Информационната кампания обхваща социалнозначими заболявания в областта на кардиологията и офталмологията. Откриващото събитие ще се проведе от 11.45 часа в зала „Музейна“ на централата на БЧК на бул. „Джеймс Баучер“ 76 и е посветено на възрастово-обусловената макулна дегенерация, която е прогресивно хронично заболяване на очите и е причина за загуба на централното зрение при голям процент хора. Презентация по темата ще изнесе д-р Веселин Даскалов – офталмолог и специалист по микрохирургия на окото. \r\nВ продължение на един месец водещи специалисти офталмолози и кардиолози ще представят информационни презентации в градовете – София, Пловдив, Варна, Велико Търново, Перник, Благоевград, Шумен, Ловеч, Плевен, Ямбол, Бургас, Дупница, Хасково. \r\nКампанията е насочена към определени възрастови групи с цел превенция, ранна диагностика и възможности за лечение на възрастово-обусловената дегенерация на макулата, диабетен макулен едем, миокарден инфаркт и инсулт. В направление кардиология, ще бъдат обхванати хора от 45 до 75 години и пациенти с неклапано предсърдно мъждене, а в направление офталмология насочеността е към 50 – 65-годишните.", "date": "2019.10.07", "title": "БЧК започва информационна кампания за социално значими заболявания"}
{"url": "http://www.focus-news.net/news/2019/10/07/2705781/chast-ot-tretoklasniya-pat-dobrich-s-balik-v-oblast-dobrich-e-v-remont-do-kraya-na-oktomvri.html", "text": "Част от третокласния път Добрич – с. Балик е в ремонт до края на октомври, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. Продължава ремонтът на крайбрежния път Балчик - Каварна. Предвидено е първият ремонт да приключи до 31 октомври тази година. Движението на автомобили се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Започва ремонт на 12 км от третокласния път III-207 Тервел – Честименско. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е облачно, духа слаб вятър, температурата на въздуха е около 7 градуса.  \r\nЖулиета НИКОЛОВА", "date": "2019.10.07", "title": "Част от третокласния път Добрич – с. Балик в област Добрич е в ремонт до края на октомври"}
{"url": "http://www.focus-news.net/news/2019/10/07/2705789/vladimir-todorov-bapk-tehnicheskite-sredstva-sa-nadezhdnoto-sredstvo-za-kontrol-na-patya-prez-noshtta-a-ne-patna-politsiya.html", "text": "Техническите средства са надеждното средство за контрол на пътя през нощта, а не Пътна полиция. Това каза в сутрешния блок  „Добро утро, България“  на  Радио „Фокус“  председателят на Българската асоциация на пострадалите при катастрофи Владимир Тодоров. По думите му камерите са доказали ефективността си навсякъде по света за справяне с непозволената скорост из градските улици, особено през тъмната част на денонощието. „До колкото знам в София през нощта има 2-3 патрула от Пътна полиция. При катастрофи именно те са там. Т.е в столицата, милион и половина души, се обслужва от три патрула в най-добрия случай. Контролът трябва да се осъществява с камери, както е навсякъде по света. Тук имаме една много добра практика, която се забелязва от няколко седмици. Знаете, че по софийските булеварди в бус лентите е забранено да се движат други превозни средства, освен тези от автобусния градски транспорт. Това не се спазваше дълго време, но в момента в който се монтираха камери и те започнаха да записват номерата на нарушителите, вече в бус лентите се движат само автобуси“, обясни той. Добър вариант би било част от събраните пътни глоби да остават в бюджетите на общините, като така те ще има стимул да инвестират в повече технически съоръжения, откъдето и ще дойде истинският контрол на пътя, коментира още Владимир Тодоров.  \r\nВиктория МЕСРОБОВИЧ-КУВЕНДЖИЕВА", "date": "2019.10.07", "title": "Владимир Тодоров, БАПК: Техническите средства са надеждното средство за контрол на пътя през нощта, а не Пътна полиция"}
{"url": "http://www.focus-news.net/news/2019/10/07/2705786/vladimir-todorov-bapk-patishtata-u-nas-sa-nasiteni-s-mnogo-i-nenuzhni-znatsi.html", "text": "Пътищата у нас са наситени с много и ненужни знаци. Това каза за сутрешния блок  „Добро утро, България“  на  Радио „Фокус“  Владимир Тодоров, председател на Българската асоциацията на пострадалите при катастрофи във връзка с новите указателни табели, включени в проекта за промени на Наредбата за сигнализация на пътищата с пътни знаци. По думите му с въвеждането на новите предупредителни табели няма да има промяна в пътната безопасност. „Има пряка връзка между новите знаци и повишената безопасност, но тя не е толкова директна. У нас знаковото стопанство е отвратително. Ние сме единствената държава с толкова много знаци, които объркват шофьорите, вместо да ги подпомагат“, каза Тодоров. Според него хиляди са местата, където след ремонт знаците не са премахнати. „От години молим АПИ да създаде процедура за отмяна на знаците, но те обясняват, че това е бавна и скъпа процедура и вместо да имаме средна скорост 80 км/ч навсякъде, където има третокласен път и бензиностанция ограничението е около 60 км/ч. Това изнервя шофьорите. Пример е АМ „Тракия“ около Стара Загора“, обясни още експертът. Тодоров уточни, че осемте нови пътни знака ще указват наличието на задръствания, намалена видимост, настъпило произшествие на пътя, зарядни станции за електромобили и станции за зареждане на автомобили с водород. „Добре е да има уведомителни знаци, но предупредителните няма да работят и няма да са ефективни. Тези знаци без изградена интелигентна транспортна система няма да вършат работа. Те трябва да бъдат на електронни табла, а такива има на АМ „Струма“ и докато няма система от електронни табла няма да са ефикасни. Това едва ли ще се случи в близките години. Няма да се сложат достатъчно бързо, въпреки, че АПИ обещава, че някога ще се сложат подобни табла“, обясни още Тодоров. Той припомни и липсата на знаци за средната скорост в населени места и призова да бъдат поставени подобни табели.  \r\nВиктория МЕСРОБОВИЧ-КУВЕНДЖИЕВА", "date": "2019.10.07", "title": "Владимир Тодоров, БАПК: Пътищата у нас са наситени с много и ненужни знаци"}
{"url": "http://www.focus-news.net/news/2019/10/07/2705793/zapochva-parvoto-izdanie-na-sedmitsata-na-pravoslavnata-kultura-v-sofiya.html", "text": "Започва първото издание на Седмицата на православната култура в София, предаде репортер на  Агенция „Фокус“ . Организатор е издателството за православна литература „Омофор“ със съдействието на Министерството на културата. Седмицата ще продължи до 13 октомври и включва изложби, концерти, литературни четения, кинопрожекции, публични лекции и дискусии, посветени на православната вяра. които имат за цел да разкрият християнските корени на съвременната българска култура и нейната връзка с общоевропейското културно наследство. Входът на всички събития от Седмицата е свободен. \r\nДнес ще се проведе публична лекция на проф. д. а.н. арх. Маргарита Коева (ВСУ „Любен Каравелов, Варненски свободен университет) и дискусия на тема „Олтарите на България – настояще и бъдеще“ от 16.00 часа в Музей за християнско изкуство (крипта на храм-паметника „Свети Александър Невски”). От 18.30 часа ще се състои представяне на книгата „Царството вътре в нас“ на Диоклийския митрополит Калистос (Уеър). Ще се проведе и концерт на хор „Спасение“ при столичния храм „Св. Параскева“ от 19.30 часа. Събитието ще бъде в Софийска градска художествена галерия на ул. „Ген. Гурко“ 1. \r\nНа 8 октомври ще се състои прожекция на документалния филм „Светителят хирург“ (2017, 72‘). Това е филм за живота и чудесата на свети Лука Войно-Ясенецки. Хирургът в расо (1877-1961) е провъзгласен през 2000 г. за светец на Православната църква. Във филма зрителят ще чуе разказите на двама живи роднини на светеца, както и свидетелства за чудотворни изцеления след поклонение пред неговите мощи. Режисьор е Ангел Бончев. Прожекцията ще започне в 17.00 часа в Дом на киното на ул. „Екзарх Йосиф“ 37. \r\nНа 9 октомври ще се проведе представяне на книгата „Празникът Успение Богородично в православната богослужебна традиция“ на отец доц. д-р Стоян Чиликов. Книгата представя изследване върху богословското съдържание на празника Успение на Божията майка на базата на химнографията и словата на отците. Авторът е свещеник в храм „Св. Георги” в столичния квартал „Дървеница“ и преподавател в Пловдивския университет „Св. Паисий Хилендарски”. Събитието ще започне в 18.30 часа в Ателие-книжарница „Къща за птици” на ул. „Проф. Асен Златаров“ 22. \r\nНа 10 октомври ще се проведат откриване на изложбата „Зографи отвъд границите“ и публични лекции на проф. д-р Елена Генова (Институт за изследване на изкуствата, БАН) и доц. д-р Ваня Сапунджиева (Православен богословски факултет на Великотърновския университет), посветени на Самоковската и Тревненската иконописна школа. Събитията започват в 18.30 часа в Галерия „Алма Матер“ (Ректорат на Софийския университет, фоайе на Северно крило). \r\nНа 11 октомври ще се състои откриване на изложбата „Не бой се, само вярвай“ на Юлия Станкова и лекция на тема „Православната иконопис – традиция и съвремие“. Събитието ще бъде от 18.30 часа в Музей „Борис Христов“ (ул. „Цар Самуил“ 43) \r\nНа 12 октомври от 14.00 часа в Дом на киното на ул. „Екзарх Йосиф“ 37 ще се проведе концерт с православни песнопения на квартет „Херувим“. Ще се състои и прожекция на документалния филм „Песен и молитва“. Филмът е документален разказ, посветен на църковната музика и литургията. Насочен най-вече към младото поколение зрители, филмът ни повежда по мистичния път на православната вяра. Режисьор е Слави Георгиев. Ще се състои и представяне на сборника „Техническа проверка“ на Ангел Иванов с разкази за вярата, смисъла, или „истории за пътя към Пътя“. Книгата е отличена с голямата награда за проза от Националния конкурс за дебютна литература „Южна пролет“ 2019, авторът е носител и на тазгодишната награда в Националния литературен конкурс за къс разказ „Рашко Сугарев“ с „Добрият християнин“, включен в сборника. Началото е в 18.30 часа. Ще се проведе и прожекция на документалния филм „Градината на Пресвета Богородица“. Филмът разказва за ежедневието на монасите от Зографския манастир. Режисьор е Борислав Павлов. Началото ще бъде в 20.00 часа. Събитията са в Ателие-книжарница „Къща за птици“ на ул. „Проф. Асен Златаров“ 22. \r\nНа 13 октомври от 18.30 часа ще се проведе откриване на фотоизложбата „Православието – светлината отвътре“. Ще се състои и представяне на книгата „Селенията на църковната музика“ на Ивайло Борисов от 19.00 часа. Предвидено е и четене на християнска лирика от антологията „Небе за земята“ с музиката на група „Точка БГ“. От 20.00 часа в Ателие-книжарница „Къща за птици“ на ул. „Проф. Асен Златаров“ 22 ще се състои закриване на седмицата. \r\n Организатор е издателството за православна литература „Омофор“ със съдействието на Министерството на културата,  в рамките на Комуникационната стратегия на Република България за Европейския съюз. \r\n Седмицата  на православната култура включва изложби, концерти, литературни четения, кинопрожекции, публични лекции и дискусии, посветени на Светото Православие. Входът на всички събития от Седмицата е свободен.    \r\nНикола ПЕТКОВ", "date": "2019.10.07", "title": "Започва първото издание на Седмицата на православната култура в София"}
{"url": "http://www.focus-news.net/news/2019/10/07/2705790/vecher-na-dobrodetelite-shte-se-provede-v-sofiya.html", "text": "В града ще се състои най-голямото благотворително събитие в календара на фондация „За Нашите Деца“ – Вечер на добродетелите 2019. Това съобщиха  организаторите . То ще се проведе в Sofia Event Center, Paradise Center, а началото е в 19.30 часа. Негов патрон е вицепрезидентът на Република България Илияна Йотова.  \r\n„Каузата на събитието  е шанс за пълноценно развитие и щастливо детство за деца от 0 до 7 години.  Ще насочим усилията си не само към деца в риск от раздяла от родното семейство и деца в приемни и осиновителни семейства, но и към тези, чиито потенциал и развитие са блокирани от невидими рискове като родителското отчуждение и бедността, както и социалната изолация. С набраните средства, в двата комплекса за ранно детско развитие в София и Пловдив, ние ще подкрепим поне 800 деца в ранна възраст и техните семейства.  Това съобщиха от пресцентъра на Фондация „За нашите деца“, посочват организаторите. \r\nВече 10 години Вечер на добродетелите събира над 400 социално отговорни лидери от различни сфери на нашето общество. По традиция част от Вечерта на добродетелите ще е и благотворително наддаване с водещ Игор Марковски. В него са включени ценни и атрактивни предмети и преживявания с висока емоционална стойност. \r\nГостите на събитието ще имат възможността да се докоснат до реалните съдби на деца и семейства, променени с подкрепата на фондацията. Шест от най-обичаните български артисти ще са водещи на събитието. Става въпрос за прекрасната Йоана Буковска, младите актьори Дария Симеонова и Бойко Кръстанов, изключителния Стоян Алексиев, както и звездната двойка Дони и Нети.  \r\nВечер на добродетелите включва арт програма, в която ще вземат участие популярни български артисти, които застават за каузата на фондация „За Нашите Деца“. Гостите на събитието ще могат да се насладят на изпълненията на великолепната певица Марияна Попова, балет „Арабеск“, детския хор на БНР, феноменалния пианист Людмил Ангелов, както и младите таланти Димитър и Христо.  \r\nФондация „За Нашите Деца” вече 27 години успешно се справя със ситуации с висок риск за децата, които живеят в дом за деца, имат увреждане или с редица проблеми в семейната им среда – трайна бедност и социална изолация, насилие, безразличие и отчуждение. Вече 27 години висококвалифициран екип от специалисти работи за това всяко дете да живее и да води пълноценен живот в семейство, за да може да разгърне своите таланти и способности още в първите години от своя живот. За 27 години фондацията е успяла да помогне на над 13 500 деца и семейства.", "date": "2019.10.07", "title": "Вечер на добродетелите ще се проведе в София"}
{"url": "http://www.focus-news.net/news/2019/10/07/2705792/v-burgas-shte-se-sastoi-premierata-na-debyutnata-stihosbirka-na-hristo-uzunov-soleni-stapki.html", "text": "Премиерата на дебютната стихосбирка на уважавания журналист и говорител на Национална агенция за приходите (НАП) - Бургас Христо Узунов „Солени стъпки“ ще се проведе от 18.00 часа в зала „Петя Дубарова“ на Културен център „Морско казино“ в Бургас. Това съобщиха от пресцентъра на  Община Бургас . Книгата ще бъде представена от нейния редактор – известната поетеса и почетен гражданин на Бургас Венда Райкова.  \r\nСтихосбирката „Солени стъпки“ по оригинален и свеж начин продължава традициите на Бургаската поетична школа. Основните теми в нея – любовта, морето и сложната философия на човешките взаимоотношения, са представени не само искрено, но и с необходимата доза поетично майсторство и творческа фантазия. Христо Узунов е журналист – дългогодишен кореспондент на БНР за региона. Той е говорител на приходната агенция в Бургас от 2003 година. „Солени стъпки“ е първата му книга. Тя се издава с финансовата подкрепа на Община Бургас.", "date": "2019.10.07", "title": "В Бургас ще се състои премиерата на дебютната стихосбирка на Христо Узунов „Солени стъпки“"}
{"url": "http://www.focus-news.net/news/2019/10/07/2705796/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-sofiya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята ще бъде от 17.00 часа.  \r\nНикола ПЕТКОВ", "date": "2019.10.07", "title": "Акатист на св. Архангел Михаил ще бъде отслужен в митрополитската катедрала „Св. Неделя” в София"}
{"url": "http://www.focus-news.net/news/2019/10/07/2705788/politico-velikobritaniya-bi-izbrala-naydzhal-farazh-za-evropeyski-komisar-ako-se-nalozhi.html", "text": "Лондон може и да не възнамерява да номинира комисар в Брюксел, но ако се наложи да го направи, някои казват, че има само една възможност: Найджъл Фараж, пише европейската редакция на  Politico . \r\nДепутатът от Консервативната партия Стив Бейкър заяви пред The Telegraph, че евродепутатът от „Партия Брекзит“ е очевидният избор за европейски комисар на Обединеното кралство, ако излизането на страната от Съюза бъде отложено и тя получи възможност да направи номинация. \r\n„Мисля, че трябва да назначим някой с 20-годишен опит... трябва да назначим някой, който е изключително добре познат в институциите, някой, на когото може да се разчита на 100% по всяко време да подкрепи нашето излизане от ЕС“, обясни той. \r\n„И затова без никакъв срам подкрепям Найджъл Фараж за нашия следващ европейски комисар, в случай на в случай на злощастното събитие, ако това се случи, макар да мисля, че е малко вероятно, че трябва да останем вътре“. \r\nБейкър, който е председател на про-Брекзит „Европейската изследователска група“ от британски депутати, заяви, че идеята е „вдъхновена от филма Армагедон“ от 1998 година. \r\nИма сцена, в която „те се опитват да спасят света, и това, което правят е да кацнат на астероида и да сложат ядрено оръжие в сърцето на астероида, а Найджъл Фарадж е това ядрено оръжие“, обясни Бейкър. \r\n„Имам основания да мисля, че той ще каже, че приема подобна оферта“, добави британският депутат, като отбеляза още, че „моята симпатия към Найджъл Фараж, която не винаги е била така силна, се увеличава драматично, колкото повече ме демонизират“. \r\nСрещу Фараж, който претендира, че е принудил британското правителство да проведе референдума за Брекзит през 2016 година, има силна антипатия сред мнозина евродепутати заради участието му в дебатите в Европейския парламент. \r\nБъдещият председател на Европейската комисия Урсула фон дер Лайен по-рано предположи, че ако се даде нова отсрочка за Брекзит на Обединеното кралство, то ще трябва да излъчи и Европейски комисар. \r\n \r\nПревод и редакция:", "date": "2019.10.07", "title": "Politico: Великобритания би избрала Найджъл Фараж за европейски комисар, ако се наложи"}
{"url": "http://www.focus-news.net/news/2019/10/07/2705797/remont-se-izvarshva-po-patya-panagyurski-kolonii-panagyurishte-v-oblast-pazardzhik.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Велинград – Каратепе от 27 км до 30 км се осъществява в една лента поради нивелетно фрезоване на пътя. Поетапно се ограничава движението в лява и дясна ленти за движение и се контролира с пътни знаци. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.10.07", "title": "Ремонт се извършва по пътя Панагюрски колонии - Панагюрище в област Пазарджик"}
{"url": "http://www.focus-news.net/news/2019/10/07/2705795/v-sofiyskiya-universitet-sv-kl-ohridski-shte-bade-otkrit-proektat-golemi-danni-za-inteligentno-obshtestvo.html", "text": "В Софийския университет „Св. Кл. Охридски“ ще бъде открит проектът „Големи данни за интелигентно общество” (GATE). Това съобщиха от  университета . Откриването ще започне в 09.00 часа, а от 11.00 часа ще има пресконференция. \r\nПроектът GATE е съвместна инициатива на Софийския университет „Св. Климент Охридски“- координатор, Университета Чалмърс, Швеция и Чалмърс Индустриални Технологии, Швеция. GATE получава 7-годишно финансиране от ЕК по програма Horizon 2020 WIDESPREAD-01-2018-2019 Teaming Phase 2, а също ще бъде и съфинансиран от страна на българското правителство, както и от индустрията. \r\nGATE ще изгради Център за върхови научни постижения в областта на големите данни и изкуствения интелект в един от първите изследователски институти на Софийския университет, създаден с постановление на Министерския съвет в началото на 2019 г. \r\nЦелта на GATE е да развива научноизследователски капацитет и иновативен потенциал и да формира ново поколение млади учени, способни да прилагат науката в полза на обществото. Научните изследвания в GATE са фокусирани в четири направления със съществена социална значимост – Бъдещи градове, Интелигентно правителство, Умна индустрия и Цифрово здравеопазване. Иновациите в центъра ще бъдат разработвани в три модерни технологични лаборатории – за моделиране на процесите в градска среда (City Living Lab), за интердисциплинарно сътрудничество с индустрията (Digital Twin Lab) и за виртуална реалност и визуализация на големи данни (Open Visualization Lab). Лабораториите ще са в центъра на жизнена екосистема, в която иновативни идеи ще бъдат генерирани, развити в проекти и популяризирани в ефективно сътрудничество с правителството, индустрията, академията и обществените организации. \r\nЧрез мултидисциплинарни образователни програми на европейско и световно ниво, GATE ще обучи отлични изследователи и професионалисти в областта на изкуствения интелект и големите данни. Образователна лаборатория ще подпомогне прилагането на нови методи за персонализирано и интерактивно обучение. \r\nКато единствен подобен център в Източна Европа, GATE ще е свързващото звено с мрежата от 55 центъра за големи данни в Западна Европа и ще играе стратегическа роля за разширяване на тази мрежа и за разпространение на най-добрите практики и иновативни модели, като така ще постигне обществено въздействие не само на национално и регионално, но и на европейско равнище. На събитието ще присъстват г-жа Мария Габриел, Европейски комисар по Цифрова икономика и цифрово общество; г-жа Магда Ди Карли, Ръководител на отдел, Генерална дирекция „Научни изследвания и иновации“ на ЕК и г-н Алеш Фиола, Ръководител на отдел, Изпълнителна агенция за научни изследвания на Европейската комисия; г-жа Деница Сачева, Заместник Министър на образованието и науката; проф. дфн Анастас Герджиков, Ректор на Софийския университет „Св. Климент Охридски“. Станете част от нашето малко по-различно и нетрадиционно откриване.", "date": "2019.10.07", "title": "В Софийския университет „Св. Кл. Охридски“ ще бъде открит проектът „Големи данни за интелигентно общество”"}
{"url": "http://www.focus-news.net/news/2019/10/07/2705800/mokri-sa-patnite-nastilki-v-oblast-kardzhali.html", "text": "Мокри и проходими са пътните настилки в областта, движението е нормално. Това съобщиха за  Радио „Фокус“  от ОПУ - Кърджали. По път I-5 Хасково - Кърджали – Маказа е ограничено придвижването в участъка Надлез Кирково – ГКПП „Маказа за МПС над 3,5 т в срок до края на годината. Ограничено е движението за МПС над 12 т по същия път ІІІ-5009, но в посока Зорница – Бели пласт – Стремци – Кърджали. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС в срок до края на тази година. По път І-5 Хасково - Черноочене – Кърджали в посоката Кърджали се ограничава движението на МПС над 15 т в срок до края на годината. Обходни маршрути са предвидени по следните направления: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали;  \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали;  \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\nДарина ДЕЕНИЧИНА", "date": "2019.10.07", "title": "Мокри са пътните настилки в област Кърджали"}
{"url": "http://www.focus-news.net/news/2019/10/07/2705772/alsat-m-makedoniya-samoopredelenie-obyaviha-pobeda-na-izborite-v-kosovo.html", "text": "Лидерът на ляво-националистическото Движение „Самоопределение“ („Ветевендосие“ (ВВ)) Албин Курти обяви победа на предсрочните парламентарни избори в Косово. На пресконференция той заяви, че обявява победата като новия премиер на страната, предава излъчващият на албански скопски телевизионен канал  „Алсат – М“ . \r\n„Новото правителство трябва да навакса изгубеното време. Днес ще празнуваме, а от утре започваме подготовката за формиране на правителство. Благодаря на гражданите, които използваха правото си на свободно гласуване. Масовото участие на гражданите се превърна в Национален празник“, заяви Курти. \r\n \r\nПревод и редакция:", "date": "2019.10.07", "title": "„Алсат – М“ (Македония): „Самоопределение“ обявиха победа на изборите в Косово"}
{"url": "http://www.focus-news.net/news/2019/10/07/2705801/dvizhenieto-po-patya-plovdiv-karlovo-ot-km-48-do-km-49-se-osashtestvyava-v-platnoto-posoka-karlovo-poradi-izgrazhdane-na-kragovo-krastovishte-pri-selo-trud.html", "text": "Интензивен е трафикът по основните направления в областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по направленията Пловдив - Асеновград - Смолян, Пловдив - Карлово и Пловдив - Пазарджик, както и по пловдивския участък на АМ „Тракия“. До 11 октомври движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Пловдив - Кричим в участъка град Кричим – тунел „Кричим“ е ограничено поради взривни дейности по уширяване на пътя. Дейностите ще се извършват за времето от 14.00 до 16.00 часа на 8 октомври. Обходният маршрут за водачите е по пътя Пловдив – Асеновград – Смолян. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани. \r\nНатоварено е движението и на територията на град Пловдив. Струпване на автомобили има по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Натоварено е движението и по входно-изходните артерии. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Пътищата в града са сухи и нормално проходими. \r\nТони МИХАЙЛОВ", "date": "2019.10.07", "title": "Движението по пътя Пловдив - Карлово от км 48 до км 49 се осъществява в платното посока Карлово поради изграждане на кръгово кръстовище при село Труд"}
{"url": "http://www.focus-news.net/news/2019/10/07/2705799/vavezhda-se-vremenna-organizatsiya-na-dvizhenieto-po-ul-yanko-komitov-v-burgas.html", "text": "Въвежда се временна организация на движението по ул. „Янко Комитов“ в Бургас. Днес и на 08 октомври ще бъдат извършени строително-монтажни дейности на ул. „Янко Комитов“. Това съобщиха от  пресцентъра на Община Бургас . По тази причина ще има затруднение на движението на светофарното кръстовището при мол „Галерия“. Службите за безопасност и контрол на трафика препоръчват на водачите на моторни превозни средства да спазват въведената временна организация на движение и да използват обходни маршрути.", "date": "2019.10.07", "title": "Въвежда се временна организация на движението по ул. „Янко Комитов“ в Бургас"}
{"url": "http://www.focus-news.net/news/2019/10/07/2705802/pregled-na-osnovnite-temi-v-burgaskiya-pechat.html", "text": "„Бургас ще има паметник на Коджакафалията“ е водещото заглавие от първата страница на вестник  „Черноморски фар“  и темата на деня. Проектът на Радостин Дамасков спечели конкурса на Общината. В пространството около него ще бъде монтирана Стена на дарителите, пояснява материалът. „Атия, Черноморец и Присад излязоха на общ протест в Созопол“ е друго заглавие от страниците на днешния брой на „Черноморски фар“. Черноморци разтревожени от изказвания на министъра на отбраната по казуса „Червенка“. 70 - 80 души от Атия, Черноморец и Присад излязоха на общ протест, който се проведе в Созопол, пише още вестникът. „До края на октомври приключва ремонтът на улица „Хан Крум“ е още едно заглавие от страниците на ежедневника. До три седмици трябва да приключи цялостният ремонт на улица „Хан Крум“, уточнява статията. Интервюто в днешния брой на „Черноморски фар“ е с кандидата за общински съветник Стоян Грозев.", "date": "2019.10.07", "title": "Преглед на основните теми в бургаския печат"}
{"url": "http://www.focus-news.net/news/2019/10/07/2705791/kadri-veseli-grazhdanite-obyaviha-prisadata-preminavame-v-opozitsiya.html", "text": "Лидерът на Демократическата партия на Косово (ПДК) Кадри Весели призна, че неговата фракция е претърпяла поражение на предсрочните парламентарни избори в страната и преминава в опозиция, предава излъчващият на албански скопски телевизионен канал  „Алсат – М“. \r\n„Заедно с ПДК работихме усилено за победа на тези избори, но гражданите обявиха своята присъда и ние сме съгласни с нея. ПДК ще премине в опозиция, но ние ще продължим да служим на нацията и държавата“, заяви Весели. \r\nСпоред резултатите след преброяване на 95% от бюлетините, „Ветевендосие“ (Движение „Самоопределение“) води с 25,70% пред Демократическата лига на Косово (ЛДК) с 25,07% и ПДК с 21,25%.  \r\n \r\nПревод и редакция:", "date": "2019.10.07", "title": "Кадри Весели: Гражданите обявиха присъдата, преминаваме в опозиция"}
{"url": "http://www.focus-news.net/news/2019/10/07/2705803/deutsche-welle-izbiratelite-nakazaha-upravlyavashtite-partii-v-kosovo.html", "text": "Ляво-националистическото Движение „Самоопределение“ (Ветевендосие (ВВ)) води на предсрочните парламентарни избори в Косово, но ще трябва да се коалира с още най-малко две партии, за да формира стабилно правителство в най-младата балканска държава, предава македонската редакция на  Deutsche Welle .  \r\nСпоред първичните неофициални резлтати, ВВ получава близо 26% от гласовете и изпреварва дясноцентристката Демократическа лига на Косово (ЛДК) с 25%. \r\nПо време на кампанията лидерите на двете партии обявиха, че ще се коалират, но стабилно правителство ще изисква и подкрепа от една от партиите на малцинствата – сърби, турци или бошняци, които заедно контролират 20 места в парламента. \r\nНа четвъртите парламентарни избори след обявяването на независимостта на Косово през 2008 г. партиите, ръководени от бивши членове на АОК (Армията за освобождение на Косово), претърпяха поражение. Бившият премиер Рамуш Харадинай, който се оттегли след като бе призован в Хагския трибунал за военни престъпления, спечели 11,5 на сто от гласовете със своята коалиция – „Алиансът за бъдещето на Косово“ (ААК) – Социалдемократическа партия (СДП). На трето място е Демократическата партия на Косово (ПДК) на бившия председател на парламента Кадри Весели с 21% от гласовете. \r\n„Ще направя всичко, за да има правителство в най-кратки срокове, защото сме в края на годината и трябва да приемем бюджета“, заяви лидерът на Самоопределение Албин Курти, който ще получи мандата за съставяне на новото правителство. \r\n„Тази вечер няма да почукам на вратата на ЛДК, но това ще е първата ми работа на сутринта. Нямаме време за губене“, каза политикът. \r\nИзбирателната активност беше 44 процента, но резултатите не включват избиратели от диаспората, които традиционно гласуват за ВВ. \r\n„Хората гласуват предимно за него (Албин Курти), защото смятат, че той е човекът, който ще се бори с престъпността и корупцията, ще създаде работни места и ще подобри икономиката“, обясни главният редактор на вестник „Коха Диторе“ Агрон Байрами. \r\nИзборите в Косово бяха наблюдавани от над 34 000 независими наблюдатели. Не се съобщава за големи инциденти, но полицията твърди, че е арестувала най-малко 20 души за правене на снимки на техните бюлетини. \r\n \r\nПревод и редакция:", "date": "2019.10.07", "title": "Deutsche Welle: Избирателите наказаха управляващите партии в Косово"}
{"url": "http://www.focus-news.net/news/2019/10/07/2705794/v-smolyan-shte-se-provede-zaklyuchitelna-preskonferentsiya-za-izpalnenite-deynosti-po-proekt-za-obrazovatelnata-infrastruktura.html", "text": "От 11.00 часа в зала 247 в сградата на Община Смолян ще се проведе заключителна пресконференция за представяне на изпълнените дейности и постигнатите резултати по проект за обновяване и енергийна ефективност на образователна инфраструктура в града. Това съобщиха от  пресцентъра на Община Смолян . Проектът се осъществява с финансовата подкрепа на Оперативна програма „Региони в растеж“ 2014 -2020 г., съфинансирана от Европейския съюз чрез Европейския фонд за регионално развитие. Общата цел на проекта е да се подобрят условията за учене и работа в общинска образователна инфраструктура и да се модернизира учебният процес чрез ремонт и рехабилитация на сгради и обновяване на дворни пространства и спортни площадки за четири училища и една детска градина на територията на гр. Смолян. Проектът е на стойност 6 598 925, 21 лв. (шест милиона петстотин деветдесет и осем хиляди деветстотин двадесет и пет лева и двадесет и една стотинки) с продължителност 30 месеца, в рамките на който ще бъдат извършени следните основни дейности: \r\n- Обновяване на дворно пространство и спортни площадки на сградата на VII СОУ \"Отец Паисий\"; \r\n- Обновяване на дворно пространство и спортни площадки на ГПЧЕ и VI ОУ \"Иван Вазов\"; \r\n- Цялостен ремонт на ПМГ \"Васил Левски\", включващ енергийна ефективност и Реконструкция на сградата, доставка, обновяване на прилежащо дворно пространство и Изграждане на физкултурен салон и система за видеонаблюдение; \r\n- Основен ремонт и реконструкция на ОДЗ №5 \"Буратино\"; \r\n- Доставка на обзавеждане и оборудване на петте учебни заведения. \r\nДруги съпътстващи дейности по проекта са упражняване на строителен надзор при изпълнение на строителството, изпълнение на авторски надзор, въвеждане в експлоатация на обектите, изпълнение на дейности за осигуряване на публичност и комуникация, извършване на независим финансов одит и управление и отчитане на проекта.", "date": "2019.10.07", "title": "В Смолян ще се проведе заключителна пресконференция за изпълнените дейности по проект за образователната инфраструктура"}
{"url": "http://www.focus-news.net/news/2019/10/07/2705798/sport-barselona-pobedi-sevilya-s-40.html", "text": "Испанският шампион Барселона спечели убедително с 4:0 срещу Севиля в мач от осмия кръг на Ла Лига, играна пред над 81 хиляди зрители на \"Камп Ноу\". С успеха Барса се изкачи на второто място, на две точки от лидера Реал Мадрид. Гостите направиха няколко пропуска преди да получат три гола във вратата си за осем минути. Тогава реализираха Луис Суарес (27), Артуро Видал (32) и Усман Дембеле (35). През втората част Лионел Меси отбеляза първия си гол този сезон - от пряк свободен удар в 78-ата минута. Той вече има 37 гола и 16 асистенции в 38 мача срещу Севиля. Предстои пауза за мачове на анционалните отбори. След две седмици Барселона гостува на Ейбар, а Ел Класико е още седем дни по-късно.", "date": "2019.10.07", "title": "Спорт: Барселона победи Севиля с 4:0"}
{"url": "http://www.focus-news.net/news/2019/10/07/2705806/dvizhenieto-se-izvarshva-v-edna-lenta-po-patya-kyustendil-gyueshevo-pri-km-21-zaradi-obsledvane-na-zhp-nadlez.html", "text": "Движението се извършва в една лента по пътя Кюстендил – Гюешево при км 21 заради обследване на жп надлез. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е в участък от 50 метра. Причината са кратковременни обследвания на жп надлез. Извършва се ремонт на мостово съоръжение над река Тополница при Дупница, въведена е временна организация на движението. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата, се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.07", "title": "Движението се извършва в една лента по пътя Кюстендил – Гюешево при км 21 заради обследване на жп надлез"}
{"url": "http://www.focus-news.net/news/2019/10/07/2705807/dvizhenieto-tryabva-da-se-osashtestvyava-s-povisheno-vnimanie-po-patya-srednogortsi-rudozem-v-oblast-smolyan-zaradi-remontni-deynosti.html", "text": "Сухи и нормално проходими са пътищата в областта. Това съобщи за   Радио „Фокус“ – Смолян   дежурният в Областно пътно управление – Смолян. Времето облачно, но без валежи. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са сухи, автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.07", "title": "Движението трябва да се осъществява с повишено внимание по пътя Средногорци – Рудозем в област Смолян заради ремонтни дейности"}
{"url": "http://www.focus-news.net/news/2019/10/07/2705809/prohodimi-sa-patishtata-v-oblast-burgas-vidimostta-e-dobra.html", "text": "Нормален е трафикът в област Бургас. Това съобщиха за  Радио „Фокус“ – Бургас  от Областно пътно управление. Видимостта е добра, пътищата са нормално проходими. Движението е спокойно. \r\nНатоварен е трафикът в града. Интензивно е движението около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.10.07", "title": "Проходими са пътищата в област Бургас, видимостта е добра"}
{"url": "http://www.focus-news.net/news/2019/10/07/2705813/pregled-na-osnovnite-temi-v-dobrudzhanskiya-pechat.html", "text": "„Службите разследват нелегален внос на пари за кандидат кмет за Каварна“, съобщава на първа страница вестник  „Добруджанска трибуна“ . Парите се внасят нелегално през границата от друга държава и били предназначени за купуване на гласове. Според източници на вестника парите стигат на пратки до кандидата. Огласяването на конкретни подробности обаче би забавило ефективността в работата на държавното обвинение, категорични са ангажирани със случая. По тяхна информация нелегалното финансиране нарушава националната сигурност и не случайно е забранено със закон. От спортната страница - „Стартира инициативата „Бягай с мен!“. Първото мероприятие от нея се е провело вчера. Присъствали са между 15 и 20 души. Тя е продължение на благотворителния маратон, организиран от двама граждани и Регионалната библиотека, в който са се включили около 620 човека. „Лесни победи за Добруджа, Устрем (Дончево) и Суворово“, дадени са резултатите на Североизтока. Отборът на Добруджа е записал пореден успех в Североизточна трета лига. В събота тимът е надиграл с 3:0 отбора на Хитрино.  \r\n„Гимназията по земеделие в Генерал Тошево е хит сред училищата в България“, съобщава в днешното си издание вестник  „Нова добруджанска трибуна“ . Само за две години възпитаниците на гимназията „Тодор Рачински“ са се увеличили със 140. От началото на тази учебна година професионалната гимназия разполага с нестандартни чинове и модерно оборудвана на класните стаи. Училището е първата иновативна гимназия в страната от тази учебна година. Учениците са в изцяло обновена сграда, реновирана по Оперативна програма „Региони в растеж“. Вече са ясни предложенията за носители на годишните награди „Добрич“ в областта на културата и науката“, съобщава изданието. Както всяка година на първи ноември - Ден на народните будители и Ден на българските учени, Община Добрич връчва годишните награди. В раздел колективни награди предложенията са за Регионална радиостанция на Дарик – Добрич, Милена Алджабари, педагог, и Галя Георгиева, уредник „Образователни програми в Художествената галерия“. В раздела за индивидуална награда сред предложенията е това за Райко Тонев, хоров диригент и почетен гражданин на Добрич, за Веселина Малчева, краевед, Евелина Хаджиева, художник и бивш директор на Художествената галерия, Миглена Стоянова ръководител на вокална школа при Народно читалище „Романо дром“. Има и други предложения. „Европейска седмица на програмирането 2019“, съобщава вестникът. Регионалната библиотека „Дора Габе“ се включва в инициативата. Тя е започнала на пети октомври ще продължи до 20-ти този месец. Ще бъдат организирани различни събития. За най-малките е предвидено забавно занимание с пчела робот, а за по-големите - занимания с роботите Финч. Библиотеката е отворена за сътрудничество с детски градини и училища след предварителна заявка.", "date": "2019.10.07", "title": "Преглед на основните теми в добруджанския печат"}
{"url": "http://www.focus-news.net/news/2019/10/07/2705805/mvr-edin-chovek-e-zaginal-a-24-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 24 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 20 тежки пътнотранспортни произшествия. В София са регистрирани 16 леки и три тежки катастрофи, при които са пострадали четирима души.", "date": "2019.10.07", "title": "МВР: Един човек е загинал, а 24 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/07/2705811/london-evening-standard-boris-dzhonsan-se-bori-za-odobrenie-na-sdelkata-dokato-emanyuel-makron-kazva-che-es-shte-reshi-za-neya-v-ramkite-na-nyakolko-dni.html", "text": "Борис Джонсън ще се опита да спаси плана си за Брекзит тази седмица, докато френският президент предупреди, че ЕС ще реши в рамките на няколко дни, дали изобщо е възможно споразумение на този етап, пише британското издание  London Evening Standard . \r\nПремиерът е казал на Еманюел Макрон, че Брюксел няма не трябва да се заблуждава от „погрешното убеждение“, че Великобритания може да отложи отново излизането си от ЕС след 31 октомври. \r\nНо в телефонно обаждане в неделя френският президент е информирал Джонсън, че в края на седмицата ЕС ще реши дали сделката е възможна. Служител в Елисейския дворец заяви пред Би Би Си: „Президентът каза на [г-н Джонсън], че преговорите с екипа на Мишел Барние трябва да продължат бързо в следващите дни, за да се оцени в края на седмицата дали е възможна сделка, която да спазва принципите на Европейския съюз“. От Даунинг Стрийт заявиха, че г-н Джонсън ясно е заявил в призиви към европейските лидери през уикенда, че това е последният шанс за сключване на сделка, но ка ЕС трябва да направи съответни на британските компромиси. \r\nПремиерът е добавил, че иска да постигне споразумение, което е приемливо и за двете страни и заяви, че новите му предложения имат подкрепата на депутатите в британския парламент. \r\nТова се случва в момент, когато Джереми Корбин, лидерът на Лейбъристката партия, трябва да се срещне с лидерите на другите опозиционни партии, за да обсъдят новите предложения на правителството за Брекзит, докато Съдът в Шотландия може да вземе решение в понеделник, дали премиерът може да бъде принуден от съдилищата да изпрати писмо с искане за отлагане на член 50. \r\nОт Даунинг стрийт 10 предупредиха Брюксел, че ще бъде „историческо неразбирателство“ да се вярва, че така нареченият „Закон Бени“ може да предотврати Брекзит без сделка, независимо че е приет с тази цел. \r\nВисокопоставен източник от администрацията на премиера заяви: „Това е възможността да постигнем сделка: сделка, която се подкрепя от депутатите и сделка, в която има компромис и от двете страни. Обединеното кралство направи голямо и важно предложение, но е дошъл моментът, в който и Комисията трябва да покаже желание за постигане на компромис. Ако това не се случи, Обединеното кралство ще излезе без сделка. Договорът за капитулация и неговите автори подкопават преговорите, но ако лидерите на ЕС залагат, че ще предотвратят излизане без сделка, това ще бъде историческо недоразумение“. \r\nОчаква се в понеделник Джонсън да говори с други европейски лидери и да пътува до континента по-късно през седмицата в опит да постигне споразумение. \r\nРазбра се, че правителството обмисля да публикува целия текст на предложеното споразумение, което досега бе споделено само с Брюксел, ако се реши, че това ще помогне в процеса на преговорите. \r\nПремиерът на Финландия Анти Рине заяви пред Welt am Sonntag, след като говори с британския си колега, че сега Джонсън вече е разбрал „каква голяма бъркотия е това“. \r\n„Ето защо се страхувам, че срещата на върха през октомври ще бъде по-скоро за ново отлагане, отколкото за конкретни решения“, каза той. \r\nОчаква се днес да бъде взето решение, дали министър-председателят може да бъде принуден от съдилищата да изпрати писмо с искане за ново отлагане на Брекзит. \r\nДокументите, внесени в съда от името на Джонсън, са разгледани в петък. В тях той дава ясно да се разбере, че няма да прави опит да заобиколи „Закона Бен“. \r\nНо вестник The Telegraph съобщава, че премиерът ще иска делото да бъде предадено на Върховния съд в поредно усилие да се опита да избегне необходимостта да пише писмо за нова отсрочка на член 50. \r\nПреди срещите си днес, Корбин заяви: „Междупартийната среща ще реши какви по-нататъшни стъпки можем да предприемем, за да накараме правителството да се отчита и да гарантираме, че премиерът ще спази закона и ще поиска отлагане, ако не бъде постигната сделка до 19 октомври“. \r\n \r\nПревод и редакция:", "date": "2019.10.07", "title": "London Evening Standard: Борис Джонсън се бори за одобрение на сделката, докато Еманюел Макрон казва, че ЕС ще реши за нея „в рамките на няколко дни“"}
{"url": "http://www.focus-news.net/news/2019/10/07/2705817/povishena-e-opasnostta-ot-padashti-kamani-v-kresnenskoto-defile-i-v-prohodite-predel-i-papaz-chair.html", "text": "Няма въведени ограничения за движението по пътищата в област Благоевград. Това съобщиха за  Радио „Фокус“ – Пирин  от Областно пътно управление – Благоевград. В областта не се извършват и ремонтни дейности по първокласната, второкласната и третокласната пътна мрежа. Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. През нощта не са регистрирани тежки пътни инциденти. Повишена е опасността от падащи камъни в Кресненското дефиле и в проходите Предел и Папаз Чаир. \r\nЛивия НИНОВА", "date": "2019.10.07", "title": "Повишена е опасността от падащи камъни в Кресненското дефиле и в проходите Предел и Папаз Чаир"}
{"url": "http://www.focus-news.net/news/2019/10/07/2705818/zapochva-obrabotka-sreshtu-grizachi-v-shahtite-v-grad-plovdiv.html", "text": "Започва обработка срещу гризачи в шахтите в град Пловдив. Това съобщиха за  Радио „Фокус“ – Пловдив  от общинската дирекция „Екология и управление на отпадъците”. Всички около 16 000 шахти в шестте района на града ще бъдат обработени с препарат за борба срещу гризачи в периода от днес до 14 октомври (при благоприятни метеорологични условия). Екипите на Общинско предприятие „Дезинфекционна станция” ще работят по график. Днес ще се извършват обработки в шахтите в район „Централен“, утре – в шахтите в районите „Централен“ и „Източен“, на 9 октомври – в район „Южен“, на 10 октомври – в район „Тракия“, а на 11 октомври – в район „Северен“. Обработките ще завършат на 14 октомври в район „Западен“ на града. \r\nПризивът към гражданите е да съдействат за успешното провеждане на мероприятието, като не паркират своите автомобили върху дъждоприемните  шахти в часовия диапазон от 08.30 до 15.00 часа в дните, посочени в работния график.", "date": "2019.10.07", "title": "Започва обработка срещу гризачи в шахтите в град Пловдив"}
{"url": "http://www.focus-news.net/news/2019/10/07/2705812/mestni-izbori-2019-petar-paunov-kandidat-za-kmet-na-kyustendil-listata-ni-e-edinstvenata-koyato-shte-bade-podredena-iztsyalo-ot-nashite-sagrazhdani.html", "text": "Листата ни е единствената, която ще бъде подредена изцяло от нашите съграждани. Това каза кандидатът за кмет на Кюстендил Петър Паунов на официалното откриване на кампанията за местните избори на 27 октомври, предаде репортер на  Радио „Фокус” – Кюстендил . Равнопоставеност и високи доходи в модерна и здравословна среда за всеки гражданин от града. Това е задачата, която си поставят от Местна коалиция ГЕРБ, СДС, ВМРО, ДБГ, ЗНС, Обединени земеделци за предстоящите 4 години в развитието на общината. „Нашата листа е единствената, която ще бъде подредена изцяло от нашите съграждани”, каза Петър Паунов. При представянето на кандидатите за общински съветници Паунов акцентира на факта, че листата представлява най-широкия политически формат, съчетан с най-голямото гражданско представителство. Тази сплав гарантира, че целите на Община Кюстендил ще станат приоритети на националното правителство – и Коридор №8, и интеграцията на Западните Балкани, и създаването на индустриална зона, и разширяването на пътя от магистрала „Струма” до ГКПП – „Гюешево”, и прехвърлянето на бившето военно поделение на общината. Оповестено беше и единодушното решение на всички кандидати от Местна коалиция ГЕРБ, СДС, ВМРО, ДБГ, ЗНС, „Обединени земеделци“, че участието в Общинския съвет ще бъде съобразно броя на събраните преференции на изборите, а не според предварително записания номер в листата. Това, според водача на листата Петър Паунов, осигурява равен старт на всеки участник и гарантира тежестта на изразената воля на всеки гласуващ. От името на всички кандидати от листата на „Местна коалиция ГЕРБ, СДС, ВМРО, ДБГ, ЗНС, Обединени земеделци“ Петър Паунов заяви: „Заставаме отново пред вас, като хора, които винаги са се отнасяли с уважение към миналото и които денонощно работят в настоящето, защото вярват, че Кюстендил има бъдеще. С тези хора ще споделяме усилията си не само в предстоящата кампания, ние сме част от голямото семейство на Кюстендил и всички, които обичат града ни, ще могат да разпознаят себе си в тях. Това са хора, които неуморно стоят зад доброто име на Кюстендил и винаги ще работят за просперитета му. Слоганът за кампанията ни, както и основополагащият мотив в нашата ежедневна работа, е: „За Разума и Доброто“. Защото разумът е даден от Бог на човека, да го води по светлата пътека, а доброто е във всяко кюстендилско сърце. Затова ние ще се опитваме да следваме вашите сърца. Кандидатите за общински съветници в нашата листа са хората, които ще ви подкрепят във всеки един момент и ще изслушат всяко ваше предложение и решение. На добър час, скъпи съграждани, и се надявам, че с Разума и Доброто ще можем заедно да пристъпим към правилните решения за модерното бъдеще на община Кюстендил, а именно равнопоставеност и високи доходи в модерна и здравословна среда за всеки кюстендилец“, каза още Петър Паунов.", "date": "2019.10.07", "title": "Местни избори 2019: Петър Паунов, кандидат за кмет на Кюстендил: Листата ни е единствената, която ще бъде подредена изцяло от нашите съграждани"}
{"url": "http://www.focus-news.net/news/2019/10/07/2705814/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Духа силен вятър по билата. На връх Ботев температурите са минус два градуса, в по-ниските части на планините варират около един-два градуса.  \r\nСъоръженията не работят.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.10.07", "title": "ПСС: Лоши са  условията за туризъм в планините"}
{"url": "http://www.focus-news.net/news/2019/10/07/2705810/api-do-1800-chasa-dvizhenieto-se-osashtestvyava-v-izprevarvashtata-lenta-po-avtomagistrala-trakiya-ot-km-43-do-km-44-v-posoka-burgas-poradi-remontni-deynosti.html", "text": "До 18.00 часа днес движението се осъществява в изпреварващата лента по автомагистрала „Тракия“ от км 43 до км 44 в посока Бургас поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Ограничен е трафикът в активната лента. Участъкът е сигнализиран с пътни знаци. Шофьорите е необходимо да карат с повишено внимание и съобразена скорост.", "date": "2019.10.07", "title": "АПИ: До 18.00 часа движението се осъществява в изпреварващата лента по автомагистрала „Тракия“ от км 43 до км 44 в посока Бургас поради ремонтни дейности"}
{"url": "http://www.focus-news.net/news/2019/10/07/2705819/pregled-na-osnovnite-temi-v-starozagorskiya-pechat.html", "text": "„Извадиха от забрава безценно наследство“ е водещо заглавие във  всекидневника „Старозагорски новини“ . Безценно наследство, включително 1 224 тома от библиотеката на Веселин Ханчев, ще могат да видят съвсем скоро старозагорци и гостите на града в новата къща на създадения през далечната 1961 година по решение на тогавашния ГОНС музей \"Дом Литературна Стара Загора\". Над 5 000 експоната: ръкописи, писма, архивни документи, лични вещи (пишещите машини на поетите Иван Хаджихристов и Иван Мирчев), над 100 картини и оригиналната посмъртна маска на Кирил Христов, направена от проф. Андрей Николов, са прекарали близо 3 десетилетия натъпкани в кашони, след като реституцията изпрати уникалната сбирка в маломерен апартамент и няколко прашни склада. Новата експозиция, дело на братята-художници Михаил Косев и Димо Генов, е разгърната на второто ниво в новата сграда -бивш сутерен на останалия недовършен Партиен дом, където Общината инвестира над 700 000 лв., за да бъдат превърнати 640 кв. м в нов духовен център за Града на липите. В момента върви дигитализацията на архивите, за да станат те достъпни, за всеки който прояви интерес към тях. Акцент на експозицията са фондовете за 18 от най-значимите не само за Стара Загора, а и за България творци като Кирил Христов, Гео Милев, даскал Петър Иванов, Веселин Ханчев. Подредени са платна на майстори като Димитър Гюдженов и Васил Димов, Петър Морозов, Борис Денев, Александър Божинов, Илия Петров, Борис Митов и Елисавета Консулова-Вазова. Някои от картините са създадени по съвсем конкретни поводи, а легендата шепне, че шарж на Теню Пиндарев, изобразяващ поета Иван Мирчев, е бил дорисуван от... лирика. В бронираните витрини са и ръкописите на фантастични романи в българската литература - \"О'Корс\" и \"Теут се бунтува\" на старозагореца Георги Илиев, коментира пазителят на съкровищницата и неин неуморен изследовател от началото на 90-те години на миналия ХХ век Иван Матев.  \r\n„Бъдещето на Стара Загора и духовната й мощ шестваха на 5 октомври“, пише още на страниците на вестника.  \r\nНовият централен булевард се оказа тесен, за да побере многохилядното шествие в Деня на Стара Загора и 140-ата годишнината от възкръсването на сринатия до основи от турските поробители хилядолетен град. На 5 октомври шества младостта, българския дух и духовната мощ на Стара Загора. Детски ръчички пуснаха към висините 140 балона и понесоха през града написано от тях послание \"Аз обичам Стара Загора\". Още ненаучили се да четат, най-малките старозагорче, пременени в приказни носии скандираха името на детската си градина и родния град. Ученици от всички общински, профилирани и професионални училища, както и техните училите дефирилаха с гордостта, че са сред първите не само в Родината, а и на световни олимпиади и състезания. Те бяха следвани от университетските преподаватели и студентите на Тракийския университет. Пазителите на традиции - читалищните деятели, раздаваха на всички частици от българския дух. Творците на Стара Загора, прославили Града на липите на няколко континента, шестваха със сценичните си костюми и кукли... Всички те се събраха заедно в името на бъдещето на Стара Загора да покажат, че искат да останат да живеят в този, град, да учат, творят и работят за него. Направиха го по зова на сърцето си, така както през 1879 г. първостроителите Димитър Наумов, Стефан Салабашев, Атанас Илиев, Нестор Марков и стотиците старозагорци, върху изстиналата пепел на пожарищата, положиха основите на днешния град на правите улици. Тържественото честване на 5 октомври започна с химна на Стара Загора на обновения площад пред Общината и издигането на националния трибагреник. Да споделят празника със старозагорци дойдоха зам.-председателят на Народното събрание Емил Христов, депутати от всички парламентарни групи, старозагорският митрополит Киприан, бригаден генерал Стоян Шопов, кандидати за кметове и общински съветници. \"140 години поколение след поколение се вдъхновяват с много любов и мисъл, труд и мъдрост за възстановяването на Стара Загора, за да го има този град. През 1879 г. е поставен първият камък-символ на единението и на духовната мощ на старозагорци. Този символ тачим и днес, като той продължава да ни вдъхновява. Сега Стара Загора е прекрасен, модерен, европейски град. Всичко това се дължи на Вас старозагорци!, отбеляза в словото си зам.-кметът Иванка Сотирова. \"Нека помним корените си и пазим живи традициите. Бъдете единни и с енергия, и оптимизъм работете за благополучието на Вас и Вашите деца\", пожела в поздравителния си адрес към старозагорци президентът Румен Радев. По традиция ВрИД длъжността кмет Янчо Калоянов връчи символичния ключ на града на новоизбрания кмет на Млада Загора Теодора Иванова. Божията благодат \"перлата на равна Тракия\" да продължи да процъфтява през годините напред и да се извисява духовно измоли старозагорският митрополит Киприан. На този ден - 5 октомври в Стара Загора властваше единението. Политици и кандидат-политици от управляващи и опозиция и останалия политически спектър бяха рамо да рамо, поздравяваха се, пожелаваха си успех. Дано това единение продължи и следпразнично, защото Стара Загора е една и тя не може да бъде разделена нито на 2 нито на 16. Доказаха го изминалите 140 години на възкресение. Доказаха го и хилядите участници в празника на града! \r\n„Пътнически автобус се обърна на автомагистрала \"Тракия“, съобщава още изданието. Пътнически автобус със старозагорска регистрация СТ9178РВ, но използван от кърджалийската туристическа агенция \"Босфор\", се обърна на автомагистрала \"Тракия\". Произшествието само по чудо се е разминало с един ранен и то без опасност за живота. Сигналът за инцидента е бил подаден на телефон 112 към 13:30 часа в неделя от транзитно пътуващи в посока към Бургас шофьори, които забелязали катастрофата в насрещното платно. Зад волана на автобуса с марка \"Мерцедес\" е бил 29-годишният Мустафа Сезер, който се е разминал само с уплахата. С наранявания по главата в старозагорската УМБАЛ \"Проф. д-р Стоян Киркович\" е бил откаран 27-годишният му спътник, но според лекарите нямало опасност за живота му. Катастрофата е станала в района на км 221 в участъка между Нова Загора и Стара Загора, а автобусът е изпотрошил близо 100 метра от мантинелата и предпазната мрежа за животни. Той е пътувал за Кърджали, откъде обаче е тръгнал и каква е причината за инцидента Сезер така и не успя да обясни поради слабото владеене на българския език. Образувано е досъдебно производство, лаконично уточниха от ОД на МВР - Стара Загора, нямало данни водачът да е бил пиян или дрогиран. Не се е наложило затваряне на аутобана и отклоняване на потока в резервен маршрут. На изписаните върху страничните ламарини на обърнатото возило телефонни номера за връзка с фирмата не отговаряше никой. Автобусът бил собственост на казанлъшка фирма и бил взет на лизинг, стана ясно по-късно.", "date": "2019.10.07", "title": "Преглед на основните теми в старозагорския печат"}
{"url": "http://www.focus-news.net/news/2019/10/07/2705815/suhi-sa-patishtata-v-oblast-shumen.html", "text": "Сухи са пътищата в област Шумен, предаде репортер на  Радио „Фокус“ - Шумен . Времето е с разкъсана облачност до ясно, видимостта е нормална. Няма нови промени в организацията на движение по републиканската пътна мрежа. В сила е забраната за автомобили над 10 тона по пътя Радко Димитриево - Друмево, поради свлачища, обходът е Шумен - Овчарово - Друмево. Върбишки проход остава затворен за всички видове пътни превозни средства. Ришки проход е отворен без ограничения. Камера за 24 часово видеонаблюдение на скоростта има по пътя София - Варна в района км 5 край Шумен. \r\nИвелина ИВАНОВА", "date": "2019.10.07", "title": "Сухи са пътищата в област Шумен"}
{"url": "http://www.focus-news.net/news/2019/10/07/2705820/zatrudneno-e-preminavaneto-prez-gkpp-zlatarevo-poradi-remontni-deynosti.html", "text": "Затруднено е преминаването през ГКПП „Златарево“, поради ремонтни дейности. Това съобщиха за  Радио „Фокус“ – Пирин  от Главна дирекция „Гранична полиция“. На другия пункт между България и Република Северна Македония в област Благоевград – „Станке Лисичково“ движението се извършва без проблеми. На границата с Република Гърция на ГКПП „Кулата – Промахон“ и на ГКПП „Илинден – Ексохи“ движението е нормално натоварено. \r\n \r\nЛивия НИНОВА", "date": "2019.10.07", "title": "Затруднено е преминаването през ГКПП „Златарева“ поради ремонтни дейности"}
{"url": "http://www.focus-news.net/news/2019/10/07/2705822/bomba-e-izbuhnala-v-zhilishtna-kooperatsiya-v-montana.html", "text": "Бомба е избухнала в жилищна кооперация на ул. „Васил Левски“ в Монтана. Това съобщиха за  Агенция „Фокус“  от  ОДМВР - Монтана . Сигналът за взрива е получен в 3.40 часа тази сутрин. Няма пострадали. В момента на мястото се извършва оглед от Специализираният отряд за борба с тероризма. Предстои изясняване на обстоятелствата по случая.", "date": "2019.10.07", "title": "Бомба е избухнала в жилищна кооперация в Монтана"}
{"url": "http://www.focus-news.net/news/2019/10/07/2705826/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-oktomvri.html", "text": "„Софийска вода” временно ще прекъсне водоснабдяването в някои части на столицата на 8 октомври. Това съобщиха от пресцентъра на  дружеството . \r\nВъв връзка с механично почистване и дезинфекция на резервоар „Ловджийска чешма“ в община „Панчарево“ се налага спиране на водоподаването от 11.00 до 23.00 часа на клиентите на „Софийска вода”, живеещи в района на: вилна зона „Градищe“, вилна зона „Ловджийска чешма“ вилна зона „Белика“ – ул. „Славей“, ул. „Роза“, ул. „Невен“. При продължителност на строително; ремонтните дейности над 12 часа „Софийска вода” ще осигури алтернативно водоснабдяване с водоноски на адрес: вилна зона „Градище“ – ул. „Младежка“ - ъгъла с ул. 3-та - от 23.00 часа на 8 октомври 2019 г.; във вилна зона „Ловджииска чешма“ – до Ловджийската чешма - от 23.00 часа на 08 октомври 2019 г. \r\nВъв връзка с изграждане на сградно водопроводно отклонение на ул. „Позитано“ в центъра се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Позитано“, бул. „Христо Ботев“, бул. „Александър Стамболийски“, ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ ъгъла с ул. „Цар Самуил“.  \r\nВъв връзка с реконструкция на уличен водопровод на ул. „Борован“ местност „Карпузица“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Борован“ от ул. „Евлия Челеби“ до ул. „Кореняците“; ул. „Евлия Челеби“ от ул. „Дамяница“ до ул. „Околовръстен път“, ул. „Сияйна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сияйна“ ъгъла с ул. „Евлия Челеби“.  \r\nВъв връзка с превключване на уличен водопровод на ул. „Асен Джаков“ във вилна зона „Киноцентъра“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Марин Големинов“, ул. „Емануил Манолов“, ул. „Паскал Паскалев“, ул. „Нарцис“, ул. „Пчелица“ и ул. „Никола Анастасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Ненов“ ъгъла с ул. „Марин Големинов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.07", "title": "„Софийска вода” временно ще прекъсне водоснабдяването в някои части на столицата на 8 октомври"}
{"url": "http://www.focus-news.net/news/2019/10/07/2705804/zatvoren-za-tovarni-avtomobili-nad-10-tona-e-patyat-debelets-sredni-kolibi-elena-v-oblast-veliko-tarnovo.html", "text": "Натоварен е трафикът по главните и второстепенни пътища в областта в началото на работния ден. Времето е ясно и слънчево, настилките – предимно сухи. По усойните места има и мокри отсечки, предаде репортер на  Радио „Фокус“ – Велико Търново . За изминалото денонощие не са регистрирани тежки инциденти. Няма и допълнително въведени ограничения  в областта. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. В Прохода на Републиката остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nЛуиза ТРАНЧЕВА", "date": "2019.10.07", "title": "Затворен за товарни автомобили над 10 тона е пътят Дебелец – Средни колиби – Елена в област Велико Търново"}
{"url": "http://www.focus-news.net/news/2019/10/07/2705825/d-r-bobi-bobev-bivsh-poslanik-na-balgariya-v-albaniya-i-kosovo-satrudnichestvo-na-kosovo-s-es-nato-i-sasht-se-ochertava-kato-prioritet-na-noviya-kabinet.html", "text": "Сътрудничество на Косово с ЕС, НАТО и САЩ се очертава като приоритет на новия кабинет. Това каза в сутрешния блок  „Добро утро, България“  на  Радио „Фокус“  д-р Боби Бобев, бивш посланик на България в Албания и Косово. Според него тези акценти са се откроили по време на предизборната кампания, тъй като основен проблем на страната остава външнополитическото напрежение. „През годините някои от международните представители отказваха да разговарят с Движение „Самоопределение“, но след първите изявления стана ясно, че то ще работи за засилване на сътрудничеството на Косово с големите страни. Новото правителство се очаква да постави акцент в ключови теми като напрежението със Сърбия и има вероятност да се стигне до рестарт на преговорите с Белград. Победителят вече заяви, че е нужен диалог към сърбите в Косово, а не към държавата. Извънредните мита остават основна пречка за рестарт на преговорите, но вероятно това ще се случи, макар и с някои особености“, каза още д-р Бобев. По думите му има шанс да се стигне до решение на някои проблеми, но размяна на територии със Сърбия не е актуална тема. „В предизборната кампания и „Самоопределение“ и \"Демократическа лига на Косово\" заявяваха, че границите не трябва да се променят и Косово трябва да има за цел крайно споразумение в тези граници. Евентуална бъдеща размяна на територии едва ли ще бъде актуална тема след като и Брюксел, и Вашингтон се противопоставиха на идеята, защото подобна мярка може да предизвика напрежение и в съседни държави“, допълни още бившият посланик. \r\nВиктория МЕСРОБОВИЧ-КУВЕНДЖИЕВА", "date": "2019.10.07", "title": "Д-р Боби Бобев, бивш посланик на България в Албания и Косово: Сътрудничество на Косово с ЕС, НАТО и САЩ се очертава като приоритет на новия кабинет"}
{"url": "http://www.focus-news.net/news/2019/10/07/2705824/pregled-na-osnovnite-temi-vav-velikotarnovskiya-pechat.html", "text": "„Зверска катастрофа взе четири жертви“ е заглавие от първа страница на областния всекидневник  „Янтра ДНЕС” . Четири жертви взе тежката катастрофа, която стана в Хаинбоаз в петък вечерта, две от тях са деца. Ударили са се два леки автомобила. Единият е с украинска регистрация. „Успехите на 15-годишен болярин доведоха директорката на престижен колеж във Велико Търново“, пише още вестникът. Успехите на 15-годишния великотърновец Николай Широков доведоха директор на престижен швейцарски колеж в старата столица. Марк Силвърстайн ръководи колежа „Сейнт Чарлз“, където учи талантливият болярин. Заради отличната си подготовка в България, Широков – младши е започнал обучението си в 9 клас. „Задържаха наркодилър с дрога за над 60 000 лева“ е новина от криминалната хроника. На страница четвърта има и материал за предстоящата изложба със снимките от конкурса за най-добър кадър от Нощта на Самоводската чаршия и за благотворителната кауза, на която тя ще помогне. „Дани Арсов в MINI и Алекс Дешков в MiniBG са шампиони на Националните картинг серии“ е новина от спортните страници.  \r\n„Полицаи под прикритие спипаха братовчед на наркобарон с дрога за 70 000 лв., скрита в гора“ е заглавие от другия областен ежедневник  „Борба“ . Полицаи под прикритие в ролята на мними клиенти са дебнали няколко месеца търновец, който получил 1,5 грама хероин и 2 кг амфетамин, стана ясно в петък. 49-годишният безработен Красимир Игликов е братовчед на наркобарона Иван Досков Игликов, който в момента излежава седемгодишна присъда, след като бандата му бе разбира от Спецпрокуратурата преди време. „Картофени специалитети се състезаваха в Добри дял“ е друга новина от днес. Близо 50 специалитета, приготвени изцяло на картофена основа, се състезаваха в четвъртия Празник на картофа в Добри дял. Кулинари от Къпиново, Шемшево, Горско Ново село, Горна Оряховица, Добри дял и Габрови показаха уменията си. В днешното издание има материал и за приятели, които „искат камера за скорост след прегазването на бивша рентгенова лаборантка на пешеходна пътека“. „Общинските болници си търсят от Здравната каса над 4 млн. лв. от надлимитна дейност“ е друга новина от пета страница. В областния ежедневник ще намерите и статия за 20-я юбилей на търновския клуб „Традиция“ и атрактивна изложба, която показаха членовете му в града.", "date": "2019.10.07", "title": "Преглед на основните теми във великотърновския печат"}
{"url": "http://www.focus-news.net/news/2019/10/07/2705827/mestni-izbori-2019-kolyo-milev-kandidat-za-kmet-na-sliven-ot-bsp-zakrivaneto-na-pomoshtnik-v-doma-i-sakrashteniyata-v-sotsialniya-patronazh-zasegnaha-nay-uyazvimite-hora-v-obshtinata.html", "text": "„Закриването на услугата „Помощник в дома“ и съкращаването на капацитета на социалния патронаж в Сливен засегна една от най-уязвимите групи на обществото ни. Системата, която бяхме изградили в предишния мандат, работеше добре. Освен в Сливен, патронажът имаше кухни-майки в Блатец, Крушаре и Кермен, които захранваха околните села с топла храна. Общината успяваше да отговори на  нуждите на много хора. Не мисля, че от закриването на кухните и на помощниците се спечели или се направиха големи икономии“, коментира кандидатът за кмет на Сливен ген. Кольо Милев. Това съобщиха от  предизборния щаб на БСП . \r\nЗвеното към Домашния социален патронаж „Помощник в дома“ беше разкрито по времето му като кмет и в него работиха 36 помощници, заети с почасова грижа за възрастни и болни хора. Те оказваха медико-социални грижи или предоставяха помощ според конкретни нужди – някои от помощниците пазаруваха, други се грижеха за домакинството на нуждаещите се. Първоначално за услугата беше осигурено външно финансиране, но след изтичането на срока общината реши да не закрива услугата, а да я продължи със собствени средства като полезна практика за гражданите си. Потребителите на услугата заплащаха символични суми съгласно Наредба на Общинския съвет. \r\nСпоред Милев трябва да се търси решение и на друг проблем. „На този етап децата с увреждания, които не живеят в Сливен няма как да ползват услугите на Дневния център за деца с увреждания и това пречи на интеграцията им. Има възможност да се осигури транспорт за децата от селата. Нужно е да се предвиди и поне една проява годишно, посветена на интеграцията на децата с увреждания“, посочи той. В  програмата на кандидата на БСП са залегнали още достъпна градска среда, като средствата да се осигуряват от различни източници – външно финансиране, собствен общински ресурс, доброволчески и  благотворителни кампании.", "date": "2019.10.07", "title": "Местни избори 2019: Кольо Милев, кандидат за кмет на Сливен от БСП: Закриването на „Помощник в дома“ и съкращенията в социалния патронаж засегнаха най-уязвимите хора в общината"}
{"url": "http://www.focus-news.net/news/2019/10/07/2705829/propadnal-uchastak-zatrudnyava-dvizhenieto-v-otsechka-po-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка по пътя между Габрово и село Стоманеците, съобщават за  Радио „Фокус“ – Велико Търново  от Областно пътно управление - Габрово. От там съветват шофьорите да са внимателни в участъка  при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Условията за пътуване в Габровска област са нормални. Времето е слънчево, а настилките – сухи. На някои по-усойни места има и мокри отсечки. За изминалото денонощие няма нови въведени ограничения. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на октомври. Същото предупреждение важи и за пътя между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на октомври. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.10.07", "title": "Пропаднал участък затруднява движението в отсечка по пътя между Габрово и село Стоманеците"}
{"url": "http://www.focus-news.net/news/2019/10/07/2705831/sport-izigraha-se-5-macha-ot-ispanskata-primera-division.html", "text": "Изиграха се последните 5 срещи от 8-ия кръг на испанската Примера дивисион. Резултати: \r\nМайорка – Еспаньол 2:0 \r\nСелта – Атлетик Билбао 1:0 \r\nВалядолид – Атлетико Мадрид 0:0 \r\nРеал Сосиедад – Хетафе 1:2 \r\nБарселона – Севиля 4:0 \r\nНачело във временното класиране е Реал Мадрид с 18 точки, следван от Барселона с 16 и Атлетико Мадрид с 15.", "date": "2019.10.07", "title": "Спорт: Изиграха се 5 мача от испанската Примера дивисион"}
{"url": "http://www.focus-news.net/news/2019/10/07/2705823/a1-on-makedoniya-haradinay-prizna-porazhenieto-si-na-izborite.html", "text": "Лидерът на коалицията между „Алианса за бъдещето на Косово“ (ААК) и Социалдемократическата партия (СДП) Рамуш Харадинай индиректно призна поражението си на изборите, предава македонският портал  „А1 Он“ , като се позовава на прищински медии. \r\n„Алиансът расте, но е трудно да се получи точният резултат“, е заявил бившият премиер на страната в неделя вечерта. Неговата коалиция получи едва около 10 процента от гласовете и отстъпва на Движение „Самоопределение“ с 26%, Демократическата лига на Косово с 25% и Демократическата партия на Косово с 21%.  \r\n \r\nПревод и редакция:", "date": "2019.10.07", "title": "„А1 Он“ (Македония): Харадинай призна поражението си на изборите"}
{"url": "http://www.focus-news.net/news/2019/10/07/2705832/dvizhenieto-po-magistrala-hemus-mezhdu-neofit-rilski-i-devnya-se-osashtestvyava-dvuposochno-v-edno-platno.html", "text": "Движението по магистрала „Хемус“ в участък преди Варна продължава да се осъществява двупосочно в едно платно, предаде репортер на  Радио „Фокус“ – Варна . Водачите трябва да преминават с повишено внимание и с готовност за намаляване на скоростта в отсечката между Неофит Рилски и Девня. В трасета от км 393+500 до км 400+100 в платното към Варна се извършват ремонтни дейности. Трафикът се осъществява двупосочно в платното посока София. Движението към Варна се отклонява в платното за столицата от км 393+500 до км 401+100. Преминаването по пътя между Златни пясъци и село Кранево в Добричка област също трябва да се осъществява с повишено внимание. В част от отсечката има ограничение на скоростта поради опасност от свлачище. В сила е и ограничение за моторни превозни средства с маса над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.10.07", "title": "Движението по магистрала „Хемус“ между Неофит Рилски и Девня се осъществява двупосочно в едно платно"}
{"url": "http://www.focus-news.net/news/2019/10/07/2705834/klasniyat-dzhaz-festival-zhaltite-paveta-gostuva-v-burgas-na-13-i-14-oktomvri.html", "text": "Класният джаз фестивал „Жълтите павета“ гостува в Бургас на 13 и 14 октомври. Това съобщиха от пресцентъра на  Общината . Селекционер на бургаското издание е Теодосий Спасов. Домакин на събитието е ДТ „Адриана Будевска“. В първия фестивален ден публиката ще има възможност да се наслади на изпълненията на Тихомир Хойсок- контрабас и Филип Новосел – тамбура, от Република Хърватска, и Дамян Драгичи бенд от Румъния. На 14 октомври програмата включва изпълнения на Теодосий Спасов, Влатко Стефановски от Северна Македония, Хайг Язджиян трио от Гърция. Концертите са от 19.00 часа. Билети на касата на ДТ „Адриана Будевска“ и каса „Часовника“.", "date": "2019.10.07", "title": "Класният джаз фестивал „Жълтите павета“ гостува в Бургас на 13 и 14 октомври"}
{"url": "http://www.focus-news.net/news/2019/10/07/2705828/vecherne-novosti-sarbiya-erdogan-pristiga-v-belgrad-v-kompaniyata-na-200-turski-biznesmena.html", "text": "Президентът на Турция Реджеп Таийп Ердоган пристига на двудневно официално посещение в Сърбия. Той води със себе си 200 представители на турския бизнес и се очаква да обяви нови инвестиции в западната ни съседка. Визитата ще бъде отбелязана с полагането на крайъгълния камък на магистралата между столиците на Сърбия и Босна и Херцеговина, Белград и Сараево, която е от голямо значение за свързването на целия регион, пише белградският ежедневник  „Вечерне новости“ . \r\nДомакинът Александър Вучич ще посрещне своя турски колега пред Двореца „Сърбия“, след което те заедно ще посетят изложбата „Сърбия и Турция в документите на Османския архив и Архива на Сърбия“, а след това ще имат среща на четири очи. \r\nМакар че икономическото сътрудничество е на първи план, политическият аспект на посещението на Ердоган също е много важен заради огромното влияние на турския президент в региона, преди всичко в Босна и Херцеговима, но и в област Санджак (Рашка) в Сърбия. Ще бъдат обсъдени отношенията между съседните държави на Балканите, както и диалога Белград – Прищина. По време на последната си среща с Вучич Ердоган потвърди, че Турция ще подкрепи всяко споразумение между сърби и албанци за Косово. \r\nПо време на предстоящата среща ще бъдат подписани серия от двустранни документи и ще бъде представена съвместна пощенска марка по повод 140 години от установяването на дипломатически отношения между Република Сърбия и Република Турция. \r\nНа втория ден от посещението президентите Вучич и Ердоган ще бъдат домакини на Тристранната среща на върха на Сърбия, Босна и Херцеговина и Турция. Делегацията на БиХ ще бъде ръководена от трима членове на председателството - Милорад Додик, Желко Комшич и Шефик Джаферович. Беше обявено също, че по време на посещението в ще бъдат открити пет турски фирми и ще бъдат положени основите за изграждането на една фабрика. \r\nПрез последните години икономическото сътрудничество между Сърбия и Турция, които имат споразумение за свободна търговия, се засили, което се доказва от факта, че миналата година стокооборота надхвърли един милиард евро (1,084 милиарда). \r\nПотенциалът за разширяване на сътрудничеството е очевиден в сектора на дървесината, механиката и информационните технологии. Данните казват, че 151 компании с над 50% турски капитал работят в Сърбия. \r\nЕрдоган посети за последно Белград и Нови Пазар през октомври 2017 година. Междувременно двамата президенти се срещнаха два пъти в Турция през май и октомври миналата година. \r\n \r\nПревод и редакция:", "date": "2019.10.07", "title": "„Вечерне новости“ (Сърбия): Ердоган пристига в Белград в компанията на 200 турски бизнесмена"}
{"url": "http://www.focus-news.net/news/2019/10/07/2705837/25-avtora-shte-uchastvat-v-burgas-na-traditsionnata-izlozhba-na-arhitekturni-proekti-arhimoriya-2019.html", "text": "С откриването на традиционната изложба на архитектурни проекти „АрхиМория 2019“ ще бъде отбелязан Международният ден на архитектурата в Бургас. Това съобщиха от пресцентъра на  Община Бургас . Впечатляващата експозиция ще бъде разположена на пресечката на бул. „Богориди“ и ул. „Лермонтов“. Тя е една от най-мащабните от създаването си, с  участието на внушителните 25 автори и 60 табла. В изложбата са включени частни, както и много обществени сгради, чието изграждане е в процес или предстои. Изложбата е организирана от Съюз на Архитектите в България – Дружество Бургас и Камара на Архитектите в България – Регионална Колегия Бургас и ще остане свободна за разглеждане от гражданите и гостите на града до края на месец октомври. От 18.00 часа в зала 1 на Експо център „Флора“ ще бъде награждаването на премираните проекти, съпътствано от лекции и презентации на водещи проектанти от страната. Жури в състав арх. Александър Минчев, арх. Христо Топчиев и арх. Георги Бачев ще оценяват проектите и ще връчат почетни грамоти с званието „АрхиМаг“ в категории – интериорен дизайн, еднофамилни жилищни сгради, многофамилни жилищни сгради за целогодишно и сезонно ползване, обществени сгради, градоустройствени и благоустройствени разработки и дипломни работи на студенти по архитектура.", "date": "2019.10.07", "title": "25 автора ще участват в Бургас на традиционната изложба на архитектурни проекти „АрхиМория 2019“"}
{"url": "http://www.focus-news.net/news/2019/10/07/2705836/burgas-e-domakin-na-prestizhen-tenis-turnir-s-15-000-dolara-nagraden-fond.html", "text": "До 13 октомври т.г на кортовете на ТК „Авеню“ в град Бургас ще се проведе международен турнир за мъже от календара на международната федерация по тенис ITF с награден фонд от 15 хиляди долара, носещ точки за световната ранглиста по тенис – ATP. Това съобщиха от пресцентъра на  Община Бургас . В турнира ще участват голяма част от най-добрите български тенисисти, както и представители на над петнадесет  държави. На кортовете на ТК „Авеню“ зрителите ще могат да видят националите на България за Купа „Дейвис“ Александър Лазаров, Александър Донски и Габриел Донев. В основната схема ще бъдат още младата надежда на българския тенис Симон Антъни Иванов и Васил Младенов. „Уайлд кард“ за основната схема ще получат още трима млади талантливи тенисисти – Антъни Генов – от клуба домакин Авеню, Пьотр Нестеров – шампион на Европа до 16 г. и Симеон Терзиев. Представители на клуба домакин ще са бургазлията Веселин Киселков ТК „Авеню“ , Антъни Генов ТК“Авеню“ и Ивайло Дечев ТК „Авеню“. ТК „Авеню“ ще бъде домакин за първи път на турнир от такъв ранг на ITF. След като вече домакинства Европейски летни купи до 14г, турнири втора и пета категория от календара на ITF. Надпреварата се организира от Община Бургас  ,ТК „Авеню“ и Българска федерация по тенис. Тенис център „Авеню“ разполага с една от най-модерните бази за тенис по Черноморието и една от най-функционалните в България. Климатизирана зала с 3 хард корта и фитнес, стаи за настаняване на състезатели извън Бургас, 9 открити клей корта и активно домакинство на международни турнири – клубът се утвърждава като водещ в района. Местонахождението (изнесен извън града), отличните условия и качественият треньорски екип създават добра среда за целогодишно развитие на състезатели от ранна детска възраст. Точната програма на срещите ще бъде публикувана неделя.", "date": "2019.10.07", "title": "Бургас е домакин на престижен тенис турнир с 15 000 долара награден фонд"}
{"url": "http://www.focus-news.net/news/2019/10/07/2705833/16-sm-e-nivoto-na-reka-dunav-pri-svishtov.html", "text": "С 2 см се е повишило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 16 см, а температурата на водата 17.2 градуса. Слънчево, но хладно, ще е до обяд времето над българския участък на Дунав. След пладне облачността ще е предимно значителна, но ще остане без валежи. Ще духа до умерен североизточен вятър. Максимални температури между 13° и 17°.", "date": "2019.10.07", "title": "16 см е нивото на река Дунав при Свищов"}
{"url": "http://www.focus-news.net/news/2019/10/07/2705839/kathimerini-bivshiyat-ministar-na-otbranata-na-gartsiya-komentira-sdelkata-za-voenno-satrudnichestvo-mezhdu-vashington-i-atina.html", "text": "Продължаването на споразумението за сътрудничество в сферата на отбраната между Атина и Вашингтон, подписано в събота и увеличението на американското военно присъствие в южната ни съседка ще помогне на Гърция да се чувства по-сигурна и да модернизира военната си инфраструктура. Това заяви пред вестник  Kathimerini  бившият министър на отбраната на Гърция в правителството на СИРИЗА Евангелос Апостолакис. \r\nВоенният, който е и бивш началник на Генералния щаб на гръцките въоръжени сили, заяви, че внесените поправки в Споразумението за сътрудничество в отбраната ще улеснят разполагането на американски военни кораби и военен персонал в гръцките бази, когато това се наложи. \r\n„Освен това, те ще могат да изграждат или подобряват съществуващата инфраструктура, за да могат да разполагат повече войници“, уточни той. \r\nАпостолакис заяви, че приоритетите на Гърция трябва да бъдат реорганизацията на армията, завършването на модернизацията на изтребителите F-16 и подобряването на флотилията от фрегати „Меко“. Но той също вижда възможност за Атина да се включи в програмата за изтребителите от пето поколение F-35 след изключването на Турция заради придобиването на руски системи за противовъздушна отбрана. \r\n„Ако получим възможност да се включим бързо в програмата... ние можем да модернизираме само част от нашите F-16“, заяви военният, като добави, че вместо това Гърция може да поръча няколко F-35. \r\nНа въпрос относно „агресията на Турция в Източното Средиземноморие“, Апостолакис заяви, че „усилията на Турция да наложи своите възгледи и военни цели създава проблеми не само за Гърция, но и за всички държави“ в региона. \r\nТой съжалява, че Вашингтон не е натиснал Анкара по този въпрос толкова, колкото се е надявала Атина. „Защото американците искат да задържат Турция близо до себе си на всяка цена, натискът беше слаб“, заяви бившият военен министър. „Същевременно, Европейският съюз, по причини, които всички ние разбираме, не иска да влиза в директна конфронтация с Турция“, добави той. \r\nМакар че Апостолакис не изключва шанса за „инцидент“ в Егейско море, той смята, че не е в интерес на Турция да предизвиква такъв. \r\n„Това ще добави пореден проблем във вече дългия списък (на Турция), без да дава някакви значителни придобивки“. \r\n \r\nПревод и редакция:", "date": "2019.10.07", "title": "Kathimerini: Бившият министър на отбраната на Гърция коментира сделката за военно сътрудничество между Вашингтон и Атина"}
{"url": "http://www.focus-news.net/news/2019/10/07/2705821/d-r-bobi-bobev-bivsh-poslanik-na-balgariya-v-albaniya-i-kosovo-ochakva-se-uskoreno-sastavyane-na-pravitelstvo-v-kosovo-s-nyakolko-vaprositelni.html", "text": "Коалиция в Косово се очертава между Движение „Самоопределение“ с леви убеждения и Демократичната лига, която е дясно ориентирана. Това каза в сутрешния блок  „Добро утро, България“  на  Радио „Фокус“  Боби Бобев, бивш посланик на България в Албания и Косово. По думите му формирането на правителство едва ли ще се забави, но имайки предвид стоящите и към момента въпросителни, управленската коалиция ще бъде интересна. Предсрочни избори в Косово станаха факт, след като премиерът Рамуш Харадинай подаде оставка, защото беше призован от Съда в Хага за военни престъпления. Според д-р Бобев обаче след предсрочния вот се очаква ускорено съставяне на правителство. „Откакто има избори в Косово нито един кабинет няма пълен мандат след обявяване на Независимостта. След изборите през 2014 и 2017 година преговорите бяха особено тежки за съставяне на правителство. Създаваха се и условия за криза, докато старото правителство изпълняваше определени функции. Сега обаче. предвид предварителните заявки, може да се очаква ускорение в съставянето на ново правителство. Малцинствените депутатите, които са 20, обикновено се присъединяват към изпълнителната власт, но сега може да има промяна, защото във властта вероятно ще бъде националистическата формация. Независимо от коалициите до момента винаги те имаха една и съща посока и във вътрешен, и в международен план“, обясни още Бобев. По думите му предсрочните избори са били успешни. „Едно от явленията на този вот е фактът, че за първи път след 2000-та година и особено след обявяването на Независимостта през 2008 година една от т.нар. военни партии „Демократическата партия на Косово“ очевидно е получила присъдата и ще премине в опозиция. Що се касае до предизборните програми - те бяха сходни. Политическите партии и коалиции акцентираха върху върховенство на закона, икономически статус и борба с корупцията. Важни, но трудноизпълними теми в косовските условия“, каза още д-р Бобев. Той обобщи, че 44% от гласоподавателите са отишли до урните за вота. В сравнение на последните избори през 2017 година гласувалите са били по-малко. „Гражданите на Косово гласуваха с надежда, че все пак нещо в ежедневието им ще бъде подобрено и страната ще излезе от кръга на външнополитически проблеми“, допълни бившият посланик. \r\nВиктория МЕСРОБОВИЧ-КУВЕНДЖИЕВА", "date": "2019.10.07", "title": "Д-р Боби Бобев, бивш посланик на България в Албания и Косово: Очаква се ускорено съставяне на правителство в Косово, с няколко въпросителни"}
{"url": "http://www.focus-news.net/news/2019/10/07/2705838/rayonniyat-sad-v-pazardzhik-shte-gleda-delo-sreshtu-zhena-obvinena-za-izostavyane-na-maloletnite-si-detsa-bez-nadzor-i-grizha.html", "text": "Районният съд в Пазарджик ще гледа дело срещу жена, обвинена за изоставяне на малолетните си деца без надзор и грижа. Това съобщиха от пресцентъра на  Съда . Делото е образувано по обвинителен акт на Районна прокуратура – Пазарджик. Срещу жена е повдигнато обвинение за това, че е оставила малолетните си деца без надзор и достатъчна грижа – децата са били оставени сами в къщата, която е била без врати и прозорци, без електричество, вода и санитарен възел, като само периодично са минавали техни роднини да им оставят храна и пари и с това е създала опасност за тяхното физическо, душевно и морално развитие. Началото на съдебното заседание е в 11.00 часа, съдия-докладчик е Димитър Бишуров.", "date": "2019.10.07", "title": "Районният съд в Пазарджик ще гледа дело срещу жена, обвинена за изоставяне на малолетните си деца без надзор и грижа"}
{"url": "http://www.focus-news.net/news/2019/10/07/2705840/tyaloto-na-93-godishna-zhena-e-namereno-v-kashta-v-selo-vinarovo-v-oblast-vidin.html", "text": "Тялото на 93-годишна жена е намерено в къща в село Винарово. Това съобщиха от  ОДМВР - Варна . Сигналът е подаден на 6 октомври в 08.28 часа в дежурната част на полицията. Съобщено е за починала жена в дома си в село Винарово. Дежурна оперативна група извършила оглед на местопроизшествието, установена била самоличността на жената – 93-годишна жителка на селото. Криминалисти констатирали по тялото ѝ белези от изгаряне в резултат на боравене с електрическа отоплителна печка. Трупът е транспортиран за аутопсия във видинската болница. По случая в РУ - Видин е образувано досъдебно производство.", "date": "2019.10.07", "title": "Тялото на 93-годишна жена е намерено в къща в село Винарово в област Видин"}
{"url": "http://www.focus-news.net/news/2019/10/07/2705843/mestni-izbori-2019-d-r-emil-karaivanov-kandidat-za-kmet-na-asenovgrad-tryabva-da-umnozhim-mestata-za-sportuvane-na-mladite.html", "text": "„Длъжници сме на младите хора и техните интереси, особено в спорта. Асеновград винаги е имал отношение към спорта, затова е имал и има десетки талантливи спортисти. Но възможностите за по-масов спорт на повече места из града е нещо, в което трябва да  инвестираме”. Това каза д-р Емил Караиванов, кандидат за кмет на Асеновград, по време на Стрийт фитнес състезание в централния градски парк на Асеновград, Това съобщиха от пресцентъра на  БСП - Асеновград .  \r\nНа спортната площадка д-р Караиванов заедно с кандидатите за общински съветници от листата на коалиция „БСП за България – Енко Найденов, Екатерина Гешева, Анна Иванова, Петко Чирпанлиев, Ваня Гераксиева, Ваня Костадинова и Сийка Киркова, станаха съпричастни на спортното състезание, чийто организатор бе най-младият кандидат за общински съветник в листата – студента Димитър Илиев. Атрактивни забавления с анимационни герои създаваха настроение на присъстващите, докато десетки  участници показаха своите умения в пет категории на стрийт фитнеса.  \r\nИзявата е част от поредицата мероприятия от спортни срещи на д-р Емил Караиванов и пореден повод той да запознае асеновградчани с акценти от платформата си за управление за мандат 2019-23 година.", "date": "2019.10.07", "title": "Местни избори 2019: Д-р Емил Караиванов, кандидат за кмет на Асеновград: Трябва да умножим местата за спортуване на младите"}
{"url": "http://www.focus-news.net/news/2019/10/07/2705844/d-r-dobrin-dobrev-rk-46-ti-pehoten-dobrichki-polk-medalite-za-kluba-sa-za-zaslugite-vav-voennata-istoriya-koyato-nie-razvivame-uspeshno-ot-2011-godina.html", "text": "Регионален клуб „46-ти пехотен Добрички полк“ към Национално дружество „Традиция“ се завърна от поредно участие, този път с медали, предаде кореспондент на  Радио „Фокус” – Варна . Председателят на добричкия военноисторически клуб д-р Добрин Добрев е удостоен с юбилеен медал „100 години от Първата световна война”, връчен му със заповед на министъра на отбраната. Отличието е за заслуги към военно- патриотичното възпитание, осъществяването на военно-патриотична и родолюбива дейност, активно участие и отлично представяне във военно-исторически реконструкции. Шестима възстановчици от Добрич са получили паметни медали за 100-годишнината от Ньойския договор. Това са Пламен Николов, д-р Добрин Добрев, Ивайло Алексиев, Диян Василев, Венцислав Великов и Детелин Димитров.  \r\n„Последното участие на „46-ти пехотен Добрички полк“ беше в град Троян, където със съвместни усилия на реконструктори от цяла България и основно на домакините от регионален клон на дружеството „Троян-Севлиево“ пресъздадохме няколко битки от периода на Първата световна война. Бяха пресъздадени пробивът при Добро поле, Дойранската епопея, беше пресъздаден и подвигът на поручик Мазгалов“, заяви д-р Добрин Добрев, председател на клуба за военно-исторически реконструкции в Добрич. Според д-р Добрев самото мероприятие е протекло във формат на исторически реализъм, с предшестващ полеви живот на реконструкторите в условия, близки до тези на предната линия, което само по себе си е довело до това, че реконструкторите буквално са се раздали във възстановката. „Имаше над 7 хиляди зрители, можете да си представите за един малък град като Троян, такъв наплив от хора. Наградата ми от военния министър дойде не заради последното мероприятие само, тя е за заслугите във военната история, която ние развиваме успешно от 2011 година. Да не забравяме, че ние от „46-ти пехотен Добрички полк“ бяхме автори на досега неповторило се мероприятие - Международен военноисторически фестивал на тема Първа световна война, с пет държави участници, с изключително много зрители, с голямо въздействие върху хората. И по този начин явно нашият труд е бил оценен, и слава Богу!“, каза д-р Добрев. Той сподели какво е породило желанието за този тип занимание, което изисква много отдаденост: „Да започнем оттам – от семейното възпитание. Аз съм потомък на възрожденци, потомък на революционери в нашата история. Аз съм отрасъл в семейство с висок  патриотичен дух. Някак си естествено дойде обичта към оръжието. Армейската служба и по-нататъшните връзки с армията допълнително затвърдиха това увлечение. То прерасна в колекциониране на оръжие. В един момент след като човек започне да събира колекция, той започва да си задава въпроса: не е ли твърде егоистично да притежаваш само ти и ти да й се радваш. Това не е по никакъв начин свързано с идеалите, с които сме закърмени. Оттам после започнаха участията в експозиции, разбира се безвъзмездни, разбира се на ползу роду. След това дойде формата на представяне на историята в много по смилаем вариант за нашите съвременници. Това е двояк процес. От една страна човек, който обича историята и иска да я разбере в истинската ѝ същност, той трябва да я преживее. Няма как четейки сухите страници и спомените, и съответно мненията на историците съвременни, да добиеш вярна представа за историята. Напротив, точно това е много подвеждащо. Истинската история можеш да разбереш, когато обуеш ботушите на човека, когато носиш с дни тежестта на снаряжението му, на оръжието му, когато живееш неговия живот, в окопа, във влагата, в студа зъзнейки, будейки се нощем, отивайки да се стоплиш до огъня, с премръзнали ръце чистейки оръжието. Точно тогава започваш да разбираш и да оценяваш още повече подвига на нашите предшественици. Това е едната страна. Другата страна, която не мога да кажа, че е по-маловажна, не, това е въздействието, което чрез нашите възстановки ние постигаме върху съзнанието на съгражданите ни. Нашето поколение, това след нас, расте в безверие, расте в липса на патриотичен дух, расте без самочувствие. Когато им припомним подвизите на техните, на нашите деди, хората се променят. Стават по-стойностни, по-уверени в себе си. Хората са горди, че са българи, а не лесни и бързи емигранти. Това е другата страна на процеса и тези две мощни сили ни тласкат да развиваме все повече и повече военно-историческата реконструкция в България“. \r\nЖулиета НИКОЛОВА", "date": "2019.10.07", "title": "Д-р Добрин Добрев, РК „46-ти пехотен Добрички полк“: Медалите за клуба са за заслугите във военната история, която ние развиваме успешно от 2011 година"}
{"url": "http://www.focus-news.net/news/2019/10/07/2705841/dvizhenieto-po-pat-ii-11-milkovitsa-somovit-v-oblast-pleven-se-osashtestvyava-v-edna-lenta-zaradi-remont.html", "text": "Движението по път II-11 Милковица - Сомовит от км 196 до км 206 е регулирано в една лента до 15 октомври. Това съобщиха за  Радио „Фокус“  от Областно пътно управление – Плевен. Причината са ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 16°и 19°, очакват се валежи през нощта. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е  до 11 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.07", "title": "Движението по път II-11 Милковица - Сомовит в област Плевен се осъществява в една лента заради ремонт"}
{"url": "http://www.focus-news.net/news/2019/10/07/2705835/pregled-na-osnovnite-temi-vav-varnenskiya-pechat.html", "text": "„През последните 2 години Варна е залята от евтини наркотици“, съобщава на първата си страница днес вестник  „Черно море“ . Съвременната марихуана вече не е „мека“ дрога, тя е генномодифицирана, активното ѝ вещество е между 10 и 50 процента и употребата ѝ води до шизофрения. Това съобщи началникът на клиниката по токсикология във Военноморската болница във Варна проф. д-р Снежана Златева. Тя бе сред участниците в кампанията „Православните семейни ценности срещу новите дроги“, която се проведе в морския ни град. Организатор на инициативата е сдружение „Отвори очи“ с финансовата подкрепа на общината. Средствата са отпуснати по линия на споразумението между кметството и Варненската и Великопреславска митрополия. „Ще привличаме туристи с нова визия на архитектурни обекти“, става ясно от друго заглавие в броя. Варна ще привлича туристи чрез нов проект за туристическа атракция. Става въпрос за обновяване и презентиране на Аладжа манастир и манастира „Св. св. Константин и Елена“. Това стана ясно по време на XII издание на Черноморския туристически форум, който се проведе във Варна. Тази година акцент е събитийният туризъм. Форумът се организира от Варненската туристическа камара, община Варна и Министерството на туризма. „Държавата ще осигури допълнително финансиране за Провадия-Солницата“, гласи водещата публикация на четвърта страница. Правителството ще осигури допълнително финансиране за довършването на археологическите проучвания на селищната могила Провадия – Солницата. Това заяви министър-председателят Бойко Борисов, който посети „Праисторическия солодобивен център Провадия – Солницата“, съобщиха от правителствената пресслужба.", "date": "2019.10.07", "title": "Преглед на основните теми във варненския печат"}
{"url": "http://www.focus-news.net/news/2019/10/07/2705845/yavor-gechev-chetiri-lapi-nablyudava-se-trayna-tendentsiya-za-namalyavane-na-broya-na-bezstopanstvenite-zhivotni-v-sofiya.html", "text": "Наблюдава се трайна тенденция за намаляване на броя на безстопанствените животни в София. Това каза в интервю за сутрешния блок  „Добро утро, България“  на  Радио „Фокус“ Явор Гечев от фондацията за защита на животните „Четири лапи“ . Той отбеляза, че ако през 2007 година броят на бездомните животни е бил е над 11 000, в момента е под 3 600. Явор Гечев допълни, че Столична община работи добре в тази посока и има добри резултати, но картината в останалите градове на страната е различна. „Има общини отличници, които от години са решили проблема, спазвайки текущото законодателство. Такива са Пловдив, Бургас, Велико Търново, Русе. Но има и други общини, които се борят, хвърлят много средства и усилия в решаване на проблема с безстопанствените животни , но не могат да се справят заради това, че са островчета, в които се случва нещо, за разлика от съседното огромно море на неслучващото се и в крайна сметка те са отново жертви.  Такива са общини като Шумен и Добрич. Но като цяло общата картина в страната е, че не се работи. Повече от десет години има законодателство, което дава ясна насока как трябва да се реши този проблем, какво трябва да се направи, за да няма безстопанствени животни, но това законодателство не се прилага“, обясни той. Явор Гечев допълни, че се наблюдава положителна тенденция по отношение на осиновяването на безстопанствени животни, като от началото на годината вече са осиновени над 100 бездомни кучета и котки само чрез организацията. Той уточни, че чрез стартиралата мащабна кампания за осиновяване на бездомни животни се поддържа и обратна връзка със самите осиновители. А до 14 октомври жителите и гостите на столицата могат да разгледат и фотоизложбата под мотото \"Осинови любовта\", която е подредена в градинката “Кристал”. Кадрите са съпроводени и с кратка история на сниманото животно - спасено, осиновено или все още скитащо по улиците на България. \r\nВиктория МЕСРОБОВИЧ-КУВЕНДЖИЕВА", "date": "2019.10.07", "title": "Явор Гечев, „Четири лапи“: Наблюдава се трайна тенденция за намаляване на броя на безстопанствените животни в София"}
{"url": "http://www.focus-news.net/news/2019/10/07/2705830/martvi-divi-praseta-sa-otkriti-kray-varbitsa-v-oblast-shumen.html", "text": "Сигнал за намерени трупове на диви свине е подаден снощи в ДГС - Върбица. Това съобщиха от  Североизточното държавно предприятие . Служители на стопанството и ловният експерт на Североизточното държавно предприятие инж. Тервел Стефанов са обходили района и сигнала е потвърден. Открити са няколко мъртви диви свине в захрастена местност между Върбица и село Менгишево, извън горските територии. В момента на място има служители на стопанството и представители на ОБДХ. Извършва се претърсване на целият район. От всички открити мъртви животни ще бъдат взети проби, които ще бъдат предадени за изследване. Труповете ще бъдат загробени, като мястото ще бъде обработено съгласно правилата за дезинфекция. Сигналът за мъртвите животни е подаден от ловците от дружината, която ловува в този район.", "date": "2019.10.07", "title": "Мъртви диви прасета са открити край Върбица в област Шумен"}
{"url": "http://www.focus-news.net/news/2019/10/07/2705848/burgas-shte-bade-domakin-na-prestizhen-tenis-turnir-s-15-000-dolara-nagraden-fond.html", "text": "През следващата седмица – 06.10 – 13 октомври т.г на кортовете на ТК „Авеню“ в град Бургас ще се проведе международен турнир за мъже от календара на международната федерация по тенис ITF с награден фонд от 15 хиляди долара, носещ точки за световната ранглиста по тенис – ATP. Това съобщиха от пресцентъра на  Община Бургас . В турнира ще участват голяма част от най-добрите български тенисисти, както и представители на над петнадесет  държави. На кортовете на ТК „Авеню“ зрителите ще могат да видят националите на България за Купа „Дейвис“ Александър Лазаров, Александър Донски и Габриел Донев. В основната схема ще бъдат още младата надежда на българския тенис Симон Антъни Иванов и Васил Младенов. „Уайлд кард“ за основната схема ще получат още трима млади талантливи тенисисти – Антъни Генов – от клуба домакин Авеню, Пьотр Нестеров – шампион на Европа до 16 г. и Симеон Терзиев. Представители на клуба домакин ще са бургазлията Веселин Киселков ТК „Авеню“ , Антъни Генов ТК“Авеню“ и Ивайло Дечев ТК „Авеню“. ТК „Авеню“ ще бъде домакин за първи път на турнир от такъв ранг на ITF. След като вече домакинства Европейски летни купи до 14г, турнири втора и пета категория от календара на ITF. Надпреварата се организира от Община Бургас  ,ТК „Авеню“ и Българска федерация по тенис. Тенис център „Авеню“ разполага с една от най-модерните бази за тенис по Черноморието и една от най-функционалните в България. Климатизирана зала с 3 хард корта и фитнес, стаи за настаняване на състезатели извън Бургас, 9 открити клей корта и активно домакинство на международни турнири – клубът се утвърждава като водещ в района. Местонахождението (изнесен извън града), отличните условия и качественият треньорски екип създават добра среда за целогодишно развитие на състезатели от ранна детска възраст. Точната програма на срещите ще бъде публикувана неделя.", "date": "2019.10.07", "title": "Бургас ще бъде домакин на престижен тенис турнир с 15 000 долара награден фонд"}
{"url": "http://www.focus-news.net/news/2019/10/07/2705847/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.10.07", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/10/07/2705842/kyurdite-amerikanskata-armiya-zapochna-da-se-izteglya-ot-granitsata-s-turtsiya.html", "text": "Американските военнослужещи в Северна Сирия са започнали да се изтеглят от граничните райони с Турция, съобщават кюрдските въоръжени формирования в региона, предава  AFP . \r\n„Сирийските демократични сили“ обявиха чрез изявление, че „силите на САЩ се изтеглят от граничните райони с Турция“. \r\nБазираната в Лондон „Сирийска обсерватория за човешките права“ потвърди, че американските военнослужещи са се изтеглили от ключови позиции в Рас ал Айн и Тал Абаяд. \r\n \r\nПревод и редакция:", "date": "2019.10.07", "title": "Кюрдите: Американската армия започна да се изтегля от границата с Турция"}
{"url": "http://www.focus-news.net/news/2019/10/07/2705850/mazh-ot-smolyan-e-nameril-portfeyl-s-golyama-suma-pari-i-gi-e-varnal-na-sobstvenichkata-im.html", "text": "Илия Савов от Смолян е намерил дамска раница с портфейл с над 3000 евро, 1450 лв., дебитни карти и лична карта и ги е върнал на собственичката Таня Коленарова. Това съобщиха от пресцентъра на  Община Смолян . Пред областната дирекция на МВР – Смолян Илия върнал на жената крупната сума и документите. Той няколко пъти той я помолил да преброи парите, но тя категорично отказала. „Не вярвах, че ще ми върнат парите. Благодаря на Илия. Той е достоен човек и ми върна вярата в доброто“, казала жената. Илия намира раницата и чантата до сградата на Пощата в Смолян по време на зрелищното автомобилно шоу „Смолян рейс-2019“. След като издирил собственичката чрез фейсбук и медиите Илия уговорил с нея час да се срещнат в неделя в 12.00 часа пред сградата на ОДМВР, за да ѝ върне парите. \r\nБлагодарната жена дала на Илия 100 лева, а той казал, че веднага ще ги дари за благотворителната кауза на „Смолян рейс“, а именно младия мъж Алкан да събере пари за операция, за да може да проходи. Мечтата на Илия е да ремонтира банята в общинското жилище, в което живее, както и да има семейство, за което да се грижи. Дори и за миг не би си помислил да присвои парите въпреки, че много хора му се чудели защо не ги задържи за себе си, а ги връща. 30-годишният мъж благодари на Община Смолян за помощта, която му оказват, както и на други добри хора. \r\nТова е вторият случай, в който Илия намира изгубено портмоне. В края на ноември миналата година до бившето кино „Дружба“ в Смолян той открил портфейл с 1000 евро и лева, намерил собственичката, а тя от своя страна го почерпила с шоколад. \r\nИлия е сирак, израснал в дом. Той не търси и благодарности, смята че е постъпил честно и справедливо по човешките закони. Благородният мъж е изявен общественик, участва във всички спортни и културни събития в община Смолян.", "date": "2019.10.07", "title": "Мъж от Смолян е намерил портфейл с голяма сума пари и ги е върнал на собственичката им"}
{"url": "http://www.focus-news.net/news/2019/10/07/2705852/sport-izigraha-se-4-sreshti-ot-angliyskata-vissha-liga-manchestar-siti-izostana-na-8-tochki-ot-livarpul.html", "text": "Изиграха се последните четири срещи от 8-ия кръг на английската Висша лига. Резултатите: \r\nМанчестър Сити – Уулвърхемптън 0:2 \r\nНюкасъл – Манчестър Юнайтед 1:0 \r\nАрсенал – Борнемут 1:0 \r\nСаутхемптън – Челси 1:4 \r\nНачело във временното класиране продължава да е Ливърпул с пълен актив от 24 точки. Втори, вече на 8 точки, е Манчестър Сити, а Арсенал вече е трети с 15 точки.", "date": "2019.10.07", "title": "Спорт: Изиграха се 4 срещи от английската Висша лига; Манчестър сити изостана на 8 точки от Ливърпул"}
{"url": "http://www.focus-news.net/news/2019/10/07/2705853/chetirima-dushi-sred-koito-i-2-godishno-dete-sa-postradali-pri-katastrofata-na-patya-dobrinishte-selo-mesta-v-oblast-blagoevgrad.html", "text": "Четирима души, сред които и 2-годишно дете, са пострадали при катастрофата на пътя Добринище - село Места. Това съобщиха от  ОДМВР - Благоевград . Инцидентът е станал на 4 октомври 2019 г. около 09.40 часа на път II-19 между гр. Добринище и с. Места. Лек автомобил „Алфа Ромео“ с 22-годишен водач, движейки се с несъобразена с пътните условия скорост в посока от Добринище към село Места, на десен завой навлиза в лентата за насрещно движение и се блъска в лек автомобил „Фолксваген Голф“ с 52-годишен водач. При инцидента са пострадали: 2-годишно момиченце, което е с комоцио, 57-годишна жена, която е с фрактура на две ребра и рана на главата, както и 60-годишен мъж, който е с фрактура на седем ребра. И тримата пострадали са от село Брезница и са пътували в лекия автомобил „Фолксваген Голф“. С хематом на лявото око е пострадала и 42-годишна жена от град Дупница, която е пътувала в лекия автомобил „Алфа Ромео“. С техническо средство е установено наличие на 0.51 промила алкохол в издишания въздух на 52-годишния водач на лекия автомобил „Фолксваген Голф“.", "date": "2019.10.07", "title": "Четирима души, сред които и 2-годишно дете, са пострадали при катастрофата на пътя Добринище - село Места в област Благоевград"}
{"url": "http://www.focus-news.net/news/2019/10/07/2705854/ria-novosti-sasht-mozhe-da-razpolozhat-v-balgariya-sistemi-za-pvo-i-bregovi-raketni-batarei-za-sdarzhane-na-rusiya-v-cherno-more.html", "text": "Американският правителствен аналитичен център RAND Corporation публикува доклад, посветен на стратегията за „сдържане“ на Русия в Черноморския регион, предава  РИА Новости . \r\nАвторите му изразяват безпокойството си от това, че в последно време Москва е модернизирала Черноморския флот и е увеличила силите си в Южния военен окръг. \r\nСпоред мнението на експертите от центъра, за да противодейства на „растящото руско влияние“ в региона, в Румъния и България трябва да бъдат разположени системи за противовъздушна отбрана и брегови ракетни батареи. Сред другите мерки са разширяването на ученията на НАТО и помощта за развитието на военните потенциали на Украйна и Грузия. \r\n \r\nПревод и редакция:", "date": "2019.10.07", "title": "РИА Новости: САЩ може да разположат в България системи за ПВО и брегови ракетни батареи за сдържане на Русия в Черно море"}
{"url": "http://www.focus-news.net/news/2019/10/07/2705816/14-filma-ot-programata-na-mezhdunarodniya-kino-literaturen-festival-cinelibri-shte-badat-predstaveni-v-burgas.html", "text": "14 филма от програмата на Международния кино-литературен фестивал „CineLibri“ ще бъдат представени в Бургас от днес до 20 октомври. Това съобщиха от пресцентъра на  Община Бургас . Сред тях блести „Офицер и шпионин\" на Роман Полански, чийто сюжет разказва историята на капитан Алфред Драйфус - френско-еврейски войник, погрешно обвинен в шпионаж в полза на германците през 90-те години на 19 век, така наречената „Афера Драйфус\".  \r\nФилмите ще бъдат излъчвани всяка вечер от 18.30 часа в Експоцентър „Флора\". Билетите ще са с редовна цена 6 лева, 5 лева за учащи и пенсионери. Продажбата им ще стартира на 1 октомври в каса Часовника, а от 7 октомври нататък билет ще можете да закупите на място в Експоцентър „Флора\" във всеки от дните с прожекция след 17.00 часа. Днес ще се състои прожекцията на „Изпепеляване\", в основата на чийто сюжет стои разказ на Харуки Мураками. \r\nЕто и програмата по дни: \r\n8 октомври - \"Заличеното момче\" - филм, създаден по едноименната книга на Гарард Конли, в който участват Никол Кидман и Ръсел Кроу. \r\n9 октомври - \"Клер Дарлинг\" с Катрин Деньов и Киара Мастрояни. \r\n10 октомври - шведският \"Смъртта на един автор\" с Бен Кингсли в главната роля. \r\n11 октомври - \"Офицер и шпионин\". \r\n12 октомври - биографичният \"Казандзакис\", посветен на великолепния гръцки писател с Нобелова награда за литература. \r\n13 октомври - \"Аз, Леонардо\" - едно пътуване в ума на Леонардо да Винчи.  \r\n14 октомври - \"Загадката Анри Пик\" - сюжетът накратко: откриват в библиотека литературен шедьовър, подписан от Анри Пик, майстор на пици от Бретан... \r\n15 октомври - \"Мъжът, който си играеше с огъня\" - документален филм за писателя Стиг Ларшон. \r\n16 октомври - българският \"Безкрайната градина\" на режисьора Галин Стоев. \r\n17 октомври - \"Снимка с Юки\", в който главната роля играе Руши Видинлиев. \r\n18 октомври - \"Тази, за която ме мислите\" с Жулиет Бинош. \r\n19 октомври - българският \"Да се изгубиш нарочно\" на влогъра Крис Захариев. \r\n20 октомври - \"5 е съвършеното число\" - италиански екшън, направен по комикс. \r\nОбщото между всички изброени филми е тяхната литературна основа. Именно връзката между кино и литература стои в основата на концепцията на фестивала CineLibri. Тази година той гостува в Бургас за първи път. \r\nCineLibri 2019 се провежда с подкрепата на Столична програма \"Култура\", Национален фонд \"Култура\", фонд \"Култура\" на Община Варна и Община Бургас, с изключителното партньорство на Vivacom и със съдействието на Jameson и УниКредит Булбанк.", "date": "2019.10.07", "title": "14 филма от програмата на Международния кино-литературен фестивал „CineLibri“ ще бъдат представени в Бургас"}
{"url": "http://www.focus-news.net/news/2019/10/07/2705851/api-do-1700-chasa-dvizhenieto-se-osashtestvyava-v-aktivnata-lenta-pri-km-60-na-am-trakiya-v-posoka-sofiya-poradi-remont.html", "text": "До 17.00 часа днес движението се осъществява в активната лента при км 60 на АМ „Тракия“ в посока София поради ремонтни дейности на пътната настилка. Това съобщиха от пресцентъра на  Агенция „Пътна инфраструктура“ . Участъкът е сигнализиран с пътни знаци, а шофьорите трябва да карат с повишено внимание и съобразена скорост.", "date": "2019.10.07", "title": "АПИ: До 17.00 часа движението се осъществява в активната лента при км 60 на АМ „Тракия“ в посока София поради ремонт"}
{"url": "http://www.focus-news.net/news/2019/10/07/2705855/d-r-dobrin-dobrev-rk-46-ti-pehoten-dobrichki-polk-publikata-na-istoricheskite-rekonstruktsii-u-nas-prez-poslednite-godini-se-razvi-mnogo.html", "text": "Публиката на историческите реконструкции у нас през последните години се разви много. Това заяви д-р Добрин Добрев, председател на Регионален клуб „46-ти пехотен Добрички полк“ към Национално дружество „Традиция“, предаде кореспондент на  Радио „Фокус” – Варна . „Когато започвахме дейността, хората, несвикнали на тази дейност, първоначално идваха настроени да гледат шоу, театър и нещо като тип кино. Даже много хора предпочитаха да ги гледат на запис тези неща. Съзнанието на нашия съгражданин се разви, възможно е и ние да имаме малък принос. Възможно е това да е естествена реакция на съзнанието, виждайки че ние изчезваме като нация. Но определено в момента на нашите възстановки идват знаещи хора, такива, които четат историята, хора които са изкушени от нея. Тези хора отсъстваха преди, бяха много малко. В момента с чиста съвест мога да кажа, че съзнанието се е повишило на хората. Търсенето на този тип история също можем да кажем, че се увеличи. Резултат от това виждаме в цялата страна. Този резултат също има две страни“, коментира д-р Добрев. Според него от една страна е видно, че обществото ясно се нуждае от такива мероприятия. От друга страна все още много реконструкторски клубове в страната са доста неподготвени. „От друга страна сме свидетели как се извършват некачествени възстановки, които имат обратен ефект. Така че мисля, че бъдещето е в силно мотивираните и добре подготвени реконструктори, които да представят историята в истинския ѝ вид, независимо от това кому колко това се харесва. Трябва да бъде представяна историята във вида, в който е била и когато реконструкторът е убеден в това което прави, особено ако е преживял живота на своите предшественици, той го прави по начина, по който е било и тогава резултатът не закъснява“, посочи д-р Добрин Добрев. \r\nЖулиета НИКОЛОВА", "date": "2019.10.07", "title": "Д-р Добрин Добрев, РК „46-ти пехотен Добрички полк“: Публиката на историческите реконструкции у нас през последните години се разви много"}
{"url": "http://www.focus-news.net/news/2019/10/07/2705846/turskoto-prezidentsvoto-turtsiya-nyama-apetiti-kam-teritorii-na-chuzhda-strana.html", "text": "Говорителят на турския президент Ибрахим Калън заяви в светлината на потенциалната военна операция на Анкара в Северна Сирия, че Турция няма апетити към териториите на която и да е страна, предава  „Анадолската агенция“ . \r\n„като част от териториалния интегритет на Сирия, планът за зоната за сигурност има две цели, да подсигури границите чрез елиминация на терористичните елементи и да гарантира безопасното завръщане на бежанците“, заяви Калън в „Туитър“. \r\nТурция е силна и решителна, добави той. \r\nДиректорът на президентските комуникации Фахреттин Алтун заяви в „Туитър“, че борбата на Турция с тероризма продължава както вътре, така и извън границите на страната. \r\nОсновният елемент на тази борба е стратегията за пълно изкореняване на терора и неговите източници и борбата на Турция ще продължи, докато не бъде установен мир, добави Алтун. \r\n \r\nПревод и редакция:", "date": "2019.10.07", "title": "Турското президентсвото: Турция няма апетити към територии на чужда страна"}
{"url": "http://www.focus-news.net/news/2019/10/07/2705857/nad-3-tona-aktsizni-stoki-bez-banderol-sa-izzeti-pri-spetsializirana-politseyska-operatsiya-v-gorna-oryahovitsa.html", "text": "Над 3 тона акцизни стоки без бандерол са иззели служители на полицейското управление в Горна Оряховица при спецакция. Това съобщават от  ОДМВР – Велико Търново . В петък е извършена проверка на помещение в търговски комплекс в града, с управител 51-годишен криминално проявен и осъждан мъж от Лясковец. Там освен управителя полицейските служители са открити още двама мъже – 45 години от Лясковец, известен на полицията и осъждан, както и мъж на 53 години от Пловдив. Тримата с електрическа помпа преливали течност с мирис на спирт от бидони, намиращи се в микробус, управляван от пловдивчанина. При последвалите претърсвания в помещението са намерени и иззети общо 3 000 литра от течността, с честота 95.6%. Тримата са задържани за срок до 24 часа по ЗМВР. По случая е започнато досъдебно производство. В рамките на проведената операция е извършена проверка и в помещения на стопански двор в село Драгижево, собственост на 48-годишен мъж от Лясковец. Там полицейските служители намерили и иззели още 180 литра течност, с мирис на ракия, без документи за платен акциз. Образувано е досъдебно производство.", "date": "2019.10.07", "title": "Над 3 тона акцизни стоки без бандерол са иззети при специализирана полицейска операция в Горна Оряховица"}
{"url": "http://www.focus-news.net/news/2019/10/07/2705860/dvama-dushi-sa-zadarzhani-za-obir-na-magazin-v-pleven-izdirva-se-oshte-edin-uchastnik-v-prestaplenieto.html", "text": "Двама души са задържани за обир на магазин в Плевен, издирва се още един участник в престъплението. Това съобщиха от  ОДМВР - Плевен . Сигналът за обира е подаден на 5 октомври в Първо РУ - Плевен. Съобщено е за извършен грабеж на магазин за рибарски принадлежности в град Плевен. На място веднага са изпратени полицейски екипи. Установява се, че около 18.15 часа в магазина са влезли двама непознати. Единият разсейвал 52-годишната продавачка, задавайки въпроси, а другият минава зад предната витрина където се намира касата и взема оборота в размер на 400 лв. При оттеглянето им жената направила опит да ги спре, при което и двете лица я блъскат последователно, и тя пада върху една от витрините в магазина. Грабителите успяват да избягат като се оттеглят с лек автомобил. След проведени оперативно-издирвателни мероприятия и процесуално-следствени действия автомобилът е установен. Движил се е на главен път в посока град Бяла след разклон за Козар Белене. При опит да бъде спрян от екип на РУ - Левски автомобилът самокатастрофира, като от него излизат три лица и побягват към гориста местност. След преследване двама са установени и задържани – 26-годишни, румънски граждани. Изяснява се съпричастността на извършителите към други криминални престъпления на територията на страната. По данни на задържаните третият извършител е 22-годишен. Той е обявен за общодържавно издирване. Образувано е досъдебно производство. Уведомен е прокурор от РП - Плевен. Работата по случая продължава.", "date": "2019.10.07", "title": "Двама души са задържани за обир на магазин в Плевен, издирва се още един участник в престъплението"}
{"url": "http://www.focus-news.net/news/2019/10/07/2705858/mestni-izbori-2019-kandidatat-za-kmet-na-pp-abv-v-strelcha-stoyno-chachov-otkri-predizbornata-si-kampaniya-i-predstavi-listata-za-obshtinski-savetnitsi.html", "text": "Кандидатът за кмет на ПП АБВ в Стрелча Стойно Чачов откри предизборната си кампания и представи листата за общински съветници. Това съобщиха от пресцентъра на  ПП АБВ . Чачов дава заявката си за управление за втори мандат. Пред съгражданите си той каза, че застава пред тях с открито лице и отчете работата си като градоначалник. Сред успехите си той отбеляза чувствителното намаляване с изплащане на 80% от общинските дългове, чрез финансова дисциплина и разумно стопанисване, разгърната социална политика с финансиране на граждани с неравностойно положение и инициативи. В досегашния си мандат Чачов предприе и мярката за подпомагане на всяко новородено – родителите на 119 деца получиха еднократна помощ в размер на 1000 лева, а най-младите семейства бяха подпомогнати с безплатна ясла и детска градина за наследниците си.   \r\nЗа да заяви подкрепата си, в Стрелча бе и Георги Първанов, президент на Р България (2002-2012). Той заяви, че е изключително впечатлен от направения от Чачов отчет на работата му и финансовата дисциплина на общината. Първанов определи Чачов като добър стопанин на Стрелча.  \r\n„За мен беше изключително удоволствие да чуя толкова обстойно и точно неговия отчет в социалната му част. Познавам много хора на кметска позиция и малцина са онези от тях, които имат толкова силна социална чувствителност“. \r\nПърванов коментира положително променения облик на Стрелча, който е по-добро място за живеене и подчерта, че това отново е заслуга на Стойно Чачов. \r\n„Ако трябва аз да посоча какво да пише на предизборните плакати, бих написал само една дума – кметът. Тя изчерпва всичко, което може да се каже за Стойно Чачов. Той е кметът на място. Това е кметът, който не ви говори празни приказки, той решава проблемите, малко са българските политици, за които можем да кажем това. Той има качествата и на национален лидер, със забележителна политическа култура“.", "date": "2019.10.07", "title": "Местни избори 2019: Кандидатът за кмет на ПП АБВ в Стрелча Стойно Чачов откри предизборната си кампания и представи листата за общински съветници"}
{"url": "http://www.focus-news.net/news/2019/10/07/2705861/v-parvite-dni-na-lovniya-sezon-sa-provereni-249-lovtsi-v-oblast-kyustendil.html", "text": "В първите дни на ловния сезон са проверени 249 ловци в областта. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ ловните излети в Кюстендилска област са преминали без инциденти. Полицейските служители са извършили проверки за спазване на правилата на 16 ловни дружинки с 249 ловци. При проверката на ловната дружинка в село Уши екипът от проверяващи е установил, че не разполагат с дезинфектант за африканска чума по свинете. По тази причина е съставен констативен протокол. \r\nВенцеслав ИЛЧЕВ", "date": "2019.10.07", "title": "В първите дни на ловния сезон са проверени 249 ловци в област Кюстендил"}
{"url": "http://www.focus-news.net/news/2019/10/07/2705863/v-sadebnata-palata-shte-se-provede-brifing-vav-vrazka-sas-zadarzhano-litse-za-bankoviya-obir-v-sofiya.html", "text": "От 13.30 часа в зала 2 на ет. 4 в Съдебната палата, административният ръководител на Софийска градска прокуратура Емилия Русинова, Георги Хаджиев – директор на СДВР, и Николай Хаджиев – заместник-директор на Главна дирекция „Национална полиция” ще дадат брифинг във връзка със задържан за банков обир. Това съобщиха от пресцентъра на  Прокуратура на Република България .", "date": "2019.10.07", "title": "В Съдебната палата ще се проведе брифинг във връзка със задържано лице за банковия обир в София"}
{"url": "http://www.focus-news.net/news/2019/10/07/2705856/zeri-kosovo-ldk-ne-izklyuchvat-koalitsiya-s-dvizhenie-samoopredelenie-chakat-okonchatelnite-rezultati.html", "text": "Кандидатът за премиер на Демократическата лига на Косово (ЛДК) Вьоса Османи не приема загубата на парламентарните избори в страната, независимо че предварителните резултати показват победа на Движение „Самоопределение“, пише прищинският ежедневник Zeri. \r\nПо нейните думи, ЛДК ще чакат, докато не бъде преброен и последният глас, но подчерта, че какъвто и да е окончателният резултат, партията ще го приеме. \r\nОсмани не изключи възможността за коалиция със „Самоопределение“. \r\n„Победителят не може да бъде определен днес, защото ще чакаме, докато не бъде преброен и последният глас. Искам да благодаря на всички. Вярвам, че утре, щом всички гласове са преброени, ще имам окончателните резултати и ние ще излезем да говорим тогава“, заяви лидерът на дясноцентристката косовска фркция. \r\n \r\nПревод и редакция:", "date": "2019.10.07", "title": "Zeri (Косово): ЛДК не изключват коалиция с Движение „Самоопределение“, чакат окончателните резултати"}
{"url": "http://www.focus-news.net/news/2019/10/07/2705859/koha-ditore-kosovo-novoto-pravitelstvoto-shte-bade-formirano-spored-nuzhdite-na-kosovo-a-ne-za-da-zadovoli-belgrad-ili-bryuksel.html", "text": "В чужбина, особено в Брюксел и Белград, мислят само как ще се отразят резултатите от изборите в Косово на диалога между Прищина и Сърбия. „Но Косово трябва да се фокусира върху вътрешните си работи, спирането на корупцията и създаването на функционираща държава която да зачита независимостта, безпристрастността и професионализма  на държавния апарат и да се тревожи по-малко от диалога и притесненията на бюрократите в Брюксел или Александър Вучич в Белград“, пише кореспондентът на вестник  Koha Ditore  в Брюксел Августин Пальокай. \r\nТой твърди още, че „Косово трябва да види кое правителство ще донесе по-добър живот, а не кое би улеснило работата на Брюксел и Белград. Брюксел не попита Косово, когато назначи заклет противник на независимостта на Косово – Джозеп Борел, като върховен представител на ЕС. Дори по-неприемлив е дебатът за това, кой би бил по примлив за „международния фактор“ и кой не в новото правителство на Косово. В момент, когато Сърбия от много години е водена от хора, които продължават да възхваляват Слободан Милошевич, назовавайки го велик лидер, и които величаят военни престъпници и отричат геноцида, да се каже, че определени политически лидер на Косово са неприемливи за „международните“ е голяма глупост и автогол за косоварите“. \r\n \r\nПревод и редакция:", "date": "2019.10.07", "title": "Koha Ditore (Косово): Новото правителството ще бъде формирано според нуждите на Косово, а не, за да задоволи Белград или Брюксел"}
{"url": "http://www.focus-news.net/news/2019/10/07/2705862/69-godishen-mazh-e-postradal-pri-katastrofa-mezhdu-lek-avtomobil-i-avtobus-na-patya-razlog-simitli.html", "text": "69-годишен мъж е пострадал при катастрофа между лек автомобил и автобус на път II-19 между Разлог и Симитли. Това съобщиха от  ОДМВР – Благоевград . Инцидентът е станал около 16.00 часа на 4 октомври. Лек автомобил „Субаро Форестър“ с 69-годишен водач от град Симитли, извършвайки неразрешена маневра за движение в обратна посока, е ударен странично от автобус „Темса Турмалин“, движещ се по редовна пътна линия. С фрактура на две ребра е пострадал водачът на лекия автомобил, който е настанен за лечение в МБАЛ - Благоевград. Пробите за наличие на алкохол в издишания въздух на водачите са отрицателни.", "date": "2019.10.07", "title": "69-годишен мъж е пострадал при катастрофа между лек автомобил и автобус на пътя Разлог - Симитли"}
{"url": "http://www.focus-news.net/news/2019/10/07/2705867/nova-it-akademiya-v-burgas-zapochva-priem-na-kursisti.html", "text": "Нова IT академия започва прием на курсисти в Бургас. Стартиращото ускорено обучение ще въведе 100 ентусиасти в света на програмирането. Това съобщиха от пресцентъра на  Община Бургас . Записването в него не изисква предишни познания или опит, а успешно преминалите подготвителния курс ще имат възможност да продължат в практически насочена част, където чрез симулация на реална работна среда ще усетят динамиката на професията програмист. Обучението е с обща продължителност от 6 месеца и е напълно безплатно. Всички, които желаят да се запишат могат да го сторят до 20 октомври 2019 г.   \r\n„Целта на нашата академия е да създаде мост между теоретичното обучение и професионалната реализация. За да го постигнем, ние ще помогнем на нашите курсисти да влязат в ролята на софтуерни специалисти чрез пресъздаване на максимално реалистична работна обстановка. С това начинание се надяваме да привлечем и задържим млади професионалисти, които да се развиват в България“, заяви директорът на учебното заведение Христо Тодоров. \r\nАкадемията е инициирана от българската IT компания „Скейл Фокус“ и си поставя амбициозната цел да обучи 10 000 специалисти напълно безплатно до края на 2023 година. Най-добрите сред завършилите ще имат възможността да започнат работа в Бургас се присъединят към водещите технологични компании в страната, с които „ScaleFocus“ си партнира веднага след дипломирането си. Минималното стартово възнаграждение е в размер на 1500лв.  \r\nПървият клон на академията отваря врати в Бургас през есента на 2019 г. с пълната подкрепа на Община Бургас. Академията ще работи активно с местните училища и университети за подсилването на IT общностите по локации.", "date": "2019.10.07", "title": "Нова IT академия в Бургас започва прием на курсисти"}
{"url": "http://www.focus-news.net/news/2019/10/07/2705864/protestat-na-zdravnite-spetsialisti-zatvori-dve-ot-lentite-za-dvizhenie-na-bul-tsar-osvoboditel-v-stolitsata.html", "text": "Хиляди здравни специалисти се събраха на протест пред сградата на Министерския съвет в столицата и затвориха две от лентите за движение по бул. \"Цар Освободител\", предаде репортер на  Агенция „Фокус“ . Протестиращите носят плакати, на които пише: „Искаме бъдеще за медиците днес“; „Стига унижение“; „Качествени здравни грижи чрез утвърдени медицински стандарти“; „Осигурете здравни грижи за нашите родители“, „Осигурете здравни грижи за подрастващите - нашето бъдеще“. Протестиращите носят и българския трибагреник. Част от исканията им са минималната заплата за всички сестри да е 900 лева и да имат по-добри условия на труд. \r\nПолицейското присъствие в района е засилено.  \r\nЗорница КОСТАДИНОВА", "date": "2019.10.07", "title": "Протестът на здравните специалисти затвори две от лентите за движение на бул. \"Цар Освободител“ в столицата"}
{"url": "http://www.focus-news.net/news/2019/10/07/2705868/mestni-izbori-2019-obshtinskite-izbiratelni-komisii-v-kardzhali-ardino-i-dzhebel-odobriha-tirazhite-na-byuletinite-za-izborite.html", "text": "Общинските избирателни комисии в Кърджали, Ардино и Джебел одобриха тиражите на бюлетините за изборите за общински съветници и за кметове, по данни подадени от трите комисии, предаде кореспондент на  Радио „Фокус“ . За община Кърджали ОИК с председател Александър Ставрев e взела решение да се отпечатат следния брой бюлетини: за кмет на Община Кърджали - 71 100 бр.; за общински съветници - 71 100 бр. Броят на бюлетините за кметове на кметства на най-големите села в района са както следва: за село Айрово – 707 бр.; Перперек – 649 бр.;  Сипей – 507 бр.; Миладиново - 491 бр.  \r\nЗа община Ардино ОИК с председател Руска Чаушева е определила тиражът на бюлетините за общински съветници да бъде – 14 600 бр. и за кмет на Община Ардино – 14 600 бр. За кметове на най-големите села в общината ще бъдат отпечатани: за кметство Бял извор – 1 700 бр.; Жълтуша – 1 000 бр.; Падина – 800 бр.; Боровица – 500 бр.  \r\nОИК - Джебел с председател Ангелина Хаджиева е решила броя на бюлетините да бъде както следва: за  кмет на община Джебел – 9374 бр. и  за общински съветници - 9374 бр. За  кметове на кметства на най-големите села в общината, както следва: за село Припек  - 799 бр.; Мишевско -  370 бр.; Устрен  - 283 бр.; за село Генерал Гешево – 252 бр.  \r\nДарина ДЕЕНИЧИНА", "date": "2019.10.07", "title": "Местни избори 2019: Общинските избирателни комисии в Кърджали, Ардино и Джебел одобриха тиражите на бюлетините за изборите"}
{"url": "http://www.focus-news.net/news/2019/10/07/2705871/sportniyat-klub-po-dzhudo-v-topolovgrad-chestva-svoyata-30-godishnina.html", "text": "Спортен клуб „Джудо“ - Тополовград отбеляза 30 години от своето създаване на тържествена церемония, която се проведе на 5 октомври. Много граждани, бивши джудисти, общественици, учащи се, деца, уважиха големия празник в Спортен комплекс „Миньор“.  \r\nДа поздравят спортистите на празника бяха: Генералният секретар на Българската федерация по джудо Христо Маев; Иван Замов – временно изпълняващ длъжността кмет на Община Тополовград; Спаска Илиева – спортен директор на Българската федерация по джудо; Маргарита Георгиева – заместник-кмет на Община Тополовград; европейският и световен шампион по самбо и джудо и Почетен граждани на Тополовград Борис Борисов; Почетни граждани; общински съветници; Балкански и Републикански шампиони по джудо; медалисти от международни, балкански и републикански първенства и др.  \r\nЧестването започна с Юбилеен турнир по джудо, в който участваха 180 джудисти  от 18 отбора.  \r\nГостите приветства м. с. Мариана Йорданова – председател и треньор на клуба. Поздравителен  адрес и плакет от Българската федерация по джудо връчи Генералният секретар на федерацията Христо Маев. От името на комисията по спорта в Народното събрание поздрави  юбилярите Борис Борисов.  \r\nСтатуетка за принос в развитието на спорт джудо  и по повод годишнината получиха изявени общественици, спортисти и спортни деятели. Почетен знак – монета за изключителен принос в развитието на спорта Временно изпълняващият длъжността Кмет Иван Замов връчи на Марияна Йорданова – председател и треньор, заслужил треньор по самбо, първият в България заслужил майстор на спорта по джудо, Почетен гражданин на Тополовград.         \r\nС Почетна грамота „30 години тренировъчна дейност по джудо в Тополовград“ Организационният комитет  удостои изявени бивши джудисти. С награди са отличени и дарителите на събитието.  \r\nС  народни танци поздравиха юбилярите танцьорите от танцов състав „Кавакли“ с ръководител Тодорка Бурналова.", "date": "2019.10.07", "title": "Спортният клуб по джудо в Тополовград чества своята 30-годишнина"}
{"url": "http://www.focus-news.net/news/2019/10/07/2705873/mestni-izbori-2019-v-dupnitsa-e-obrazuvana-sektsiya-za-glasuvane-s-podvizhna-izbiratelna-kutiya.html", "text": "В Дупница е образувана секция за гласуване с подвижна избирателна кутия. Това съобщиха за  Радио „Фокус” – Кюстендил  от Общинска избирателна комисия – Дупница. В комисия е постъпило писмо, че в общинската администрация са подадени 15 заявления от избиратели с трайни увреждания, които не им позволяват да упражнят избирателното си право в изборното си помещение, но желаят да бъдат вписани в избирателен списък за гласуване с подвижна избирателна кутия, при произвеждането на изборите за общински съветници и кметове, насрочени за 27 октомври. Поради тази причина е образувана нова секция, в чиито състав влизат седем души – председател, зам.-председател, секретар и членове. Предстои тяхното назначаване. \r\n \r\nВенцеслав ИЛЧЕВ", "date": "2019.10.07", "title": "Местни избори 2019: В Дупница е образувана секция за гласуване с подвижна избирателна кутия"}
{"url": "http://www.focus-news.net/news/2019/10/07/2705866/mestni-izbori-2019-inzh-ivan-panayotov-kandidat-za-kmet-na-pazardzhik-nyama-da-davam-obeshtaniya-a-shte-predlagam-resheniya.html", "text": "На среща с избиратели в село Крали Марко кандидатът за кмет на Пазарджик от ГЕРБ инж. Иван Панайотов пое ангажимент да работи за подобряване на водоснабдяването в населеното място, както и за редовно почистване на коритото на река Луда Яна. Това съобщиха от пресцентъра на  ПП ГЕРБ . \r\n„Готов съм да работя за подобряване на условията на живот, готов съм да нося политическата отговорност за управлението на Община Пазарджик. Няма да ви давам обещания, а ще предлагам решения“, каза пред жители на Крали Марко инж. Панайотов. Той представи и листата с общински съветници.  \r\nНа срещата бяха кандидатите за съветници Гинче Караминова, Димитър Хаджидимитров, Христо Павлов, Борис Димитров, Пламен Атанасов, Малина Златева от СДС, Борислав Павлов, Лидия Панайотова и Кирил Мишев. Кандидатската листа на ГЕРБ е с голяма гражданска квота, съставена е от отлични професионалисти, хора с авторитет в обществото.", "date": "2019.10.07", "title": "Местни избори 2019: Инж. Иван Панайотов, кандидат за кмет на Пазарджик: Няма да давам обещания, а ще предлагам решения"}
{"url": "http://www.focus-news.net/news/2019/10/07/2705875/zhitelite-na-chetiri-sela-v-oblast-plovdiv-sa-s-narusheno-vodopodavane-zaradi-avarii.html", "text": "Жителите на четири села в област Пловдив са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са абонатите от населените места Отец Паисиево, Иван Вазово, Крумово и Браниполе. \r\nС нарушено водоподаване днес са също живущите в района на ул. „Васил Караиванов“ в град Карлово, също при улиците „Войнишка слава“ и „Златю Бояджиев“ в град Пловдив. Екипите на водоснабдителното дружество работят и по отстраняването на аварии в района на булевардите „Санкт Петербург“ и „Никола Вапцаров“. \r\nТони МИХАЙЛОВ", "date": "2019.10.07", "title": "Жителите на четири села в област Пловдив са с нарушено водоподаване заради аварии"}
{"url": "http://www.focus-news.net/news/2019/10/07/2705869/kmetat-na-makedonskiya-gostivar-s-pobedata-na-kurti-zapochva-albanska-prolet-ot-kosovo-kam-severna-makedoniya.html", "text": "Кметът на македонския град Гостивар Арбен Таравари заяви след посещението на най-вероятния нов косовски премиер Албин Курти, че ако в Косово победи неговото Движение „Самоопределение“ (Ветевендосие), ще осъмне нов ден за албанците, предаде македонският ежедневник  \"Вечер\"  „Албанската пролет започна“, отбеляза градоначалникът след посещението на Курти в Гостивар на 17 септември. \r\nТогава градоначалникът от македонската опозиционна партия „Алианса на албанците“,  чийто кандидат получи най-много гласове в албанските общини на президентските избори в югозападната ни съседка, побеждавайки дългогодишния хегемон „Демократичния съюз за интеграция“, каза, че: „Започвайки от Косов и продължавайки към Северна Македония, акцията започна.... Една победа в Косово ще бъде най-голямата стъпка към защитаването на нашите семейства от рака на властите, който заплашва живота ни. Нека „Самоопределение“ победи в Косово, нека осъмне нов ден за албанците“. \r\n \r\nПревод и редакция:", "date": "2019.10.07", "title": "Кметът на македонския Гостивар: С победата на Курти започва албанска пролет от Косово към Северна Македония"}
{"url": "http://www.focus-news.net/news/2019/10/07/2705878/uvelicheni-sa-zaplatite-na-raboteshtite-v-mbal-dobrich-ot-1-septemvri.html", "text": "От 1септември 2019 година са увеличени заплатите на работещите в Многопрофилната болница за активно лечение (МБАЛ) в Добрич, съобщиха от  лечебното заведение . Докато в страната започват протести на специалисти по здравни грижи за по- високо заплащане, то заплатите на работещите специалисти по здравни грижи в добричката болница от миналия месец се увеличават с 15.8%. Лекарите вече ще получават с близо 12 % повече. Така средното увеличение на работните заплати в добричката болница е с около 100 лв. В МБАЛ - Добрич работят 120 лекари и 205 специалисти по здравни грижи. Предстои откриване на нови скенер в болницата.То ще се състои на 21октомври. Всеки момент се очаква Изпълнителната агенция по ядрено регулиране да издаде лиценз за неговата работа. Високотехнологичната апаратура е разположена във фоайето на Хирургичния корпус, за да бъде по-лесен достъпът както на пациенти от Спешно отделение, така и на пациенти от отделенията на МБАЛ – Добрич. От болницата припомнят, че малко преди Коледните празници от МЗ бяха отпуснати на МБАЛ - Добрич 600 000 лв. за закупуване на нов скенер.", "date": "2019.10.07", "title": "Увеличени са заплатите на работещите в МБАЛ – Добрич от 1 септември"}
{"url": "http://www.focus-news.net/news/2019/10/07/2705876/nauchnata-laboratoriya-za-himiya-i-biologiya-za-detsa-baylab-shte-se-provede-v-burgas.html", "text": "Научната лаборатория за приложна и забавна химия и биология за деца „Байлаб“ ще отвори врати и в Бургас. Това съобщиха от пресцентъра на  Община Бургас . Мотото на инициативата е „Малки изследователи – големи открития“. Лабораторията ще посреща любителите на експериментите в Младежкия културен център от 23 до 25 октомври включително по предварително изготвен график. Посещенията са безплатни като всяка група трябва да бъде съставена от максимум 30 деца. Записването на участниците се осъществява организирано през училищата със съдействието на Регионалното управление на образованието (РУО) в Бургас. Във временната лаборатория доброволците от Сдружението на олимпийските отбори по природни науки (СООПН) и от „Байер“ – България ще демонстрират пред участниците интересни експерименти, които имат за цел да покажат забавната страна на химията и биологията и по този начин да предизвикат любопитство у децата към науката. „Научната лаборатория на „Байер“ за деца е чудесен проект, с голяма добавена стойност. Експериментите помагат на децата да развиват самостоятелност и желание да навлязат в нови непознати територии и да разширят мирогледа си“, казва Екатерина Карпузова – управляващ директор на „Байер“ – България. В периода 2015 – 2018 година инициативата е привлякла вниманието на над 4000 деца.", "date": "2019.10.07", "title": "Научната лаборатория за химия и биология за деца „Байлаб“ ще се проведе в Бургас"}
{"url": "http://www.focus-news.net/news/2019/10/07/2705874/mestni-izbori-2019-georgi-ikonomov-kandidat-za-kmet-na-bansko-promyanata-kogato-e-kam-dobro-nosi-udovletvorenie-vdahnovyava-i-radva-vsichki.html", "text": "Промяната, когато е към добро, носи удовлетворение, вдъхновява и радва всички. Променен отскоро е добре познатият ни тенис клуб „Джангал”. Това каза кандидатът за кмет на Община Банско от ПП ГЕРБ Георги Икономов, който бе гост на организирания по повода приятелски турнир, съобщиха от  предизборния му щаб . „Новата му свежа визия дължим на родения в Банско Николай Бизев и неговите приятели. В турнира взеха участие над 20 любители, включително представители на чуждестранната общност в града. Всички имахме възможност да разгледахме изкуството им и да се уверим, че са артисти от световна класа. Графитите ще карат и деца, и възрастни да се усмихват, докато се борят за победата в играта“, каза още Икономов. Той допълни, че като кмет винаги се е грижил масовият спорт в града да получава пълна подкрепа, за да е достъпен и повече банскалии да имат възможност да започват неделята си здравословно и забавно. „Благодаря на „противниците“, с които премерих сили по време на загрявката преди старта на състезателните мачове. За мен беше огромно удоволствие“, допълни Икономов.", "date": "2019.10.07", "title": "Местни избори 2019: Георги Икономов, кандидат за кмет на Банско: Промяната, когато е към добро, носи удовлетворение, вдъхновява и радва всички"}
{"url": "http://www.focus-news.net/news/2019/10/07/2705881/izlozhba-na-maketi-na-sgradi-e-predstavena-v-dom-pametnik-yordan-yovkov-v-dobrich.html", "text": "Изложба в малък формат на макети на сгради е представена в Дом-паметник „Йордан Йовков“, предаде кореспондентът на  Радио „Фокус” – Варна . Това е втората изложба на Камен Добрев след Археологическия музей във Варна. Сега домакин е литературният музей в добруджанския град. Мястото е съвсем удачно избрано, защото музеят е единствената съвременна сграда в България, носител на архитектурен „Оскар“, посочи д-р Кремена Митева, главен уредник на Дом-паметник „Йордан Йовков“. „Преди година при нас дойде един млад човек от Добрич, моделист, който ни представи свой интересен макет на Къща- музей „Йордан Йовков“, първият музей на писателя в града. Този макет ни направи силно впечатление и предложихме да го представим в нашето фоайе и посетителите, особено по-малките деца бяха много впечатлени от оригиналността и прецизността на изпълнение на макета. Преди около два месеца колегата Магдалена Трифонова в разговор с Камен Добрев разбра, че той има и други модели. Ние не знаехме. И след като обсъдихме възможните варианти, решихме че е добър повод за Деня на независимостта - 22 септември и Деня на Добрич – 25 септември, да покажем и останалите макети на Камен Добрев“, посочи Митева. „Затова в навечерието на този голям български празник във фоайето на паметника открихме тази мъничка, но много любопитна и нетрадиционна изложба от няколко макета, сред които разбира се, челно място заема този, за който вече говорихме - Къщата-музей на писателя“, каза още тя. Изложбата ще бъде на вниманието на посетителите до края на месец ноември. Екипът на литературния музей си е позволил да обяви и една малка игра. Този, който посети Дом-паметника, разгледа изложбата, снима се с любимия си макет и публикува снимката си на Фейсбук страница на литературния музей, в края на месец ноември, когато приключва изложбата, ще бъде част от селекцията на жури, което ще определи най-добрите снимки. Те ще бъдат наградени с музейно издание.  \r\nЖулиета НИКОЛОВА", "date": "2019.10.07", "title": "Изложба на макети на сгради е представена в Дом-паметник „Йордан Йовков“ в Добрич"}
{"url": "http://www.focus-news.net/news/2019/10/07/2705865/nay-veroyatniyat-nov-premier-na-kosovo-obedinenieto-mezhdu-kosovo-i-albaniya-e-parvostepenno-za-otselyavaneto-na-kosovskata-darzhava.html", "text": "В интересно интервю пред местния телевизионен канал  T7  на 18 септември, най-вероятният нов премиер на Косово Албин Курти, чието ляво-националистическо Движение „Самоопределение“ спечели първото място на предсрочните парламентарни избори на 6 октомври заяви, че Косово има право да се обедини с Албания и че съединението на двете страни е „първостепенно за оцеляването на косовската държава\". \r\nВсе пак той призна, че „днес обаче не сме в състояние да го направим“, защото „това не зависи само от нас, а и от Албания“. \r\nТогава той подкрепи формирането на коалиция със завършилата на второ място „Демократическа лига на Косово“ с лидер Иса Мустафа, въпреки че, по неговите думи, тази фракция се страхува от съвместно правителство с „Ветевендосие“, както се казва на албански „Самоопределение“. \r\nОсвен това Курти коментира критичното си мнение към държавните символи на Косово – знамето и химна. Той обеща, че ако спечели изборите и стане премиер ще уважава държавните символи. „Но нека само ви припомням, че химнът се казва Европа и няма текст. Това е странно. Разбира се, аз съм за добавянето на текст към химна, но това трябва да бъде направено в съответствие с Конституцията (т.е., трябва да бъде одобрен от малцинствата, включително сръбското – бел. „Фокус“)“, обясни той. Най-вероятният бъдещ премиер на страната добави още, че знамето на Косово е чисто географско и не отразява историята на държавата, като добави, че няма друг избор освен да го приеме. „Разбира се, като министър-председател ще зачитам символите“, обеща той. \r\n \r\nПревод и редакция:", "date": "2019.10.07", "title": "Най-вероятният нов премиер на Косово: Обединението между Косово и Албания е първостепенно за оцеляването на косовската държава"}
{"url": "http://www.focus-news.net/news/2019/10/07/2705884/7-godishno-dete-e-blasnato-ot-lek-avtomobil-v-kardzhali.html", "text": "7-годишно дете е блъснато от лек автомобил в Кърджали. Това съобщиха от  ОДМВР - Кърджали . Произшествието е станало в областния град малко след 11.30 часа на 5 октомври. Детето е блъснато от „Фолксваген“, управляван от 79-годишен. След преглед в Спешното приемно отделение било установено, че пострадалото дете е със счупена ключица. Шофьорът е бил задържан за срок до 24 часа в РУ - Кърджалии. Образувано е досъдебно производство след извършен оглед от дежурна оперативна група от РУ - Кърджали на мястото на произшествието.", "date": "2019.10.07", "title": "7-годишно дете е блъснато от лек автомобил в Кърджали"}
{"url": "http://www.focus-news.net/news/2019/10/07/2705880/sport-grigor-dimitrov-otstapi-s-edna-pozitsiya-v-svetovnata-ranglista.html", "text": "Първата ракета на България Григор Димитров отстъпи с едно място в световната ранглиста на АТР, след като миналия понеделник отпадна още на старта на турнира в Пекин срещу руснака Андрей Рубльов. В момента той заема 27-ата позиция с актив от 1432 точки. Григор няма да играе и на предстоящия \"Мастърс\" в Шанхай, но ще бъде в основната схема на турнира в Стокхолм следващата седмица. Седмичната ранглиста не предложи изменения в челната десетка. Тя е оглавявана от Новак Джокович (Сърбия), следван от Рафаел Надал (Испания) и Роджър Федерер (Швейцария).", "date": "2019.10.07", "title": "Спорт: Григор Димитров отстъпи с една позиция в световната ранглиста"}
{"url": "http://www.focus-news.net/news/2019/10/07/2705885/izzeto-e-orazhieto-na-lovets-ot-kirkovo-dal-polozhitelna-proba-za-alkohol.html", "text": "Констатирано е едно нарушение при старта на ловния сезон - алкохолната проба на един от ловците в община Кирково се оказала положителна. Това съобщиха от  ОДМВР - Кърджали . Съставен е акт, след което оръжието на ловеца е било иззето и е на съхранение в полицейското управление. Взета е кръвна проба за химически анализ.  \r\nОбщо 146 ловци са били проверени в съвместна операция на служители на полицейските управления и на Регионалната дирекция по горите в началото на ловния сезон с цел контрол за спазване на Закона за оръжията, боеприпасите, взривните вещества и пиротехническите изделия и Закона за лова и опазване на дивеча. Извършени са проверки за редовността на разрешенията за носене на ловно оръжие, спазване на забраната за открито носене на оръжие, както и след употреба на алкохол и упойващи вещества.", "date": "2019.10.07", "title": "Иззето е оръжието на ловец от Кирково, дал положителна проба за алкохол"}
{"url": "http://www.focus-news.net/news/2019/10/07/2705886/uspeshno-priklyuchi-vtoroto-izdanie-na-initsiativata-kalendar-na-obshtina-smolyan-2020-g.html", "text": "Успешно приключи и второто издание на инициативата „Календар на община Смолян- 2020 г.“, което стартира през месец февруари т.г. и продължи до 4 октомври. Това съобщиха от пресцентъра на  Община Смолян  . В инициативата участваха 51 автора, а изпратените от тях снимки са 228. Най-малкият ни участник е на 12 години, а най-възрастният на 68 г. За сравнение в първото издание участниците бяха 44, а изпратените снимки - 165. \r\nОбщина Смолян благодари на всички, които за втора поредна година подкрепиха инициативата. Благодарение на техните снимки красотата на Родопите беше видяна и споделена от хиляди хора. \r\nКадрите, събрали най-много харесвания и с добро качество, ще бъдат подредени в изложба за празника на град Смолян на 21 октомври 2019 г. 12 от тях ще бъдат оценени и класирани от комисия, включваща и професионални фотографи. Журито в понеделник, 7 октомври, ще селектира снимките за изложбата, както и тези, които ще бъдат използвани за отпечатването на календара на Общината за 2020 г. Всяка снимка ще съдържа името на нейния автор и обекта на кадъра. Награждаването на участниците с грамота и предметни награди ще се състои в рамките на тържествата за празника на града. \r\nРезултатите и класирането ще бъдат обявени на 10 октомври 2019 г. на страницата на събитието и сайта на Община Смолян. Фотографиите, участвали в конкурса, стават собственост на Община Смолян с права за отпечатване, публикуване и организиране на изложби. \r\nЦелта на инициативата е да се фокусира вниманието към красотата, която ни заобикаля. Идеята е да се покажат местните природни дадености, архитектура, биоразнообразие и забележителности, да се съберат и съхранят в годишния календар за 2020 г.", "date": "2019.10.07", "title": "Успешно приключи второто издание на инициативата „Календар на община Смолян- 2020 г.“"}
{"url": "http://www.focus-news.net/news/2019/10/07/2705877/premierat-boyko-borisov-sdelkata-za-samoletite-beshe-trudna-no-s-finansoviya-ministar-i-vitsepremiera-krasimir-karakachanov-ya-napravihme-neobratimo.html", "text": "Сделката за самолетите беше трудна, но с финансовия министър и вицепремиера Каракачанов я направихме необратимо. Това каза премиерът Бойко Борисов на закуска с американската търговска камара, предаде репортер на  Агенция „Фокус“ . \"Какви ли внушения нямаше. Това, че другият тип самолети десет години трябва да се взимат ракетите, те да ми ги дадат. Всички съседни държави карат Блок 50, ние караме Блок 70. Така че беше подло, беше трудно. Но с финансовия министър Владислав Горанов и вицепримиера Красимир Каракачанов го направихме необратимо. Сега върху нашите пари в Америка се начисляват лихви в наша полза. Но не могат да съборят сделката. Нашето геостратегическо партньорство със САЩ не може да се наруши. Това беше целта\", каза той. „Нима е лесно да направиш интерконектор за втечнен газ с Гърция. Половин милиард струва, но се строи. Така че да имаме реална диверсификация на газ. Проведохме конкурс, избрахме изпълнители и Балкански поток се стори. Така че работата е кой да доставя втечнен газ. Никой не може да ни се сърди, че сме направили газови магистрали, за да може нашите индустриалци,а и населението да ползва газ“, обясни Борисов.", "date": "2019.10.07", "title": "Премиерът Бойко Борисов: Сделката за самолетите беше трудна, но с финансовия министър и вицепремиера Красимир Каракачанов я направихме необратимо"}
{"url": "http://www.focus-news.net/news/2019/10/07/2705883/erdogan-amerikanskite-voyski-se-izteglyat-sled-razgovora-mi-s-donald-tramp.html", "text": "Турският президент Реджеп Таийп Ердоган заяви, че американските сили са започнали да се изтеглят от граничните със страната райони на Северна Сирия след разговора му с държавния глава на САЩ Доналд Тръмп, като добави, че преговорите между двете страни по този въпрос ще продължат, предава  Reuters . \r\nПреди това от Белия Дом заявиха, че Анкара скоро ще осъществи планираната си военна операция за създаване на „зона за сигурност“ в Северна Сирия и САЩ няма да участват в нея, нито да я подкрепят. \r\nВ разговор с журналистите преди заминаването си за Белград, Ердоган заяви още, че възнамерява да посети Вашингтон и да се срещне с Тръмп през първата половина на ноември. По неговите думи, двамата лидери планират да обсъдят плановете за „зоната за сигурност“, като добави, че се надява освен това те да разрешат споровете си около програмата за F-35 по време на визитата. \r\n \r\nПревод и редакция:", "date": "2019.10.07", "title": "Ердоган: Американските войски се изтеглят след разговора ми с Доналд Тръмп"}
{"url": "http://www.focus-news.net/news/2019/10/07/2705870/premierat-boyko-borisov-nikoga-po-nikakav-nachin-ne-e-staval-razgovor-za-lobizam-i-koruptsiya-za-f-16.html", "text": "Никога, по никакъв начин, не е ставал разговор за нещо, което дори да прилича на лобизъм и корупция. Това заяви премиерът Бойко Борисов по повод сделката за закупуване на американските изтребители F-16 на годишната бизнес-закуска, организирана от Американската търговска камара в България, предаде репортер на  Агенция „Фокус“ . \"Закупихме за пилотите ни най-доброто, което се произвежда от този клас в света. Не се изкушихме да дадем по-малко пари за израелските F-16, както румънците купиха португалските стари самолети\", заяви още Бойко Борисов. \"Беше подло, защото ни обвиниха в лобизъм, за сделка между българското и американското правителство\", коментира премиерът.  \r\n\"Аз съм имал срещи, разговори с президента Тръмп, с шефа на департамента, със заместник-държавния секретар Съливан и винаги сме поставяли геостратегическата ориентация и сила на България на единственото място в единствения разговор“, допълни Борисов.  \r\n \r\nТеодора ПАТРОНОВА", "date": "2019.10.07", "title": "Премиерът Бойко Борисов: Никога, по никакъв начин, не е ставал разговор за лобизъм и корупция за F-16"}
{"url": "http://www.focus-news.net/news/2019/10/07/2705879/premierat-boyko-borisov-pridobivame-ne-samo-novi-iztrebiteli-a-sazdavame-industrialno-partnyorstvo-v-reditsa-sferi.html", "text": "„Придобиването на изтребители F-16V Block 70 не е просто покупка, а дългосрочно партньорство, което дава възможност на българските Военновъздушни сили да посрещат успешно новите предизвикателства в сектора“. Това заяви министър-председателят Бойко Борисов по време на срещата си с представители на американската компания „Локхийд Мартин“, от която България закупи бойни самолети за нуждите на отбраната ни, съобщиха от  правителствената информационна служба . \r\nАкцент на разговора бе дългосрочното сътрудничеството, което ще се реализира, благодарение на Програмата за индустриалното партньорство. Тя е част от процедурата по придобиването на изтребителите и се регламентира с договор между Министерството на икономиката и „Локхийд Мартин“. Благодарение на клаузите в него за първи път такъв тип западен образец самолети ще бъдат поддържани и ремонтирани в България и то от наши специалисти. Ще бъдат създадени също работни места и ще се внедри уникално за страната ни ноу-хау в българската индустрия, която развива дейност в областта на сигурността и отбраната.  \r\nПо време на срещата на премиера Борисов с Ранди Хоуър, директор на „Бизнес развитие на F-16“, и Лиза Херман от „Международно бизнес развитие за Централна Европа“ в компанията, бе отбелязано, че F-16 е най-удачният многоцелеви боен самолет за България и изцяло покрива нуждите на страната ни за отбрана, както и за изпълнение на задачите в рамките на НАТО. Модерният изтребител е на въоръжение в 28 страни в света, включително и при нашите съседи - Гърция и Турция. \r\nПредставителите на американската компания подчертаха пред българския министър-председател, че само в Европа има над 700 самолета F-16, а в света са продадени над 4000 броя от летателното средство, което го прави най-продаваният военен изтребител и най-използваният в реални военни действия. \r\n„България успешно изпълнява поетия ангажимент за инвестиции в отбраната, договорени на Срещата на върха в Уелс през 2014 г.“, акцентира премиерът Борисов. Той посочи, че от началото на 2018 г. активно прилагаме националния План за нарастване на отбранителните разходи до 2024 г. „Със закупуването на 8 броя самолети F-16V Block 70 през настоящата година тази цел вече е постигната и в края на 2019-а разходите за отбрана се очаква да надвишат 3% от БВП“, каза още министър-председателят Бойко Борисов.  \r\nНа срещата, на която присъства и министърът на финансите Владислав Горанов, бе обсъдено още, че индустриалното партньорство на България с американската компания, ще развие талантите в науката и инженерните дейности в сектора. Предвижда се също „Локхийд Мартин“ да предостави на националната ни Военновъздушна академия най-съвременното обучение на пилоти и механици по програми, направени от компанията за Военновъздушните сили на САЩ. Това ще позволи да се възпита изцяло ново поколение пилоти, което е един от най-важните резултати на партньорството на страната ни с американската компания.", "date": "2019.10.07", "title": "Премиерът Бойко Борисов: Придобиваме не само нови изтребители, а създаваме индустриално партньорство в редица сфери"}
{"url": "http://www.focus-news.net/news/2019/10/07/2705888/agentsiya-i-radio-fokus-otpravyat-porednata-zagadka-v-igrata-nezabravimoto.html", "text": "През настоящата седмица Агенция и Радио „Фокус“ отправят следната загадка в играта „Незабравимото“, целяща популяризиране на българските литературни шедьоври. Представя я проф. Любомир Халачев, кинооператор, сценарист и режисьор. \r\n \r\nОтде дойде този дъх на скарида? \r\nБоже мой, как се чувствам добре! \r\nДо Флорида дори да отида, \r\nв мене пак ще звучи като в мида \r\nмойто варненско детско море. \r\n \r\n  \r\nПитаме от кое литературно произведение е откъсът и кой е авторът, отговорите ви очакваме на адрес: София, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във  \r\nПечелившите ще бъдат наградени в навечерието на общобългарския празник 1 ноември – Денят на народните будители. Подаръкът е уникална книга на Красимир Узунов.", "date": "2019.10.07", "title": "Агенция и Радио „Фокус“ отправят поредната загадка в играта „Незабравимото“"}
{"url": "http://www.focus-news.net/news/2019/10/07/2705889/afp-vaorazhenite-sili-na-irak-sa-gotovi-da-podkrepyat-pravitelstvoto.html", "text": "Мощните иракски формирования „Хашд ал Шааби“ заявиха, че са готови да изпълнят нарежданията на правителството, за да предотвратят „преврат или въстание“, след като страната бе обхваната от масови протести, в хода на които загинаха повече от 100 души, предава  AFP . \r\nФалех ал Фаяд, който оглавява силите, предимно интегрирани в държавата, заяви пред репортери, че иска „падането на корупцията, а не падането на режима“, като се позова на исканията на протестиращите за цялостно преразглеждане на иракската политическа система. \r\n \r\nПревод и редакция:", "date": "2019.10.07", "title": "AFP: Въоръжените сили на Ирак са готови да подкрепят правителството"}
{"url": "http://www.focus-news.net/news/2019/10/07/2705892/inzh-yordan-vasilev-toplofikatsiya-pleven-ot-dnes-se-zapalvat-s-voda-vatreshni-otoplitelni-instalatsii.html", "text": "От днес се запълват с вода вътрешни отоплителни инсталации. Това каза за  Радио „Фокус“  инж. Йордан Василев, директор на топлофикационното дружество в Плевен. „Уведомяваме своите абонати, че във връзка с подготовката на предстоящия отоплителен сезон от днес започна запълването с вода на вътрешните отоплителни инсталации в сградите. Молим гражданите да приключат с ремонтите по отоплителните тела и инсталациите. Преди запълването термостатичните вентили на отоплителните тела трябва да бъдат напълно отворени“, каза инж. Йордан Василев. Той допълни, че поради понижаване на среднодневните температури при писмено изразено желание от потребителите, отоплението на отделни сгради може да бъде пуснато предсрочно. \r\nВиолета КРЪСТЕВА", "date": "2019.10.07", "title": "Инж. Йордан Василев, Топлофикация - Плевен: От днес се запълват с вода вътрешни отоплителни инсталации"}
{"url": "http://www.focus-news.net/news/2019/10/07/2705890/nezakonen-kazan-za-proizvodstvo-na-alkohol-e-izzet-v-kardzhaliyskoto-selo-bashtino.html", "text": "Нелегален казан за производство на алкохол и 70 литра безакцизен алкохол са установени от криминалисти от сектор „Противодействие на криминална престъпност“. Това съобщиха от  ОДМВР - Кърджали . В хода на специализирана операция за пресичане на търговията и разпространението на контрабандни стоки, проведена вчера около 14.30 часа на разклона за село Бащино, за проверка бил спрян микробус „Фиат“ с 48-годишен водач. В моторното превозно средство са открити 5 туби по 10 литра и 1 туба от 20 литра с течност с мирис на алкохол, за който не е бил платен акциз. Общото количество от 70 литра е иззето, а при проведени допълнителни оперативно-издирвателни действия криминалистите открили нелегален казан за производство на алкохол в село Бащино, стопанисван от 76-годишен. Съоръжението (лула и капак) е иззето и е на съхранение в ОДМВР. Образувано е досъдебно производство за нелегално производство на алкохол. Материалите по случая са докладвани в Районна прокуратура.", "date": "2019.10.07", "title": "Незаконен казан за производство на алкохол е иззет в кърджалийското село Бащино"}
{"url": "http://www.focus-news.net/news/2019/10/07/2705887/vecher-makedoniya-kakva-shte-bade-politikata-na-albin-kurti-kam-sarbiya.html", "text": "Лидерът на косовското Движение „Самоопределение“ заяви в интервю пред виенския вестник „Стандард“ непосредствено след предсрочните парламентарни избори в Косово в неделя, че ще отмени вносните мита върху сръбските стоки, но ще иска и реципрочни мерки от страна на Белград, включително репарации за войната от 1998-1999 година, пише македонският ежедневник  „Вечер“ . \r\nКурти подчерта, че ако стане премиер ще започне диалог със сърбите в Косово още в първата седмица от мандата си. \r\n„Нито един премиер досега не е правил това, но то е много важно. В първия месец трябва да видим къде се намираме по 33 договора, които досега сме сключили с Белград. Също така очаквам с нетърпение да се срещна с върховния представител на ЕС Джозеп Борел. Не ме интересува, че е от Испания, която не признава независимостта на Косово“, заяви лидерът на партията победител на изборите в най-младата балканска държава. \r\nТой посочи, че не е доволен от предишния началник на европейската дипломация Федерика Могерини, макар че тя е от страна, която признава Косово. \r\nКуртия смята, че е най-важно диалогът да е добре подготвен, тъй като не може да се допуснат по-нататъшни провали. \r\nНа въпрос, дали ако стане премиер ще представлява и косовските сърби, лидерът на „Самоопределение“ отговори: „Разбира се. Вярвам, че има сърби, които ще размислят дали го правя по-добре от Вучич“. \r\nЩо се касае до митата, които в момента са в сила, Курти подчерта, че те не се вписват в неговата политика. \r\n„Ще отменим митата, но въз основа на реципрочност. Например, Белград трябва да приеме нашите табели и документи, на които пише Република Косово. Искаме да изясним и съдбата на изчезналите лица по време на конфликта, без значение от тяхната националност, за да намерим и изчезналите сърби и роми. Трябва да се формират съвместни екипи на косовски, сръбски и международни изследователи, за да се анализират масовите гробове“, смята председателят на ляво-националистическата партия. \r\nОсвен това той вярва, че Сърбия дължи на Косово военна компенсация, пенсионен фонд и 1200 артефакти. \r\nНа въпрос защо Прищина трябва да постигне споразумение с Белград, Курти отговори, че добросъседските отношения са важни и че няма членство в ЕС без взаимно признаване. \r\n \r\nПревод и редакция:", "date": "2019.10.07", "title": "„Вечер“ (Македония): Каква ще бъде политиката на Албин Курти към Сърбия"}
{"url": "http://www.focus-news.net/news/2019/10/07/2705894/mestni-izbori-2019-kandidatat-za-kmet-na-blagoevgrad-d-r-atanas-kambitov-shte-podpishe-sporazumenie-s-radoslav-taskov.html", "text": "В 15.30 часа в зала №5 на Община Благоевград кандидатът за кмет на Благоевград от ПП ГЕРБ д-р Атанас Камбитов и Радослав Тасков, водач на листата на Местна коалиция ЕНП (ЕНП-СДС-БДО), ще подпишат съвместна Декларация за партньорство и сътрудничество. Това съобщиха от  предизборния щаб на Камбитов .", "date": "2019.10.07", "title": "Местни избори 2019: Кандидатът за кмет на Благоевград д-р Атанас Камбитов ще подпише споразумение с Радослав Тасков"}
{"url": "http://www.focus-news.net/news/2019/10/07/2705891/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Лидерът на косовското Движение „Самоопределение“ заяви в интервю пред виенския вестник „Стандард“ непосредствено след предсрочните парламентарни избори в Косово в неделя, че ще отмени вносните мита върху сръбските стоки, но ще иска и реципрочни мерки от страна на Белград, включително репарации за войната от 1998-1999 година, пише македонският ежедневник  „Вечер“ . \r\nКурти подчерта, че ако стане премиер ще започне диалог със сърбите в Косово още в първата седмица от мандата си. \r\n„Нито един премиер досега не е правил това, но то е много важно. В първия месец трябва да видим къде се намираме по 33 договора, които досега сме сключили с Белград. Също така очаквам с нетърпение да се срещна с върховния представител на ЕС Джозеп Борел. Не ме интересува, че е от Испания, която не признава независимостта на Косово“, заяви лидерът на партията победител на изборите в най-младата балканска държава. \r\nТой посочи, че не е доволен от предишния началник на европейската дипломация Федерика Могерини, макар че тя е от страна, която признава Косово. \r\nКуртия смята, че е най-важно диалогът да е добре подготвен, тъй като не може да се допуснат по-нататъшни провали. \r\nНа въпрос, дали ако стане премиер ще представлява и косовските сърби, лидерът на „Самоопределение“ отговори: „Разбира се. Вярвам, че има сърби, които ще размислят дали го правя по-добре от Вучич“. \r\nЩо се касае до митата, които в момента са в сила, Курти подчерта, че те не се вписват в неговата политика. \r\n„Ще отменим митата, но въз основа на реципрочност. Например, Белград трябва да приеме нашите табели и документи, на които пише Република Косово. Искаме да изясним и съдбата на изчезналите лица по време на конфликта, без значение от тяхната националност, за да намерим и изчезналите сърби и роми. Трябва да се формират съвместни екипи на косовски, сръбски и международни изследователи, за да се анализират масовите гробове“, смята председателят на ляво-националистическата партия. \r\nОсвен това той вярва, че Сърбия дължи на Косово военна компенсация, пенсионен фонд и 1200 артефакти. \r\nНа въпрос защо Прищина трябва да постигне споразумение с Белград, Курти отговори, че добросъседските отношения са важни и че няма членство в ЕС без взаимно признаване. \r\n*** \r\n В чужбина, особено в Брюксел и Белград, мислят само как ще се отразят резултатите от изборите в Косово на диалога между Прищина и Сърбия. „Но Косово трябва да се фокусира върху вътрешните си работи, спирането на корупцията и създаването на функционираща държава която да зачита независимостта, безпристрастността и професионализма  на държавния апарат и да се тревожи по-малко от диалога и притесненията на бюрократите в Брюксел или Александър Вучич в Белград“, пише кореспондентът на вестник  Koha Ditore  в Брюксел Августин Пальокай. \r\nТой твърди още, че „Косово трябва да види кое правителство ще донесе по-добър живот, а не кое би улеснило работата на Брюксел и Белград. Брюксел не попита Косово, когато назначи заклет противник на независимостта на Косово – Джозеп Борел, като върховен представител на ЕС. Дори по-неприемлив е дебатът за това, кой би бил по примлив за „международния фактор“ и кой не в новото правителство на Косово. В момент, когато Сърбия от много години е водена от хора, които продължават да възхваляват Слободан Милошевич, назовавайки го велик лидер, и които величаят военни престъпници и отричат геноцида, да се каже, че определени политически лидер на Косово са неприемливи за „международните“ е голяма глупост и автогол за косоварите“. \r\n*** \r\n Продължаването на споразумението за сътрудничество в сферата на отбраната между Атина и Вашингтон, подписано в събота и увеличението на американското военно присъствие в южната ни съседка ще помогне на Гърция да се чувства по-сигурна и да модернизира военната си инфраструктура. Това заяви пред вестник  Kathimerini  бившият министър на отбраната на Гърция в правителството на СИРИЗА Евангелос Апостолакис. \r\nВоенният, който е и бивш началник на Генералния щаб на гръцките въоръжени сили, заяви, че внесените поправки в Споразумението за сътрудничество в отбраната ще улеснят разполагането на американски военни кораби и военен персонал в гръцките бази, когато това се наложи. \r\n„Освен това, те ще могат да изграждат или подобряват съществуващата инфраструктура, за да могат да разполагат повече войници“, уточни той. \r\nАпостолакис заяви, че приоритетите на Гърция трябва да бъдат реорганизацията на армията, завършването на модернизацията на изтребителите F-16 и подобряването на флотилията от фрегати „Меко“. Но той също вижда възможност за Атина да се включи в програмата за изтребителите от пето поколение F-35 след изключването на Турция заради придобиването на руски системи за противовъздушна отбрана. \r\n„Ако получим възможност да се включим бързо в програмата... ние можем да модернизираме само част от нашите F-16“, заяви военният, като добави, че вместо това Гърция може да поръча няколко F-35. \r\nНа въпрос относно „агресията на Турция в Източното Средиземноморие“, Апостолакис заяви, че „усилията на Турция да наложи своите възгледи и военни цели създава проблеми не само за Гърция, но и за всички държави“ в региона. \r\nТой съжалява, че Вашингтон не е натиснал Анкара по този въпрос толкова, колкото се е надявала Атина. „Защото американците искат да задържат Турция близо до себе си на всяка цена, натискът беше слаб“, заяви бившият военен министър. „Същевременно, Европейският съюз, по причини, които всички ние разбираме, не иска да влиза в директна конфронтация с Турция“, добави той. \r\nМакар че Апостолакис не изключва шанса за „инцидент“ в Егейско море, той смята, че не е в интерес на Турция да предизвиква такъв. \r\n„Това ще добави пореден проблем във вече дългия списък (на Турция), без да дава някакви значителни придобивки“. \r\n*** \r\n  Президентът на Турция Реджеп Таийп Ердоган пристига на двудневно официално посещение в Сърбия. Той води със себе си 200 представители на турския бизнес и се очаква да обяви нови инвестиции в западната ни съседка. Визитата ще бъде отбелязана с полагането на крайъгълния камък на магистралата между столиците на Сърбия и Босна и Херцеговина, Белград и Сараево, която е от голямо значение за свързването на целия регион, пише белградският ежедневник  „Вечерне новости“ . \r\nДомакинът Александър Вучич ще посрещне своя турски колега пред Двореца „Сърбия“, след което те заедно ще посетят изложбата „Сърбия и Турция в документите на Османския архив и Архива на Сърбия“, а след това ще имат среща на четири очи. \r\nМакар че икономическото сътрудничество е на първи план, политическият аспект на посещението на Ердоган също е много важен заради огромното влияние на турския президент в региона, преди всичко в Босна и Херцеговима, но и в област Санджак (Рашка) в Сърбия. Ще бъдат обсъдени отношенията между съседните държави на Балканите, както и диалога Белград – Прищина. По време на последната си среща с Вучич Ердоган потвърди, че Турция ще подкрепи всяко споразумение между сърби и албанци за Косово. \r\nПо време на предстоящата среща ще бъдат подписани серия от двустранни документи и ще бъде представена съвместна пощенска марка по повод 140 години от установяването на дипломатически отношения между Република Сърбия и Република Турция. \r\nНа втория ден от посещението президентите Вучич и Ердоган ще бъдат домакини на Тристранната среща на върха на Сърбия, Босна и Херцеговина и Турция. Делегацията на БиХ ще бъде ръководена от трима членове на председателството - Милорад Додик, Желко Комшич и Шефик Джаферович. Беше обявено също, че по време на посещението в ще бъдат открити пет турски фирми и ще бъдат положени основите за изграждането на една фабрика. \r\nПрез последните години икономическото сътрудничество между Сърбия и Турция, които имат споразумение за свободна търговия, се засили, което се доказва от факта, че миналата година стокооборота надхвърли един милиард евро (1,084 милиарда). \r\nПотенциалът за разширяване на сътрудничеството е очевиден в сектора на дървесината, механиката и информационните технологии. Данните казват, че 151 компании с над 50% турски капитал работят в Сърбия. \r\nЕрдоган посети за последно Белград и Нови Пазар през октомври 2017 година. Междувременно двамата президенти се срещнаха два пъти в Турция през май и октомври миналата година.", "date": "2019.10.07", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/10/07/2705898/iztsyalo-zatvoren-za-dvizhenie-e-bul-tsar-osvoboditel-v-stolitsata.html", "text": "Изцяло затворен за движение е бул. „Цар Освободител“ в столицата, предаде репортер на  Агенция „Фокус“ . Движението е затворено, тъй като пред Министерски съвет се провежда протест на здравните специалисти. 200 милиона лева повече в бюджета за догодина за болнично лечение поиска КНСБ в Международния ден за достоен труд. Мотото на протеста е: „Искаме решение на проблемите днес“. \r\nЗорница КОСТАДИНОВА", "date": "2019.10.07", "title": "Изцяло затворен за движение е бул. „Цар Освободител“ в столицата"}
{"url": "http://www.focus-news.net/news/2019/10/07/2705895/tass-sergey-lavrov-pregovarya-s-vanshniya-ministar-na-irak-v-bagdad.html", "text": "Министърът на външните работи на Русия Сергей Лавров провежда преговори с иракския си колега Мохамед Али ал Хаким в Багдад, предава  ТАСС . \r\nВ началото на разговора Лавров е засегнал ситуацията в Северна Сирия - в района на Идлиб и на източния бряг на Ефрат. Министрите продължиха разговора при затворени врати, делегациите на двете страни се присъединиха към разговорите. \r\nЛавров пристигна в Багдад в понеделник, където ще проведе срещи с ръководството на страната. Както по-рано каза говорителят на руското външно министерство Мария Захарова, „приоритетна тема на преговорите несъмнено ще бъде обсъждането на перспективите за цялостно развитие и укрепване на традиционно приятелските руско-иракски отношения, включително взаимодействието в горивната, енергийната и хуманитарната сфера“. Ще се обсъди и ситуацията в Ирак и страните от региона на Близкия изток, предимно в Сирия. \r\n \r\nПревод и редакция:", "date": "2019.10.07", "title": "ТАСС: Сергей Лавров преговаря с външния министър на Ирак в Багдад"}
{"url": "http://www.focus-news.net/news/2019/10/07/2705896/sport-izigraha-se-6-sreshti-ot-italianskata-seriya-a-yuventus-izleze-nachelo-sled-pobeda-nad-inter.html", "text": "Изиграха се последните 6 срещи от 7-ия кръг на италианската Серия „А“. Резултати: \r\nИнтер – Ювентус 1:2 \r\nТорино – Наполи 0:0 \r\nБолоня – Лацио 2:2 \r\nАталанта – Лече 3:1 \r\nРома – Каляри 1:1 \r\nФиорентина – Удинезе 1:0 \r\nНачело във временното класиране излезе Ювентус с актив от 19 точки, с една повече от втория Интер. Трети е Аталанта с 16 точки.", "date": "2019.10.07", "title": "Спорт: Изиграха се 6 срещи от италианската Серия „А“, Ювентус излезе начело след победа над Интер"}
{"url": "http://www.focus-news.net/news/2019/10/07/2705899/narusheno-e-vodopodavaneto-v-chast-ot-pazardzhik-poradi-avariya-na-ulichen-vodoprovod.html", "text": "Нарушено е водоподаването в част от Пазарджик на улица „Стоян Ангелов“ и Бошулско шосе поради авария на уличен водопровод, съобщиха от  водоснабдителното дружество , обслужващо областта. Авария е причината и за спирането на водата в село Цар Асен. Екипи на дружеството работят за отстраняване на проблемите като очакваният час за възстановяване на нормалното водоподаване в село Цар Асен е 16.00 часа, а в Пазарджик – 17.00 часа.", "date": "2019.10.07", "title": "Нарушено е водоподаването в част от Пазарджик поради авария на уличен водопровод"}
{"url": "http://www.focus-news.net/news/2019/10/07/2705900/dve-detsa-sa-blasnati-ot-lek-avtomobil-vav-varna.html", "text": "Две деца са пострадали, след като са блъснати по време на пресичане на улица във Варна. Това съобщават от  Областната дирекция на МВР - Варна . Сигнал за инцидента е подаден около 21.40 часа вчера. Момчетата са били блъснати на улица „Пробуда“. По време на движение 25-годишният шофьор не е бил внимателен към пешеходците на пътя. Двете блъснати деца са малолетно и непълнолетно момчета. Те са пресичали платното за движение. Вследствие на инцидента, момчетата са получили контузни наранявания, прегледани са и освободени, без опасност за живота.", "date": "2019.10.07", "title": "Две деца са блъснати от лек автомобил във Варна"}
{"url": "http://www.focus-news.net/news/2019/10/07/2705897/mazh-i-zhena-sa-postradali-pri-katastrofa-v-prohoda-na-republikata.html", "text": "Мъж и жена пострадаха при катастрофа в Прохода на Републиката. Това съобщават от  ОДМВР – Велико Търново . Произшествието е станало вчера около обяд. По първоначална информация лек автомобил „Форд Фиеста“, управляван от 46-годишна жена от Стара Загора, движещ се в посока към Велико Търново, е навлязъл в лентата за насрещно движение и се е ударил челно в насрещнодвижещ се лек автомобил „Тойота Авенсис“, управляван от 47-годишна жена от Ямбол. В резултат на това са пострадали водачката на „Форд“-а, която е с травма на краката, и 63-годишният ѝ спътник от Елена, който е с фрактура на ръката. След преглед двамата са освободени за домашно лечение. Водачите са изпробвани за употреба на алкохол, резултатите са отрицателни. По случая е започнато досъдебно производство.", "date": "2019.10.07", "title": "Мъж и жена са пострадали при катастрофа в Прохода на Републиката"}
{"url": "http://www.focus-news.net/news/2019/10/07/2705902/euronews-sotsialistat-antonio-koshta-pecheli-izborite-v-portugaliya.html", "text": "Премиерът-социалист на Португалия Антонио Коща обяви победа на парламентарните избори в страната, като заяви, че ще продължи да управлява в коалиция с крайно-левите партии, съобщава  Euronews . \r\nНеговата Социалистическа партия (СП) подобри резултата си, но не успя да постигне абсолютно мнозинство. Тя получава между 44 и 49 процента от вота, или около 106 мандата. \r\nТова означава, че ще трябва да договори нова сделка с единия или и двата си крайно-леви съюзника от предишното правителство, макар че премиерът посочи, че ще преговаря също с партията „Хора-животни-природа“. \r\n„Португалците харесаха нашето споразумение“, каза Коста, като развесели тълпи привърженици. „Ще видим дали е възможно“. \r\nОсновният му конкурент – Социалдемократическата партия, оглавена от Руи Рио, остана на второ място с 28%, което означава най-малко 77 места в парламента. \r\nНаблюдава се и увеличение на броя на партиите в парламента на Португалия, като националните консервативни Chega (ECR) и LIVRE (Зелени / EFA) печелят места за първи път в историята. \r\nКоща се възползва от добрия икономически растеж на страната, подпомогнат от увеличения износ и процъфтяващата туристическа индустрия, която през изминалата година имаше повече клиенти, отколкото е населението на Португалия. \r\n \r\nПревод и редакция:", "date": "2019.10.07", "title": "Euronews: Социалистът Антонио Коща печели изборите в Португалия"}
{"url": "http://www.focus-news.net/news/2019/10/07/2705882/obshtina-veliko-tarnovo-e-sred-parvite-v-stranata-vavezhdashti-elektronen-registar-za-registratsiya-na-domashni-kucheta.html", "text": "Общината е сред първите в страната, които въвеждат електронен Регистър за административна регистрация на домашни кучета със съставна част „ВЕТЕРИНАРЕН МОДУЛ“. Това съобщиха от пресцентъра на  Община Велико Търново . \r\nРаботейки с Електронен регистър за домашни кучета, оторизираните общински служители много по-качествено и лесно ще изпълняват своите преки задължения. Въвеждането на електронния регистър съществено ще допринесе за още по-добро овладяване на популацията на безстопанствени кучета, тъй като основна причина за наличието им е липса на контрол върху домашните кучета. \r\nДостъпът и работата във ветеринарния модул е напълно безвъзмездна за ветеринарните лекари, практикуващи на територията на община Велико Търново. Информацията, която ще въвежда всеки лекар е недостъпна за останалите потребители, въведена в картона на всяко куче, тя може да се визуализира и разпечата под формата на попълнен Образец ЗЖ-124 на БАБХ. \r\nЧрез въвеждане на информацията във ветеринарния модул към Електронната система на Община Велико Търново, всеки практикуващ ветеринарен лекар ще е изпълнил своето нормативно задължение към общината, без да се налага оформяне и изпращане на  информацията под друга форма. \r\nРазработването и поддръжката на ветеринарния модул ще е за сметка на общината и ветеринарните лекари няма да имат никакъв финансов ангажимент. \r\nВ тази връзка на 09 октомври 2019 г. ще се извърши презентация на ветеринарния модул, където ще бъдат представени на всички практикуващи ветеринарни лекари в общината  идеята за разработването му, ползите за ветеринарните лекари от употребата му, ще бъде демонстрирано как се работи с него и те веднага ще могат да получат индивидуален достъп до системата. \r\nТази среща е предвидена като: „Обучение за работа с ветеринарно-медицински модул към Електронен регистър за домашни кучета\".  \r\nОбучението ще се проведе на два етапа: на 09 октомври 2019 г. с ветеринарните лекари, практикуващи на територията на Община Велико Търново, през месец ноември  предстои обучение с кметове и кметски наместници   в общината..", "date": "2019.10.07", "title": "Община Велико Търново e сред първите в страната, въвеждащи електронен регистър за регистрация на домашни кучета"}
{"url": "http://www.focus-news.net/news/2019/10/07/2705901/otvoren-za-dvizhenie-e-bul-tsar-osvoboditel-v-stolitsata.html", "text": "Отворен за движение е бул. „Цар Освободител“ в столицата, предаде репортер на  Агенция „Фокус“ . малко по-рано движението беше изцяло затворено, заради провеждащия се протест на медицинските специалисти пред Министерски съвет.  \r\n \r\nЗорница КОСТАДИНОВА", "date": "2019.10.07", "title": "Отворен за движение е бул. „Цар Освободител“ в столицата"}
{"url": "http://www.focus-news.net/news/2019/10/07/2705872/api-na-9-oktomvri-ot-1400-chasa-do-1600-chasa-se-spira-dvizhenieto-na-mps-po-uchastak-ot-pat-iii-866-kray-krichim.html", "text": "На 9 октомври от 14.00 часа до 16.00 часа се ограничава преминаването по участък от третокласния път III-866 Кричим – Михалково за извършването на взривни работи, свързани с уширение на пътното платно в района на паметника на 22-та разстреляни перущенци. Това съобщиха от пресцентъра на  Агенция „Пътна инфраструктура“ . Това е в отсечката между Кричим и тунел „Кричим“. Обходният маршрут е по път II-86 Пловдив - Асеновград - Смолян. Необходимо е шофьорите да карат внимателно, със съобразена скорост и да спазват стриктно пътната сигнализация. \r\nВзривните дейности са необходими за изпълнението на проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор се осъществява от „Илия Бурда” ЕООД. Техният договор е за 9 258 лв. с ДДС.", "date": "2019.10.07", "title": "АПИ: На 9 октомври от 14.00 часа до 16.00 часа се спира движението на МПС по участък от път III-866 край Кричим"}
{"url": "http://www.focus-news.net/news/2019/10/07/2705904/regionalnata-narodna-biblioteka-aprilov-palauzov-v-gabrovo-ne-raboti-s-potrebiteli-zaradi-profilaktika-na-softuer.html", "text": "Регионалната народна библиотека „Априлов – Палаузов“ в Габрово не работи с потребители днес и утре. Причината е профилактика и актуализация на библиотечния софтуер. Това съобщават за  Радио „Фокус“ – Велико Търново  от културната институция. В двата дни – 7-ми и 8-ми октомври, ще има и обучения на служителите за работа с новите програми. Работният процес ще бъде напълно възстановен в сряда. \r\nДо края на седмицата в библиотеката ще има и курсове за придобиване на умения за ползване на смартфон и таблет, както и за начални компютърни умения и работа в интернет. Предвидени са и занимателни прояви за деца с програмируема интеракивна играчка. Всички изброени дейности са част от Европейската седмица на програмирането. \r\nЛуиза ТРАНЧЕВА", "date": "2019.10.07", "title": "Регионалната народна библиотека „Априлов – Палаузов“ в Габрово не работи с потребители заради профилактика на софтуер"}
{"url": "http://www.focus-news.net/news/2019/10/07/2705903/komisiyata-po-pomilvane-kam-prezidenta-na-republika-balgariya-obyavyava-priem-na-novi-stazhanti-za-perioda-7-oktomvri-1-noemvri-2019-godina.html", "text": "Комисията по помилване към президента на Република България обявява прием на нови стажанти за периода 7 октомври - 1 ноември 2019 година. Това съобщиха от  прессекретариата на държавния глава . Поканата е към студенти със завършен 3-ти курс в специалност „Право“ с минимален общ успех Добър 4. Документи се приемат до 17.30 часа на 1 ноември 2019 г. Стажът е с продължителност 140 часа за срок не по-кратък от 4 и не по-дълъг от 6 месеца. \r\nСтажантите преминават през специализирано обучение по наказателно, наказателно-изпълнително и конституционно право, права на човека и съдебна психология в допълнение към знанията, които получават в университета. В програмата те имат възможност да работят във всички сфери на дейност на Комисията, включително да провеждат проучвания по отделни случаи, да анализират съдебна практика и практика на Европейския съд по правата на човека, да изготвят проектодоклади по молби за помилване и да участват в заседанията на Комисията, работните срещи в местата за лишаване от свобода и пр. \r\nСтажантите развиват реални умения за работа в екип при динамично натоварване, запознават се отблизо с дейността не само на президентската институция, но и на съда, прокуратурата и органите за изпълнение на наказанията, получават базисни умения за разрешаване на разнообразни казуси в практиката. Те участват и в организиране на публични събития на Комисията. На събитията имат възможност да изнесат доклади по проведени от тях проучвания, като получават подкрепа при разработването и публикуването на научни трудове. \r\nСтажантският труд е доброволен. На успешно завършилите стажанти се издават сертификати. \r\nВсички условия са публикувани на сайта на Администрацията на президента", "date": "2019.10.07", "title": "Комисията по помилване към президента на Република България обявява прием на нови стажанти за периода 7 октомври - 1 ноември 2019 година"}
{"url": "http://www.focus-news.net/news/2019/10/07/2705905/politsiyata-razsledva-sluchay-na-umishlen-palezh-na-kashta-v-selo-bolyartsi-v-oblast-varna.html", "text": "Полицията разследва случай на умишлен палеж на къща в село Болярци в област Варна. Това съобщават от  ОДМВР - Варна . Сигнал за инцидента е подаден около 13.50 часа. Огънят е тръгнал от стая в къщата. Няма пострадали хора. Пламъците са унищожили мебели и моторен трион, опушени са 60 кв. м стени.  \r\nПо данни на ОДМВР вчера и днес на телефон 112 са постъпили и два сигнала за пожари в ПВЦ контейнери, намиращи се във Варна. Няма пострадали хора. Причините за пожарите се изясняват. Унищожени са 2 контейнера за отпадъци. 5 са регистрираните пожари без преки материални щети през изминалото денонощие – в сухи треви и в дънер на дърво, в отпадъци и в сметище.", "date": "2019.10.07", "title": "Полицията разследва случай на умишлен палеж на къща в село Болярци в област Варна"}
{"url": "http://www.focus-news.net/news/2019/10/07/2705906/nad-45-kg-kanabis-sa-izzeti-pri-proverka-v-zemlishteto-na-selo-dolna-verenitsa-v-oblast-montana.html", "text": "Над 4.5 кг канабис са иззети при проверка в землището на село Долна Вереница. Това съобщиха от  ОДМВР - Монтана . Проверката е извършена на 6 октомври между 20.50 часа и 21.40 часа след сигнал. На земен път в землището на с. Долна Вереница в местността Стокина бабка в близост до селото, служители на РУ - Монтана и Участък „Огоста” са извършили претърсване в два леки автомобила „Хонда CR-V“ с монтански регистрации, собственост на 21-годишен и 26-годишен. Под предния капак на първия автомобил е намерена бяла найлонова свивка, съдържаща 2 части от зелено растение с дължина 10 см и 14 см и тегло от 21.2 грама канабис. Под прага на втория автомобил от дясната страна между предната и задната врата са намерени 2 части от зелено растение канабис с размери 12.5 и 7.5 см и тегло от 18,4 грама. При извършеното претърсване в автомобила под предна дясна седалка е открит саморъчно направен нож, тип „мачете“ и зелено растение канабис с тегло 1.4 грама, открито под гумената стелка на предната дясна седалка. \r\nСъщата нощ между 23.40 часа и 01.35 часа е извършен оглед на местопроизшествие в землището на с. Долна Вереница в местността Чукаро, представляваща тревиста местност с храсти и дървета, до която се стига по отъпкана пътека, встрани от земен път, водещ до селото. \r\nПри извършените процесуално-следствено действия са иззети 7 зелени храста канабис с листна маса с дължина от 1.40 м до 2.10 м с тегло на листната маса около 12 кг. На около 50 метра от храстите в пресечена гориста местност е открит заслон, направен от картон и син полиетиленов найлон, като около него са открити 5 чифта черни гумени ръкавици и опаковки от напитки. Под найлона е намерена картонена конструкция, състояща се от две части, като всяка има завързани по дължина платнени връзки, наподобяващи простор, на които висят общо 20 зелени растения канабис, с различна дължина и 180 съцветия. Общото тегло на иззетите растения и съцветия е 4.5 кг. По случая е образувано досъдебно производство в РУ - Монтана.", "date": "2019.10.07", "title": "Над 4.5 кг канабис са иззети при проверка в землището на село Долна Вереница в област Монтана"}
{"url": "http://www.focus-news.net/news/2019/10/07/2705909/plamen-dimitrov-knsb-v-proektobyudzheta-na-nzok-za-2020-godina-shte-badat-zalozheni-pone-200-miliona-dopalnitelno-sredstva-za-bolnichna-pomosht.html", "text": "В проектобюджета на НЗОК за 2020 година ще бъдат заложени поне 200 милиона допълнително средства за болнична помощ. Това каза председателят на КНСБ Пламен Димитров на брифинг в Министерски съвет, предаде репортер на  Агенция „Фокус“ . „От тези средства ние настояваме поне 80% да отидат за заплати. Това ще бъде предмет на новия рамков договор, заедно с правилата колко пари за персонал, колко за други средства. Този договор се приема с бюджета на Касата и държавния бюджет следващите седмици. Аз съм умерен оптимист от днешната среща. Естествено за половин час няма да решим проблеми, които са се наслоявали с години. Остават доста неща за доуточняване\", подчерта той.  \r\nТеодора ПАТРОНОВА", "date": "2019.10.07", "title": "Пламен Димитров, КНСБ: В проектобюджета на НЗОК за 2020 година ще бъдат заложени поне 200 милиона допълнително средства за болнична помощ"}
{"url": "http://www.focus-news.net/news/2019/10/07/2705911/ministar-kiril-ananiev-200-miliona-leva-shte-vlyazat-v-zdraveopazvaneto-chrez-uvelichenie-na-tsenite-na-klinichnite-pateki.html", "text": "200 милиона лева ще влязат чрез увеличение на цените на клиничните пътеки. Това каза на брифинг в Министерски съвет, след срещата с протестиращите медицински сестри, министърът на здравеопазването Кирил Ананиев. „Наистина от много години може би, за първи път такъв огромен ресурс в размер над 200 милиона лева ще отиде за болничната помощ, а една голяма част от тях ще отиде за увеличение на заплатите. Анализът, който направихме през последните години, че обема дейност е постигнал таван, тоест тези пари ще влязат чрез увеличение на цените на клиничните пътеки“, уточни още министър Ананиев.  \r\nТеодора ПАТРОНОВА", "date": "2019.10.07", "title": "Министър Кирил Ананиев: 200 милиона лева ще влязат в здравеопазването чрез увеличение на цените на клиничните пътеки"}
{"url": "http://www.focus-news.net/news/2019/10/07/2705908/danas-sarbiya-vuchich-edi-rama-i-zoran-zaev-obsazhdat-premahvane-na-targovskite-barieri-v-novi-sad-na-10-oktomvri.html", "text": "Президентът на Сърбия Александър Вучич ще се срещне с премиерите на Северна Македония и Албания Зоран Заев и Еди Рама на 10 октомври (четвъртък) в Нови Сад, пише белградският ежедневник  Danas , като се позовава на съобщение от сръбското Президентство. \r\nКакто беше обявено, срещата ще се проведе в Офицерския павилион на крепостта Петроварадин. \r\nВучич обяви по-рано, че ще обсъди с Рама и Заев премахването на бариерите пред свободния поток на стоки и услуги между трите държави. \r\nТой каза, че това е „епохална идея“, която е получила „пълния консенсус“ на премиерите на Северна Македония и Албания. \r\n„Разбрахме, че поотделно сме малки и слаби, но ако се обединим по отношение на икономическите свободи, ако излезем като блок пред Европейския съюз и други, вярваме, че нашата роля ще бъде значително по-голяма. Искаме се свържем икономически, като по този начин ще увеличим драматично нивото на инвестициите и ще създадем такава среда, в която бихме имали пълна свобода на движение, трафик и услуги. Това би вдигнало всички нас и затова намерих пълно съгласие от Рама и Заев“, заяви сръбският президент. \r\n \r\nПревод и редакция:", "date": "2019.10.07", "title": "Danas (Сърбия): Вучич, Еди Рама и Зоран Заев обсъждат премахване на търговските бариери в Нови Сад на 10 октомври"}
{"url": "http://www.focus-news.net/news/2019/10/07/2705914/api-vremenno-se-ogranichava-dvizhenieto-v-dvete-posoki-po-pat-iii-357-drashkova-polyana-gumoshtnik-pri-km-14-v-oblast-lovech-poradi-patnotransportno-proizshestvie.html", "text": "Временно се ограничава движението в двете посоки по път III-357 Драшкова поляна – Гумощник при км 14 в област Ловеч поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява по обходен маршрут - по път III-607 Драшкова поляна – Велчево – път III-3505 Велчево – Гумощник и се регулира от „Пътна полиция“.", "date": "2019.10.07", "title": "АПИ: Временно се ограничава движението в двете посоки по път III-357 Драшкова поляна – Гумощник при км 14 в област Ловеч поради пътнотранспортно произшествие"}
{"url": "http://www.focus-news.net/news/2019/10/07/2705916/okrazhen-sad-plovdiv-nalozhi-uslovna-prisada-na-mazh-obvinen-za-prichinyavane-na-katastrofa-pri-koyato-sa-zaginali-chetiri-dushi.html", "text": "Окръжен съд – Пловдив осъди подсъдимия Караджан Дж. на две години и четири месеца лишаване от свобода, като отложи изпълнението на така наложеното му наказание с изпитателен срок от четири години и шест месеца. Това съобщиха от пресцентъра на  Съда . Подсъдимият Караджан Дж. - турчин, гражданин на Федерална република Германия, е признат за виновен в това, че на 1 юли 2018 г. на автомагистрала „Тракия“ км 108+300, обл. Пловдив, при управление на моторно превозно средство – лек автомобил „Фолксваген“, е нарушил правилата за движение по пътищата и с това по непредпазливост е причинил смърт на повече от едно лице, а именно на четири лица: малолетния К. Б., гражданин на Германия, на Г. Е., гражданка на република Турция, на Г. М., гражданка на република Турция, и Г. Х. гражданка на Германия. \r\nСъс същата присъда подсъдимият Караджан Дж. е лишен от право да управлява МПС за срок от две години и шест месеца, считано от влизане на присъдата в сила. \r\nНаказанието в размер на две години и четири месеца лишаване от свобода, което е отложено с изпитателен срок от четири години и шест месеца, е резултат от приложението на чл. 58а ал.1 от НК, съгласно който, когато подсъдимият признае изцяло фактите, изложени в обвинителния акт, се преминава към съкратено съдебно следствие и определеното от съда наказание се намаля с една трета. \r\nПрисъдата подлежи на протест и обжалване в 15-дневен срок пред Пловдивския апелативен съд.", "date": "2019.10.07", "title": "Окръжен съд – Пловдив наложи условна присъда на мъж, обвинен за причиняване на катастрофа, при която са загинали четири души"}
{"url": "http://www.focus-news.net/news/2019/10/07/2705910/ne-e-zasegnata-gazovata-instalatsiya-na-bloka-v-montana-v-koyto-beshe-vzrivena-kola.html", "text": "Не е засегната газовата инсталация на блока в Монтана, в който беше взривена кола. Това съобщиха от пресцентъра на  „Овергаз Мрежи“ . \r\nЖителите на блок в центъра на Монтана са се събудили от взрив тази нощ. Причината е избухнала бомба в кола на един от живущите, паркирана в гаража, където е станал инцидентът. Блокът, в който се е случила злополуката е газифициран, но газовата инсталация на сградата не е засегната и не представлява опасност за хората. Газовата тръба и газорегулаторното табло са били извън обсега на пламъците и по тях също няма поражения.  \r\nС цел безопасност на клиентите всички газови инсталации се проверяват на две нива преди въвеждане в експлоатация - от технически надзор и от експерти на газовата компания. Инсталациите ежегодно се проверяват от лицензиран орган за технически надзор.", "date": "2019.10.07", "title": "Не е засегната газовата инсталация на блока в Монтана, в който беше взривена кола"}
{"url": "http://www.focus-news.net/news/2019/10/07/2705907/priklyuchi-protestat-na-meditsinskite-spetsialisti-v-stolitsata.html", "text": "Приключи протестът на медицинските специалисти в столицата, предаде репортер на  Агенция „Фокус“ . По-рано днес пред Министерски съвет се проведе протест на медицинските специалисти като част от исканията им са минималната заплата за всички сестри да е 900 лева и да имат по-добри условия на труд. От КНСБ поискаха 200 милиона лева повече в бюджета за догодина за болнично лечение. Протестиращите затвориха за кратко бул. „Цар Освободител“ за движение. Мотото на протеста беше: „Искаме решение на проблемите днес“. \r\nЗорница КОСТАДИНОВА", "date": "2019.10.07", "title": "Приключи протестът на медицинските специалисти в столицата"}
{"url": "http://www.focus-news.net/news/2019/10/07/2705912/obshtina-smolyan-priklyuchi-izpalnenieto-na-proekt-obnovyavane-i-energiyna-efektivnost-na-obrazovatelna-infrastruktura-na-stoynost-blizo-66-mln-lv.html", "text": "Община Смолян приключи проект „Обновяване и енергийна ефективност на образователна инфраструктура“ на стойност 6 598 925.21 лв. Това стана ясно на заключителна пресконференция за изпълнените дейности по проекта с участието на временно изпълняващия длъжността кмет на Смолян инж. Мариана Цекова и началникът на Регионалното управление на образование – Смолян Мария Семерджиева, предаде репортер на  Радио „Фокус“ – Смолян .  \r\nИнж. Цекова заяви, че общата цел на проекта е да се подобрят условията за учене и работа в общинска образователна инфраструктура и да се модернизира учебният процес чрез ремонт и рехабилитация на сгради и обновяване на дворни пространства и спортни площадки за четири училища и една детска градина на територията на град Смолян. По думите ѝ специфичните цели на проекта са обновяване на дворно пространство и спортни площадки на сградата на VII СОУ „Отец Паисий“, обновяване на дворно пространство и спортни площадки на ГПЧЕ и VI ОУ „Иван Вазов“, цялостен ремонт на ППМГ „Васил Левски“, включващ енергийна ефективност и Реконструкция на сградата, доставка, обновяване на прилежащо дворно пространство и Изграждане на физкултурен салон и система за видеонаблюдение, основен ремонт и реконструкция на ОДЗ №5 „Буратино“, както и доставка на обзавеждане и оборудване на петте учебни заведения. \r\nИнж. Цекова отбеляза, че тази вечер ще бъде и официалното откриване на новоизграденият по проекта физкултурен салон на ПП „Васил Левски“. „Това е една прекрасна придобивка не само за училището и квартала, в който се намира, но и за целия град Смолян. Габаритите му отговарят за много състезания, които могат да се провеждат в него. Освен ремонт е направена и реконструкция на цялата сграда, укрепване, като вече има и въвеждане в експлоатация, изградени са и подземните комуникации, които са били извън проекта, като те са финансирани от бюджетните средства на общината“, посочи инж. Цекова. Тя допълни, че в ОДЗ „Буратино“, която е доста стара, всичко е обновено, сградата е укрепена, тъй като е имала конструктивни проблеми, но вече от няколко месеца функционира и децата се чувстват чудесно там. Изцяло обновени по проекта са и дворните пространства на Основно училище „Иван Вазов“ и ЕГ „Иван Вазов“, както и този на СУ „Отец Паисий“. „Във всички учебни заведения има доставено оборудване, по заявка на директорите, а на обектите има и видеонаблюдение“, уточни инж. Цекова.  \r\nНачалникът на РУО – Смолян Мария Семерджиева заяви, че образованието е приоритет на българското правителство, а в Община Смолян се случват много хубави неща за децата. „Общината полага усилия за непрекъснато обновяване за материалната база, в която се обучават и социализират децата. Учениците от област Смолян за поредна година са на водещо място в страната и това също е резултат от усилията, които общината полага за подобряване на качеството на обучението“, допълни Семерджиева. Тя уточни, че предстои да се изготвят правила, според които физкултурният салон на ППМГ „Васил Левски“, който ще бъде открит тази вечер, ще може да се ползва не само от учениците, а и от гражданите, както и за спортни прояви и състезания, тъй като съоръжението е мултифункционално.  \r\nНели ГЕРГЬОВСКА", "date": "2019.10.07", "title": "Община Смолян приключи изпълнението на проект „Обновяване и енергийна ефективност на образователна инфраструктура“ на стойност близо 6,6 млн. лв."}
{"url": "http://www.focus-news.net/news/2019/10/07/2705893/premierat-boyko-borisov-dokato-drugite-govoreha-nie-si-napravihme-i-trabata-s-turtsiya-za-30-miliarda.html", "text": "Докато другите говореха, ние си направихме и тръбата с Турция за 30 милиарда. Това каза премиерът Бойко Борисов на закуска с Американската търговска камара, предаде репортер на  Агенция „Фокус“ . „Проведохме конкурсите за компресори. Най-мощните репресивни компресори и станции, които могат да бутат газ в двете посоки. Досега ние имахме само в едната посока. Можем да кажем, че действително газовият ни хъб „Балкан“ може да прави реална търговия - да пренася, спазвайки всички условия в европейските комисии“, подчерта премиерът. „Америка за България“ сега работим и по други проекти. Базиликата в Пловдив е уникална. Не по-малко уникално е това, което правим в Маноле, Петрич, Търговище и Провадия“, каза още той. „Преди 6 - 7 хиляди години тук са живели най-богатите хора. Тогава не е имало петрол, но е имало сол. Обирали са солта и са я продавали по цяла Европа. Така че в много сфери сме направили много неща. Нима с американските еврейски организации, това, което постигнахме, е да признаят публично, че българският народ е направил един от най-големи подвизи – спасявайки българските евреи“, каза още Борисов.", "date": "2019.10.07", "title": "Премиерът Бойко Борисов: Докато другите говореха, ние си направихме и тръбата с Турция за 30 милиарда"}
{"url": "http://www.focus-news.net/news/2019/10/07/2705917/ministar-kiril-ananiev-s-byudzheta-za-2020-godina-davame-ustoychivost-na-dopalnitelniya-resurs-za-zdraveopazvaneto.html", "text": "С бюджета за 2020 година ние даваме устойчивост на допълнителния ресурс, който беше отпуснат от правителството през настоящата година. Това каза министърът на образованието Кирил Ананиев на брифинг в Министерски съвет, след срещата с протестиращите медицински сестри, предаде репортер на  Агенция \"Фокус\" . „Тоест това не са еднократни разходи, ние ще ги предвидим целогодишно, за да могат те да бъдат също една от основните части, които ще доведат до увеличаване на парите в болниците и съответно увеличаване на разходите за персонал“, подчерта министърът. „Аз като принципал на една голяма болниците – това са областните болници и държавните болници, имам право на определени указания, които трябва да бъдат изпълнявани и ще търся висока отговорност от директорите и от управителните лица на болниците, ако те нарушават тези съотношения. Освен това ще подсиля и хората от министерството на здравеопазването, които да участват в тези бордове и да наблюдават пряко както на нещата, които ще предложим в националния рамков договор, така и вътрешната организация по формирането и изразходването на разходите за персонал,\" добави още министър Ананиев.", "date": "2019.10.07", "title": "Министър Кирил Ананиев: С бюджета за 2020 година даваме устойчивост на допълнителния ресурс за здравеопазването"}
{"url": "http://www.focus-news.net/news/2019/10/07/2705919/bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили по пунктовете на българо-турската граница. Преминаването се осъществява без забавяне. \r\nМария ПОПЧЕВА", "date": "2019.10.07", "title": "Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/10/07/2705913/euractiv-sasht-uvelichavat-interesa-si-kam-balkanite-kato-sashtevremenno-vloshavat-otnosheniyata-si-sas-zapadna-evropa.html", "text": "Поредица визита на американския държавен секретар Майк Помпео в няколко балкански държави потвърдиха, че САЩ са все по-заинтересовани в региона. Междувременно, отношенията на Вашингтон със Западна Европа продължават да ескалират, пише базираният в Брюксел портал  Euractiv  в материал, представен без редакторска намеса. \r\nНа официално посещение в Атина през уикенда Помпео подписа разширено споразумение за отбрана с Гърция. Той също разкритикува Турция за сондажите за въглеводороди в Източното Средиземноморие, като нарече действията на страната „незаконни“ и „неприемливи“. \r\n„Искаме да гарантираме, че правилата уреждат международното проучване за енергийните ресурси в Средиземно море и никоя държава не може да държи Европа като заложник“, каза той. Новата отбранителна сделка е свързана с използването на американската военноморска база Суда Бей, авиобазите Стефановикейо и Лариса в Централна Гърция, както и пристанището в Александруполис, търговският център на Североизточна Гърция. \r\nАлександруполис ще играе ключова роля за преминаването на американските войски от Средиземноморието към Европа и балтийските страни, заобикаляйки Турция. Той ще се окаже полезен и за транспортирането на втечнен природен газ от САЩ до Европа. \r\nБългарският министър на енергетиката Теменужка Петкова спомена интерконектора Гърция-България (известен още като Стара Загора-Комотини) и участието на България в изграждането на терминала за втечнен природен газ в Александруполис в последните интервюта. \r\nМинистърът заяви пред националния канал БНТ в неделя (6 октомври), че интерконекторът ще бъде готов през втората половина на 2020 г. Тя добави, че в четвъртък (10 октомври) ще бъде подписано споразумение за финансиране с Европейската инвестиционна банка и че строителят  на тръбопровода и доставчик на тръби вече са избрани. \r\nОчаква се България да изкупува 1 млрд. куб. м. азерски газ годишно от Южния газов коридор (почти една трета от годишното й потребление). Газът ще се транспортира чрез интерконектора Гърция-България. \r\nТочно преди това Помпео посети Северна Македония и Черна гора. По отношение на Северна Македония той каза, че очаква страната да стане 30-тата членка на НАТО до края на годината и похвали дългоочакваното споразумение за промяна на името с Атина. \r\n \r\nВ Черна гора, която вече е член на НАТО, Помпео призова страната да направи повече за борба с корупцията и да гарантира свободата на печата. Той добави, че Подгорица споделя мнението на САЩ по няколко външнополитически въпроса, позовавайки се на сътрудничество в областта на киберсигурността. Например, Подгорица е помогнала за разработването на защита срещу най-новия софтуер на Русия, която ще подобри сигурността на милиарди устройства по целия свят. \r\nПри всяко посещение Помпео предупреждаваше за рисковете от китайските инвестиции в чувствителни технологии и призовава лидерите да вземат „правилните решения“. Той каза също, че Пекин може да предложи подкупи, за да спечели някои инфраструктурни сделки на Балканите. \r\nПрез юли експерт от китайския технологичен гигант Huawei заяви за EURACTIV, че това е „историческа“ възможност за Гърция и Кипър да заемат водеща позиция при въвеждането на 5G технологията в Югоизточна Европа. \r\nМеждувременно Белият дом иска американският посланик в Германия Ричард Гренел да бъде негов специален пратеник за диалога между Белград и Прищина. \r\nКоментирайки въпроса, говорителят на Европейската комисия Мая Кочиянчич заяви, че САЩ и ЕС имат споделен интерес към стабилността на Западните Балкани. И Белград, и Прищина приветстваха този ход. \r\n \r\nНо от другата страна на континента отношенията с американците се влошават. \r\nВ петък испанското правителство привика посланика на САЩ в Испания, Дюк Бучан, за да се оплаче от новото увеличение на тарифите, обявено от администрацията на САЩ. Вашингтон реши да наложи 10-25% тарифи за европейски стоки, след като Световната търговска организация (СТО) се произнесе в полза на САЩ и срещу ЕС заради субсидии за Airbus, европейски производител на самолети. \r\nВ случай, че САЩ отхвърлят диалога, испанското правителство заяви, че ще реагира „незабавно с твърдост и яснота“ в защита на испанските интереси. Правителството ще използва всички възможни правни пътища и ще си сътрудничи с Европейската комисия и други страни от ЕС, според официално изявление. \r\nФранция и Германия се насочиха към Google във връзка с европейското законодателство за авторското право. Френският президент Еманюел Макрон заяви, че Париж и Берлин ще работят по съвместна инициатива срещу Google. И двете държави искат американската компания да плати за показване на връзки към статии в печата, докато американската компания възнамерява да преустанови позоваването на статии, за да избегне необходимостта от поемане на сметката. Темата ще бъде обсъдена на френско-германския Министерски съвет, който ще се проведе в Тулуза на 16 октомври. \r\n \r\nПревод и редакция:", "date": "2019.10.07", "title": "EURACTIV: САЩ увеличават интереса си към Балканите, като същевременно влошават отношенията си със Западна Европа"}
{"url": "http://www.focus-news.net/news/2019/10/07/2705921/16-godishno-momiche-e-s-opasnost-za-zhivota-sled-paten-intsident-na-patya-varna-burgas.html", "text": "16-годишно момиче е с опасност за живота след пътен инцидент на пътя Варна – Бургас. Това съобщиха от  ОДМВР – Бургас . Инцидентът е станал на 4 октомври около 23.00 часа на пътя Варна – Бургас при км 231. Поради движение с несъобразена с атмосферните условия скорост (валеж на дъжд), самостоятелно катастрофира, излизайки извън платното за движение и блъскайки се в крайпътен билборд, лек автомобил „Ауди А 3“ с бургаска регистрация, управляван от 19-годишен от Бургас. От ПТП са пострадали: водачът на автомобила, който е получил контузия на дясната лопатка и капачката на левия крак (прегледан и освободен за домашно лечение без опасност за живота), както и неговата 16-годишна спътничка от Бургас, която е с хематом в мозъка и кървящ бял дроб. Тя е с опасност за живота и е настанена за лечение в УМБАЛ – Бургас.", "date": "2019.10.07", "title": "16-годишно момиче е с опасност за живота след пътен инцидент на пътя Варна – Бургас"}
{"url": "http://www.focus-news.net/news/2019/10/07/2705920/sport-iznenadvasht-shampion-v-hvarlyaneto-na-kopie-golemiyat-favorit-se-kontuzi.html", "text": "Андерсън Питърс от Гренада изненада фаворитите и спечели титлата в хвърлянето на копие на Световното първенство по лека атлетика в Доха. 21-годишният Питърс достигна до най-значимия резултат в кариерата си при мъжете досега с постижение от 86.89 метра още в първия си опит. С това той донесе първа титла в историята на дисциплината за Америка. Лидерът в световната ранглиста за сезона Магнус Кирт от Естония завърши втори с 86.21 метра. Той контузи рамото си при петия опит и не направи последен шести. Защитаващият титлата си от Лондон 2017 Йоханес Фетер този път остана трети с 85.37 метра.", "date": "2019.10.07", "title": "Спорт: Изненадващ шампион в хвърлянето на копие, големият фаворит се контузи"}
{"url": "http://www.focus-news.net/news/2019/10/07/2705915/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Поредица визита на американския държавен секретар Майк Помпео в няколко балкански държави потвърдиха, че САЩ са все по-заинтересовани в региона. Междувременно, отношенията на Вашингтон със Западна Европа продължават да ескалират, пише базираният в Брюксел портал  Euractiv  в материал, представен без редакторска намеса. \r\nНа официално посещение в Атина през уикенда Помпео подписа разширено споразумение за отбрана с Гърция. Той също разкритикува Турция за сондажите за въглеводороди в Източното Средиземноморие, като нарече действията на страната „незаконни“ и „неприемливи“. \r\n„Искаме да гарантираме, че правилата уреждат международното проучване за енергийните ресурси в Средиземно море и никоя държава не може да държи Европа като заложник“, каза той. Новата отбранителна сделка е свързана с използването на американската военноморска база Суда Бей, авиобазите Стефановикейо и Лариса в Централна Гърция, както и пристанището в Александруполис, търговският център на Североизточна Гърция. \r\nАлександруполис ще играе ключова роля за преминаването на американските войски от Средиземноморието към Европа и балтийските страни, заобикаляйки Турция. Той ще се окаже полезен и за транспортирането на втечнен природен газ от САЩ до Европа. \r\nБългарският министър на енергетиката Теменужка Петкова спомена интерконектора Гърция-България (известен още като Стара Загора-Комотини) и участието на България в изграждането на терминала за втечнен природен газ в Александруполис в последните интервюта. \r\nМинистърът заяви пред националния канал БНТ в неделя (6 октомври), че интерконекторът ще бъде готов през втората половина на 2020 г. Тя добави, че в четвъртък (10 октомври) ще бъде подписано споразумение за финансиране с Европейската инвестиционна банка и че строителят  на тръбопровода и доставчик на тръби вече са избрани. \r\nОчаква се България да изкупува 1 млрд. куб. м. азерски газ годишно от Южния газов коридор (почти една трета от годишното й потребление). Газът ще се транспортира чрез интерконектора Гърция-България. \r\nТочно преди това Помпео посети Северна Македония и Черна гора. По отношение на Северна Македония той каза, че очаква страната да стане 30-тата членка на НАТО до края на годината и похвали дългоочакваното споразумение за промяна на името с Атина. \r\n \r\nВ Черна гора, която вече е член на НАТО, Помпео призова страната да направи повече за борба с корупцията и да гарантира свободата на печата. Той добави, че Подгорица споделя мнението на САЩ по няколко външнополитически въпроса, позовавайки се на сътрудничество в областта на киберсигурността. Например, Подгорица е помогнала за разработването на защита срещу най-новия софтуер на Русия, която ще подобри сигурността на милиарди устройства по целия свят. \r\nПри всяко посещение Помпео предупреждаваше за рисковете от китайските инвестиции в чувствителни технологии и призовава лидерите да вземат „правилните решения“. Той каза също, че Пекин може да предложи подкупи, за да спечели някои инфраструктурни сделки на Балканите. \r\nПрез юли експерт от китайския технологичен гигант Huawei заяви за EURACTIV, че това е „историческа“ възможност за Гърция и Кипър да заемат водеща позиция при въвеждането на 5G технологията в Югоизточна Европа. \r\nМеждувременно Белият дом иска американският посланик в Германия Ричард Гренел да бъде негов специален пратеник за диалога между Белград и Прищина. \r\nКоментирайки въпроса, говорителят на Европейската комисия Мая Кочиянчич заяви, че САЩ и ЕС имат споделен интерес към стабилността на Западните Балкани. И Белград, и Прищина приветстваха този ход. \r\n \r\nНо от другата страна на континента отношенията с американците се влошават. \r\nВ петък испанското правителство привика посланика на САЩ в Испания, Дюк Бучан, за да се оплаче от новото увеличение на тарифите, обявено от администрацията на САЩ. Вашингтон реши да наложи 10-25% тарифи за европейски стоки, след като Световната търговска организация (СТО) се произнесе в полза на САЩ и срещу ЕС заради субсидии за Airbus, европейски производител на самолети. \r\nВ случай, че САЩ отхвърлят диалога, испанското правителство заяви, че ще реагира „незабавно с твърдост и яснота“ в защита на испанските интереси. Правителството ще използва всички възможни правни пътища и ще си сътрудничи с Европейската комисия и други страни от ЕС, според официално изявление. \r\nФранция и Германия се насочиха към Google във връзка с европейското законодателство за авторското право. Френският президент Еманюел Макрон заяви, че Париж и Берлин ще работят по съвместна инициатива срещу Google. И двете държави искат американската компания да плати за показване на връзки към статии в печата, докато американската компания възнамерява да преустанови позоваването на статии, за да избегне необходимостта от поемане на сметката. Темата ще бъде обсъдена на френско-германския Министерски съвет, който ще се проведе в Тулуза на 16 октомври. \r\n*** \r\n  Борис Джонсън ще се опита да спаси плана си за Брекзит тази седмица, докато френският президент предупреди, че ЕС ще реши в рамките на няколко дни, дали изобщо е възможно споразумение на този етап, пише британското издание  London Evening Standard . \r\nПремиерът е казал на Еманюел Макрон, че Брюксел няма не трябва да се заблуждава от „погрешното убеждение“, че Великобритания може да отложи отново излизането си от ЕС след 31 октомври. \r\nНо в телефонно обаждане в неделя френският президент е информирал Джонсън, че в края на седмицата ЕС ще реши дали сделката е възможна. Служител в Елисейския дворец заяви пред Би Би Си: „Президентът каза на [г-н Джонсън], че преговорите с екипа на Мишел Барние трябва да продължат бързо в следващите дни, за да се оцени в края на седмицата дали е възможна сделка, която да спазва принципите на Европейския съюз“. От Даунинг Стрийт заявиха, че г-н Джонсън ясно е заявил в призиви към европейските лидери през уикенда, че това е последният шанс за сключване на сделка, но ка ЕС трябва да направи съответни на британските компромиси. \r\nПремиерът е добавил, че иска да постигне споразумение, което е приемливо и за двете страни и заяви, че новите му предложения имат подкрепата на депутатите в британския парламент. \r\nТова се случва в момент, когато Джереми Корбин, лидерът на Лейбъристката партия, трябва да се срещне с лидерите на другите опозиционни партии, за да обсъдят новите предложения на правителството за Брекзит, докато Съдът в Шотландия може да вземе решение в понеделник, дали премиерът може да бъде принуден от съдилищата да изпрати писмо с искане за отлагане на член 50. \r\nОт Даунинг стрийт 10 предупредиха Брюксел, че ще бъде „историческо неразбирателство“ да се вярва, че така нареченият „Закон Бени“ може да предотврати Брекзит без сделка, независимо че е приет с тази цел. \r\nВисокопоставен източник от администрацията на премиера заяви: „Това е възможността да постигнем сделка: сделка, която се подкрепя от депутатите и сделка, в която има компромис и от двете страни. Обединеното кралство направи голямо и важно предложение, но е дошъл моментът, в който и Комисията трябва да покаже желание за постигане на компромис. Ако това не се случи, Обединеното кралство ще излезе без сделка. Договорът за капитулация и неговите автори подкопават преговорите, но ако лидерите на ЕС залагат, че ще предотвратят излизане без сделка, това ще бъде историческо недоразумение“. \r\nОчаква се в понеделник Джонсън да говори с други европейски лидери и да пътува до континента по-късно през седмицата в опит да постигне споразумение. \r\nРазбра се, че правителството обмисля да публикува целия текст на предложеното споразумение, което досега бе споделено само с Брюксел, ако се реши, че това ще помогне в процеса на преговорите. \r\nПремиерът на Финландия Анти Рине заяви пред Welt am Sonntag, след като говори с британския си колега, че сега Джонсън вече е разбрал „каква голяма бъркотия е това“. \r\n„Ето защо се страхувам, че срещата на върха през октомври ще бъде по-скоро за ново отлагане, отколкото за конкретни решения“, каза той. \r\nОчаква се днес да бъде взето решение, дали министър-председателят може да бъде принуден от съдилищата да изпрати писмо с искане за ново отлагане на Брекзит. \r\nДокументите, внесени в съда от името на Джонсън, са разгледани в петък. В тях той дава ясно да се разбере, че няма да прави опит да заобиколи „Закона Бен“. \r\nНо вестник The Telegraph съобщава, че премиерът ще иска делото да бъде предадено на Върховния съд в поредно усилие да се опита да избегне необходимостта да пише писмо за нова отсрочка на член 50. \r\nПреди срещите си днес, Корбин заяви: „Междупартийната среща ще реши какви по-нататъшни стъпки можем да предприемем, за да накараме правителството да се отчита и да гарантираме, че премиерът ще спази закона и ще поиска отлагане, ако не бъде постигната сделка до 19 октомври“. \r\n*** \r\n  Лондон може и да не възнамерява да номинира комисар в Брюксел, но ако се наложи да го направи, някои казват, че има само една възможност: Найджъл Фараж, пише европейската редакция на  Politico . \r\nДепутатът от Консервативната партия Стив Бейкър заяви пред The Telegraph, че евродепутатът от „Партия Брекзит“ е очевидният избор за европейски комисар на Обединеното кралство, ако излизането на страната от Съюза бъде отложено и тя получи възможност да направи номинация. \r\n„Мисля, че трябва да назначим някой с 20-годишен опит... трябва да назначим някой, който е изключително добре познат в институциите, някой, на когото може да се разчита на 100% по всяко време да подкрепи нашето излизане от ЕС“, обясни той. \r\n„И затова без никакъв срам подкрепям Найджъл Фараж за нашия следващ европейски комисар, в случай на в случай на злощастното събитие, ако това се случи, макар да мисля, че е малко вероятно, че трябва да останем вътре“. \r\nБейкър, който е председател на про-Брекзит „Европейската изследователска група“ от британски депутати, заяви, че идеята е „вдъхновена от филма Армагедон“ от 1998 година. \r\nИма сцена, в която „те се опитват да спасят света, и това, което правят е да кацнат на астероида и да сложат ядрено оръжие в сърцето на астероида, а Найджъл Фарадж е това ядрено оръжие“, обясни Бейкър. \r\n„Имам основания да мисля, че той ще каже, че приема подобна оферта“, добави британският депутат, като отбеляза още, че „моята симпатия към Найджъл Фараж, която не винаги е била така силна, се увеличава драматично, колкото повече ме демонизират“. \r\nСрещу Фараж, който претендира, че е принудил британското правителство да проведе референдума за Брекзит през 2016 година, има силна антипатия сред мнозина евродепутати заради участието му в дебатите в Европейския парламент. \r\nБъдещият председател на Европейската комисия Урсула фон дер Лайен по-рано предположи, че ако се даде нова отсрочка за Брекзит на Обединеното кралство, то ще трябва да излъчи и Европейски комисар.", "date": "2019.10.07", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/10/07/2705922/18-godishen-mladezh-e-postradal-sled-kato-e-padnal-s-avtomobil-v-reka-cherna-v-smolyan.html", "text": "18-годишен младеж е пострадал, след като е паднал с автомобил в река Черна в Смолян. Това съобщиха от  ОДМВР - Смолян . Инцидентът е станал на 6 октомври 2019 г. около 21.30 часа в Смолян на ул. „Петър Берон“ срещу хотел „Дикас“. Лек автомобил „Рено Лагуна\", управляван от 18-годишния пострадал с инициали И. К. на излизане от дясна крива губи контрол над автомобила и преминава през разделителен остров - платното за насрещно движение и тротоар, и пропада по таван в река Черна. При катастрофата е ранен водачът, който е с натъртено дясно рамо, охлузни рани в областта на врата и главата и съмнение за комоцио. Той е без опасност за живота. Използван е обезопасителен колан. Произшествието е посетено от екипи на РСПБЗН и сектор „Пътна полиция“ и е взето отношение по Закона за движение по пътищата.", "date": "2019.10.07", "title": "18-годишен младеж е пострадал, след като е паднал с автомобил в река Черна в Смолян"}
{"url": "http://www.focus-news.net/news/2019/10/07/2705923/plamen-dimitrov-knsb-nie-iskame-ne-po-malko-ot-50-ot-sredstvata-po-tozi-ramkov-dogovor-za-bolnichna-pomosht-da-stignat-do-horata.html", "text": "Ние искаме не по-малко от 50% да видим в този рамков договор, но от всички средства, които са в момента, от тях поне половината да стигнат до хората като гаранция. Това каза председателят на КНСБ Пламен Димитров на брифинг в Министерски съвет, предаде репортер на  Агенция „Фокус“ . „Това трябва да стане в новия рамков договор, за което трябва да бъдат убедени и лекарския съюз. По този начин да гарантираме финансовия поток, който да стигне до болниците още в началото на следващата година. Да няма болница, която да не изпълнява колективния договор относно заплатите“, каза той. „Това, което чух в тази среща, ме кара да остана умерен песимист, а именно финансирането на училищно и детско здравеопазване. Там са заложени увеличения на заплатите, но не толкова, колкото хората искат и очакват. Там разговорите с финансовия министър и с премиера продължават, за да можем да гарантираме това увеличение, което ни е нужно, тъй като да не забравяме, че в тази част на здравеопазването не се получават допълнителни плащания, хората разчитат само на тия заплати. Те са на места са стигнали 900 лева на много малко места, а на повечето места 700 - 750. С това, което чух днес, аз не мисля, че можем там да бъдем сигурни, че ще стигнем 900 лв. до началото на следващата година\", каза още Димитров. „Най-вероятно във финансираните от Министерството лечебни заведения ако се изпълни това, което се залага в проектобюджета за следващата година, няма да има проблем за достигането на 900 лева за сестрите и 1100 за лекарите и за всички останали в системата. Ние ще продължим да предлагаме механизми малките общински болници, които нямат възможност да достигнат нивата на финансиране, което да им позволи да достигнат заплатите , записани в отрасловия договор. Това ще трябва да стане и през изменяне на закони, но заявихме, че тази тема няма да остане на заден план, независимо, че тя не е от бюджета в момента\", уточни Димитров.  \r\nТеодора ПАТРОНОВА", "date": "2019.10.07", "title": "Пламен Димитров, КНСБ: Ние искаме не по-малко от 50% от средствата по този рамков договор за болнична помощ да стигнат до хората"}
{"url": "http://www.focus-news.net/news/2019/10/07/2705925/v-pazardzhik-se-provezhdat-izmervaniya-na-kostna-platnost-po-povod-svetovniya-den-za-borba-s-osteoporozata.html", "text": "В Пазарджик се провеждат измервания на костна плътност по повод Световния ден за борба с остеопорозата. Това съобщиха от  РЗИ . Здравната инспекция със съдействието на Младежки дом - Пазарджик подкрепят кампанията на Асоциация „Жени без остеопороза”. Днес в Младежкия дом представители на асоциацията провеждат изследвания на телесен състав и костна плътност, посетителите ще могат да се запознаят с някои прости начини да открият признаците на заболяването, както и да определят личните си рискови фактори с теста на Международната фондация по остеопороза и теста на Световната здравна организация.", "date": "2019.10.07", "title": "В Пазарджик се провеждат измервания на костна плътност по повод Световния ден за борба с остеопорозата"}
{"url": "http://www.focus-news.net/news/2019/10/07/2705924/eksperti-i-grazhdani-iskat-multifunktsionalen-kulturen-tsentar-na-myastoto-na-dupkata-v-tsentara-na-varna.html", "text": "На мястото на така наречената „Дупка“ във Варна да бъде изграден мултифункционален културен център – това са посочили по-голямата част от участвалите в приключилото наскоро допитване за съдбата на обекта в центъра на града. В топ 3 на предложенията, както на експерти, така и на граждани влизат обособяването на обществено пространство и амфитеатър, както и експониране на археологията, предаде репортер на  Радио „Фокус“ – Варна .  \r\nСпоред Юлиан Добрев, който е управител и директор анализи в компания за социологически проучвания, в попълването на онлайн анкетата са участвали общо 2859 граждани и 134-ма експерти. По думите му и двете групи, сред които е проведено допитването, категорично са отхвърлили възможността за изграждане на търговски център тип мол в пространството на бул. „Княз Борис I“, въпреки че назначението на пространството през далечната 1986 година е било точно в тази посока.  \r\nВ момента както граждани, така и експерти отхвърлят и идеята за обособяване на паркинг на мястото, както и построяването на жилищни или бизнес сгради, хотели или заведения. Варненската общественост и експертите са посочили над 35 различни идеи за съдбата на мястото. Сред тях са бизнес център, магазинчета, концертна или спортна зала. Близо 20 процента от експертите са посочили виждане, че на мястото трябва да се възстанови съборената някога сграда.  \r\nГлавният архитект на града Виктор Бузев добави, че оттук нататък до края на годината предстои да има яснота за обявяването на конкурс, в който архитекти от цял свят ще могат да предадат своите проекти за оформяне на мястото. Каква точно ще е функцията на „Дупката“ ще бъде решено чрез дебати. Според него каквото и решение да бъде взето, мястото трябва да бъде съчетано с площадно пространство с площ за почивка и общуване. Данните от онлайн анкетата ще бъдат взети предвид за формиране на заданието за предстоящия конкурс за проекти. „В тази част има стилово натрупване на три различни епохи, което е изключително ценно и смятам, че то ще бъде заложено като приоритет в бъдещото проектиране. Насочеността ще е към многофункционално културно пространство“, каза още Виктор Бузев. Той изрази надежда, че ще проектът ще е сходен с този за нова сграда на градската библиотека. \r\nДиана СТОЕВА", "date": "2019.10.07", "title": "Експерти и граждани искат мултифункционален културен център на мястото на „Дупката“ в центъра на Варна"}
{"url": "http://www.focus-news.net/news/2019/10/07/2705929/desetki-balgarski-bioproizvoditeli-uchastvaha-v-petiya-esenen-fermerski-pazar-v-svishtov.html", "text": "Десетки биопроизводители на българска здравословна храна участваха в Петия есенен фермерски пазар в Свищов. Това съобщиха от пресцентъра на  Общината . Събитието се организира от катедра „Аграрна икономика“ при Стопанска академия „Д. А. Ценов“, със съдействието на Община Свищов, Българска асоциация „Биопродукти“ и Фондация за околна среда и земеделие. Изложението се проведе под надслов „Изберете здравословната храна!“. На официалното откриване ръководителят на катедра „Аграрна икономика“ доц. д-р Марина Николова приветства всички присъстващи. Тя посочи, че проектът цели да подкрепи малките производители, като популяризира дейността им и се надява фермерските пазари да се превърнат в традиция, която ще отговаря на съвременните нужди на обществото от здравословна и екологично чиста храна. Тя благодари на своите колеги и всички спомоществователи за реализирането на изложението, като изрази радостта си, че сред производителите има бивши студенти на Стопанска академия, които доказват своите знания в реална практическа среда. „Те са нашата гордост“, каза още тя. \r\nПриветствени слова към присъстващите отправиха и в.и.д. кмет на община Свищов Анелия Димитрова, заместник-ректорът на Стопанска академия проф. д-р  Марияна Божинова, председателят на Българска асоциация „Биопродукти“ Албена Симеонова и Пепо Петров – изпълнителен директор на Фондация за околна среда и земеделие. \r\nАнелия Димитрова пожела този празник на плодородието в Свищов във времето да се надгражда, да се развива и по-често да се провежда, за да могат жителите на Свищов да се докоснат до висококачествени, автентични и традиционни български продукти. Председателят на Българска асоциация „Биопродукти“ Албена Симеонова каза, че през тази година Асоциацията навършва 10 години и се радва, че хората все по-често избират българският биопродукт, защото е вкусен и здравословен. Тя добави, че преди 10 години Българска асоциация „Биопродукти“ е започнала своята дейност с 25 биофермери, а сега са близо 7 000. \r\nСлед официалната част фермерският пазар продължи с традиционни български хора в изпълнение на ДЮТА „Дунавска младост“ към ПБНЧ „Еленка и Кирил Д. Аврамови – 1856“, към които с радост се присъединиха и жителите на града.", "date": "2019.10.07", "title": "Десетки български биопроизводители участваха в Петия есенен фермерски пазар в Свищов"}
{"url": "http://www.focus-news.net/news/2019/10/07/2705927/17-oto-sastezanie-za-kupata-na-balgarskata-federatsiya-za-pozharoprilozhen-sport-shte-se-provede-v-plovdiv.html", "text": "17-ото състезание по пожароприложен спорт за купата на Българската федерация за пожароприложен спорт ще се проведе в Пловдив. Това съобщиха за  Радио „Фокус“ – Пловдив  от МВР. Състезанието ще се състои от днес до 9 октомври на Лекоатлетически стадион „Пловдив“. Ще участват над 80 състезатели от 9 области в страната, представители на РДПБЗН – Варна, Видин, Враца, Плевен, Пловдив, Русе, РДПБЗН - София, Стара Загора, Шумен и представителния отбор на Факултет „Пожарна безопасност и защита на населението“ при Академия на Министерство на вътрешните работи. Състезанието ще се проведе в дисциплините „Изкачване с щурмова стълба“, „100-метрова пътека с препятствия“, „Пожарна щафета 4 х 100 м с препятствия“. \r\nТържествената церемония по откриване на състезанието ще се състои тази вечер от 18.00 часа на площад „Съединение“.", "date": "2019.10.07", "title": "17-ото състезание за купата на Българската федерация за пожароприложен спорт ще се проведе в Пловдив"}
{"url": "http://www.focus-news.net/news/2019/10/07/2705933/mestni-izbori-2019-izbiratelnite-byuletini-v-obshtina-pleven-shte-badat-nad-134-000.html", "text": "Избирателните бюлетини в Плевенска община ще бъдат над 134 000, предаде кореспондент на  Радио „Фокус“ . Председателят на ОИК - Плевен, Ярослав Димитров съобщи, че с решение Общинската избирателна комисия в Плевен е одобрен тираж в размер на 134 800 броя за отпечатване на бюлетината за гласуване за кмет на Община Плевен в изборите за общински съветници и кметове в Община Плевен на 27 октомври. ,,Одобреният брой бюлетини за гласуване за общински съветници също е 134 800. ОИК – Плевен одобри необходим тираж в общ размер на 22 300 броя за отпечатване на бюлетини за гласуване за кметове на кметства“, каза още Ярослав Димитров.  \r\nВиолета КРЪСТЕВА", "date": "2019.10.07", "title": "Местни избори 2019: Избирателните бюлетини в община Плевен ще бъдат над 134 000"}
{"url": "http://www.focus-news.net/news/2019/10/07/2705928/afp-kitayskoto-posolstvo-v-parizh-razkritikuva-kriminalnata-podkrepa-na-es-za-protestirashtite-v-honkong.html", "text": "Посолството на Китай в Париж разкритикува Европейския съюз за „криминалната“ му подкрепа за протестиращите в Хонконг и осъждането на полицейските действия в китайския автономен регион, предава  AFP . \r\nОбвинявайки ЕС в „публично възвеличаване на злоупотребите на бунтовниците“, дипломатическото представителство заяви, че призивът на Брюксел за деескалация и сдържаност е „криминален и много опасен“ и представлява атака срещу правото на самозащита на полицията в Хонконг. \r\n \r\nПревод и редакция:", "date": "2019.10.07", "title": "AFP: Китайското посолство в Париж разкритикува „криминалната“ подкрепа на ЕС за протестиращите в Хонконг"}
{"url": "http://www.focus-news.net/news/2019/10/07/2705931/prof-vasil-nikolov-kompleksat-provadiya-solnitsata-e-edin-ot-parvite-praistoricheski-gradski-tsentrove-v-evropa.html", "text": "Комплексът Провадия – Солницата е един от първите праисторически градски центрове в Европа. Това каза в интервю за предаването „Съкровищницата на тайните“ на  Радио „Фокус“  проф. Васил Николов, заместник – председател на Българската академия на науките и ръководител на разкопките на солниците край Провадия. Проф. Николов обясни, че праисторическият комплекс Провадия - Солницата е свързан със солодобиване. „За съвременния човек солта като че ли няма никакво значение, но трябва да знаем, че без 2 грама сол на 10 кг тегло на човек животът му би бил невъзможен, както и животът на животните, които той отглежда. Така че натриевият хлорид е изключително необходим за жизнените процеси в нашето тяло. Затова в праисторията – тогава, когато се развиват земеделието и скотовъдството, хората е трябвало да осигуряват това жизненоважно вещество. От Черно море до Босна и от Карпатите до Бяло море няма друг такъв залеж на каменна сол, който да е бил използваем в късната праистория. На това място, което днес наричаме „Солницата“, са бликали няколко солени извора и праисторическите хора, които са дошли там да произвеждат сол, са създали технология за производството на сол чрез изпаряване на водата от разсол“, обясни проф. Васил Николов. По-късно са създадени нов тип съоръжения за добиване на сол, които са вкопани в земята. При едно зареждане жителите на района са получавали до 5 тона суха сол, което прави тези хора изключително богати. „Затова често казвам, че Провадия - Солницата е монетният двор на Югоизточна Европа или на Европа по това време. Точно поради тази причина жителите е трябвало да защитават богатството си, затова около селището са изграждани последователно три големи каменни укрепителни системи, първите в Европа“, допълни проф. Николов. Разкопките на обекта са започнали още през 2005-та година, като има открити и други елементи на материалната култура или на обредността, които правят това селище изключително важно и атрактивно, отбеляза той.  \r\nМарияна ВАЛЕНТИНОВА", "date": "2019.10.07", "title": "Проф. Васил Николов: Комплексът Провадия – Солницата е един от първите праисторически градски центрове в Европа"}
{"url": "http://www.focus-news.net/news/2019/10/07/2705935/nad-praga-za-sredni-vodi-e-nivoto-na-reka-pirinska-bistritsa-pri-selo-gorno-spanchevo-v-oblast-blagoevgrad.html", "text": "През изминалото денонощие нивата на наблюдаваните реки в Западнобеломорския басейн са останали без съществени изменения. Това показва справка на сайта на Националния институт по метеорология и хидрология. Регистрираните колебания на речните нива в басейна са: за водосбора на река Места от минус 3 см до плюс 2 см; за водосбора на река Струма от минус 4 см до плюс 3 см. Водните количества на реките в басейна са под праговете за средни води, с изключение на река Пиринска Бистрица при село Горно Спанчево, която е с водно количество над прага за средни води. Днес и през следващите три дни речните нива в басейна ще останат без съществени изменения. Водните количества ще бъдат под праговете за внимание.", "date": "2019.10.07", "title": "Над прага за средни води е нивото на река Пиринска Бистрица при село Горно Спанчево в област Благоевград"}
{"url": "http://www.focus-news.net/news/2019/10/07/2705932/spryan-e-uchebniyat-protses-v-dve-uchilishta-v-sliven-zashtoto-roditelite-sa-vzeli-detsata-si-zaradi-sluhove-che-te-shte-im-badat-otneti-ot-sotsialnite-sluzhbi.html", "text": "В две сливенски училища с преобладаващи ромски ученици днес е спрян учебният процес. Това съобщиха за  Радио „Фокус“ – Сливен  от Областната дирекция на МВР. Причината е, че родителите са взели децата си от класните стаи заради слухове, че те ще им бъдат отнети от социалните служби в изпълнение „Стратегията за детето“.  \r\nВ 6-то Основно училище учебен процес е имало до 10.00 часа, потвърдиха от учебното заведение. Над 500 деца от първа смяна са били изведени от родителите си, въпреки опитите на училищното ръководство да обясни, че тези слухове са неоснователни. Втора смяна също няма да има. От училището днес ще обходят родителите и заедно с ромски медиатори ще се опитат да ги убедят, да пуснат децата в училище.  \r\nДиректорът на 8-мо училище, където днес също е спрян учебният процес, Галя Илиева отказа коментар. Полицията е осигурила охрана и безопасното извеждане на децата и преминаване им до ромския квартал „Надежда“. \r\nМинистърът на образованието и науката Красимир Вълчев, който днес е в Сливен, заяви, че е информиран за случая.  По думите му в кварталите с ромско население се спекулира със страховете и става въпрос за добре организирани групи. „По мое мнение, някой се опитва да създаде страхове и внушения. Някой се опитва да подмени на проблемите, които има. Много по-голям проблем е това, че децата не посещават училище, а не това, че те ще бъдат отнети. Колко случаи на отнети деца има у нас? Редно е учителите да успокоят родителите, и да им обяснят, че някой се опитва да ги подведе“, заяви министър Вълчев. \r\nЛюдмила ЙОРГОВА", "date": "2019.10.07", "title": "Спрян е учебният процес в две училища в Сливен, защото родителите са взели децата си заради слухове, че те ще им бъдат отнети от социалните служби"}
{"url": "http://www.focus-news.net/news/2019/10/07/2705937/mestni-izbori-2019-obshtina-yambol-na-12-oktomvri-izticha-srokat-za-vpisvane-na-izbiratel-v-izbiratelen-spisak-po-nastoyasht-adres.html", "text": "Във връзка с предстоящите избори на кмет на община и общински съветници, Община Ямбол напомня, че на 12 октомври изтича срокът за вписване на избирател в избирателен списък по настоящ адрес. Това съобщиха от пресцентъра на  Общината . Същият ден е и крайната дата за подаване на заявление за гласуване с подвижна избирателна кутия. \r\nИзбирател, чийто постоянен и настоящ адрес са в различни населени места на територията на Република България, може при заявено желание от негова страна и в случай, че имат настоящ адрес на територията на община Ямбол към 26 април 2019 г. включително, да бъде вписан в списъка по настоящ адрес в Ямбол. Заявлението се попълва по образец и се подава в сградата на Община Ямбол на ул. „Г. С. Раковски“ 7, етаж 2, стаи 213 и 214, в Дирекция „Регистрация и гражданско състояние“. В последния възможен ден – 12 октомври, заявлението може да бъде подадено най-късно до 16.00 часа. Заявление може да бъде подадено и чрез електронната поща на Общината yambol@yambol.bg, но следва да е подписано с електронен подпис.  \r\nГраждани с трайни увреждания могат да се възползват от възможността да гласуват с подвижна избирателна кутия, когато са в невъзможност да упражнят правото си на гласоподаватели на място в изборна секция. Това заявление също се попълва по образец и към него трябва да се приложи копие от решението на ТЕЛК/НЕЛК. Заявлението може да се подаде по пощата на адрес: Община Ямбол, ул. „Г. С. Раковски“ 7, 8600 гр. Ямбол, по факс - 046662247, чрез електронна поща на адрес: yambol@yambol.bg  или директно в Община Ямбол – стаи 213 и 214, в Дирекция „Регистрация и гражданско състояние“. За да се назначи подвижна секционна избирателна комисия, е необходимо да има подадени не по-малко от 10 заявления от избиратели с трайни увреждания. Имената на избирателя, направил искане за гласуване с подвижна избирателна кутия се заличават от избирателния списък за гласуване по постоянен адрес. \r\nДо 19 октомври е срокът за отстраняване на непълноти и грешки в избирателния списък. Всеки избирател може да направи проверка по ЕГН и/или адрес на  http://grao.bg/elections#query или чрез следните телефони:  \r\n- мобилен: изпраща се SMS на единен номер 18429 и за трите мобилни оператора. Цената на SMS e 25 стотинки без ДДС. В текста на SMS се изписват единствено десетте цифри на ЕГН. Системата връща SMS с номера и адреса на избирателната секция за въведения ЕГН; \r\n- стационарен: избира се 0800 1 4726 (по-лесно се запомня като 0800 1 GRAO). Тел. 0800 1 4726 е безплатен за цялата страна.   \r\nПодробна информация за сроковете и образци на заявленията могат да се намерят на сайта на Община Ямбол   в специалния банер за предстоящите избори.", "date": "2019.10.07", "title": "Местни избори 2019: Община Ямбол: На 12 октомври изтича срокът за вписване на избирател в избирателен списък по настоящ адрес"}
{"url": "http://www.focus-news.net/news/2019/10/07/2705934/rumen-ivanov-zam-kmet-na-sliven-falshivata-novina-za-izvedeni-dve-detsa-ot-uchilishtata-bratya-miladinovi-i-yuriy-gagarin-e-prestapna-zloupotreba-sas-strahovete-na-horata.html", "text": "Разпространена фалшива новина, че две деца са изведени от училищата „Братя Миладинови“ и „Юрий Гагарин“ в квартал „Даме Груев“, е накарала ромски родители да изведат децата си от училище. Това съобщиха от пресцентъра на  Община Сливен . По този повод заместник-кметът Румен Иванов призовава гражданите на Сливен да не се поддават на провокации и фалшиви новини. Той заяви, че става дума за изкуствено нагнетяване на напрежението и престъпна злоупотреба със страховете на хората. \r\n„Недопустимо е да бъдат правени подобни внушения към родителите. Призовавам всички, които имат отношение към предизвикването на този проблем, да не използват децата и техните родители за осъществяването на своите цели и политически амбиции“, каза заместник-кметът. \r\nТой призова към спокойствие, нормализиране на обстановката и още от днес и утре да се осигури присъствие на децата в училище.", "date": "2019.10.07", "title": "Румен Иванов, зам.-кмет на Сливен: Фалшивата новина за изведени две деца от училищата „Братя Миладинови“ и „Юрий Гагарин“ е престъпна злоупотреба със страховете на хората"}
{"url": "http://www.focus-news.net/news/2019/10/07/2705938/s-bogata-kulturna-programa-v-pleven-shte-bade-otbelyazan-svetovniyat-den-na-arhitekturata.html", "text": "Две изложби и богата съпътстваща програма се организират по Световния ден на архитектурата в Плевен. Това каза за  Радио „Фокус“  Силвия Златкова, журналист и организатор на събитията. ,,Кои са най-мащабните и ключови инвестиции за последните 20 години в Плевен и региона, най-характерните и запомнящи се вложения за този период? Какви нови площи бяха изградени и колко бяха реконструирани? Кои са най-големите инвеститори, които създават нови работни места? Все интригуващи и важни въпроси за развитието на всеки регион, отговорите на които се опитах да събера в специализирана експозиция, „реВизията на Севера – реализации от Плевен и региона“, провокирана от реално случващи се инвестиции“, каза Силвия Златкова. Тя допълни, че изложбата ще представи един различен поглед към Плевен и региона, като част от по-мащабен проект „реВизията на Севера“, чиято основна цел е да покаже реализираните инвестиционни проекти в по-слабо развитата част от България – регионът с потенциал на развитие. ,,Специализираната експозиция представя моята гледна точка от позицията ми на журналист с 20-годишен опит и експертиза във водещи специализирани и бизнес издания. Изложбата „реВизията на Севера – реализации от Плевен и региона“ е част от програмата за отбелязване на Световния ден на архитектурата в Плевен и се провежда паралелно с традиционното Осмо по ред издание на изложба-преглед на архитектурата, организирана от Съюза на архитектите в България – Дружество Плевен и Камара на архитектите в България  – Регионална колегия Плевен, представяща нови проекти от последните две години, които предстои да се реализират, изпълнението им е в ход или вече са реализирани“, каза още Силвия Златкова.  \r\nВиолета КРЪСТЕВА", "date": "2019.10.07", "title": "С богата културна програма в Плевен ще бъде отбелязан Световният ден на архитектурата"}
{"url": "http://www.focus-news.net/news/2019/10/07/2705930/zapochva-nova-kravodaritelska-aktsiya-v-asarel-medet-ad.html", "text": "Нова кръводарителска акция ще се проведе в „Асарел-Медет“ АД тази седмица. Това съобщиха от отдел „Комуникации“ на  „Асарел-Медет“ . Кампанията, организирана от дружеството и Центъра по кръвопреливане – Пловдив, е под наслов „Дарете кръв, подарете надежда за живот!“ и ще върви пет дни – от днес до 11 октомври. Желаещите да подкрепят хуманната кауза могат да го направят във всеки от тези дни във фирмената здравна служба между 9.00 и 12.30 часа.  \r\nТова е втората кръводарителска акция за годината. В първата, проведена през април, се включиха рекордните 170 доброволци от „Асарел-Медет“ и дъщерните дружества на компанията. В благородната инициатива се включиха и ученици от дуалната форма на обучение. За участниците са подготвени специални червени сърца и благодарствена грамота за хуманния жест.", "date": "2019.10.07", "title": "Започва нова кръводарителска акция в „Асарел-Медет“ АД"}
{"url": "http://www.focus-news.net/news/2019/10/07/2705926/ria-novosti-kiev-otlozhi-izteglyaneto-na-silite-si-v-donbas.html", "text": "Министърът на външните работи на Украйна Вадим Пристайко съобщи, че изтеглянето на силите на страната в Донбас се отлага заради нарушения на примирието, предава  РИА Новости . \r\n„Преди няколко дни бяха обстреляни и Петровское, и Золотое. А нашето решение беше отвеждането да започне на седмия ден от запазването на мира в тези участъци, откакто няма обстрели. Затова ние трябва да изчакаме, докато не мине следващият седемдневн период, който трябва да покаже, че страните имат сериозни намерение“, заяви Пристайко по време на брифинг. \r\nНа 2 октомври на среща в Минск участници в контактната група съгласуваха график за отвеждане на силите и средствата в двете села. Изтеглянето на войските е едно от условията за провеждане на среща на върха на „Нормандската четворка“. \r\nПредполагаше се, че Въоръжените сили на Украйна (ВСУ) и силите на самопровъзгласените републики в Донбас трябва да отведат войниците си от линията на съприкосновение на разстояние не по-малко от километър, да разрушат фортификационните си съоръжения и да разминират територията. \r\nВсичко трябваше да се случи синхронно и огледално под наблюдението на мисията на ОССЕ. \r\nБе планирано в понеделник страните да предадат на наблюдателите за местонахождението на силите и средствата и за това, къде ще бъдат преместени те. Самото изтегляне, както се очакваше, трябваше да започне в сряда. \r\n \r\nПревод и редакция:", "date": "2019.10.07", "title": "РИА Новости: Киев отложи изтеглянето на силите си в Донбас"}
{"url": "http://www.focus-news.net/news/2019/10/07/2705936/fokus-makedoniya-albin-kurti-se-obyavi-za-noviya-premier-na-kosovo.html", "text": "ю Албин Курти вече се обяви за бъдещ премиер на Косово, след като неговото ляво-националистическо Движение „Самоопределение“ („Ветевендосие“ (ВВ)) получи най-много гласове на предсрочните парламентарни избори. Предварителните резултати след преброяването на 95,88% от бюлетините показаха, че ВВ получава 25,79%, докато Демократическата лига на Косово на бившия премиер Иса Мустафа остава с 25,05%, пише македонският  „Фокус“ . \r\n„Вярваме, че истинската демократична промяна идва, когато опозицията стане правителство. Опозицията победи убедително и тази победа и промяна бяха оглавени от Движение „Самоопределение“ и мен, като нов премиер на Република Косово“, заяви Курти, като добави, че ще подаде ръка за сътрудничество като премиер, за да затвърди промяната. \r\nДвете партии, оглавявани от бивши командири в Армията за освобождение на Косово (АОК), които досега деляха властта, паднаха на трето и четвърто място и сега отиват в опозиция. Конкретно, Демократическата партия на Косово (ПДК), оглавявана от Кадри Весели, а преди това от настоящия президент Хашим Тачи, и „Алианса за бъдещето на Косово“ (ААК) на бившия премиер Рамуш Харадинай, останаха на трето и четвърто място, съответно. \r\n„Ние загубихме. Приемаме присъдата на народа и ПДК отива в опозиция“, заяви Весели. \r\n10 от 120 места в косовския парламент са резервирани за етническите сърби, като всички те, според изборните резултати, отиват за „Сръбска листа“, която настоява за запазване на връзките с Белград. \r\n \r\nПревод и редакция:", "date": "2019.10.07", "title": "„Фокус“ (Македония): Албин Курти се обяви за новия премиер на Косово"}
{"url": "http://www.focus-news.net/news/2019/10/07/2705945/v-burgas-shte-se-provede-germano-balgarski-ikonomicheski-forum.html", "text": "На 14 октомври в административната сграда на Индустриален и логистичен парк - Бургас ще се проведе германо-български икономически форум. Това съобщиха от пресцентъра на  Община Бургас . Поканени са гости от Баварското министерство на икономиката, регионалното развитие и енергетиката, Германската агенция за инвестиции, Индустриално-търговската камара в гр. Кьолн, сдружението Източна Европа на германската икономика, представители на фирми от двете държави. Сред вече потвърдилите участие чуждестранни лектори са: \r\n- д-р Патриция Калийс - министерски съветник и ръководител на отдела за регионално развитие в Баварското министерство за икономика, регионално развитие и енергетика. \r\n- проф. д-р Уве Бьом - ръководител на отдела за международни дейности към индустриално-търговската камара Горен Рейн-Боденско езеро (град Констанц). \r\n- Аня Квиринг - регионален директор за Югоизточна Европа на Сдружението Източна Европа на германската икономика. \r\n- Гюнтер Майер от германската агенция за инвестиции Germany Trade & Invest (GTAI), ръководител на бюро София и Букурещ. \r\n- Жанин Ханзен от Асоциацията на германските индустриално-търговски камари. \r\nВъв форума, който ще бъде открит в 10.00 часа, приветствия като домакини ще отправят Димитър Николов, областният управител Вълчо Чолаков, зам.-министърът на енергетиката Жечо Станков и Митко Василев - главен управител на Германо-българската индустриално-търговска камара, която е и основен организатор на събитието. \r\nЦелта на всички участници и организатори е задълбочаването на бизнес отношенията между двете държави. По време на форума ще бъдат презентирани съществуващите и бъдещите индустриални зони на Бургас като перспективни локации за инвестиране.", "date": "2019.10.07", "title": "В Бургас ще се проведе германо-български икономически форум"}
{"url": "http://www.focus-news.net/news/2019/10/07/2705942/dvama-dushi-sa-zadarzhani-vav-vrazka-s-obira-na-bankoviya-klon-v-stolitsata.html", "text": "Двама души са задържани във връзка с обира на банковия клон в столицата. Това каза по време на брифинг в Съдебната палата, Емилия Русинова – ръководител на Софийска градска прокуратура, предаде репортер на  Агенция „Фокус“ . „Към момента са задържани с мярка „задържане до 72 часа“ две лица. Единият е извършител на деянието, другият е помагач. Обявени са за издирване и другите двама участници в тази кражба. Кражбата е извършена на 5 октомври в събота между 15.30 и 16.00 часа. Извършителите на кражбата са имали предварителна информация, тъй като задържаният, привлечен в качеството на обвиняем неколкократно е посещавал този банков офис и е наблюдавал действията на единствената работеща в него служителка. Споделил е своите наблюдения с едно от лицата, което също е участвало, но към настоящият момент не е задържано, а е обявено за издирване. Впоследствие са споделили с третия участник. Потърсили са помощта на задържаният помагач, така нареченият ключар, който име е осигурил ключа“, допълни още Русинова.  \r\nЛицата са посетили банковия офис около една седмица преди това с идеята ключарят, както ние го наричаме, да може да огледа ключалката и да изработи ключа. „Лицата са се опитали да бъдат конспиративни в своите действия, тъй като от събраните по делото към настоящия етап  доказателства, се установява, че същите са сменяли автомобили. Автомобилът, с който са извършили кражбата впоследствие е бил опожарен. По делото са назначени множество експертизи“, заяви Емилия Русинова. \r\nЗорница КОСТАДИНОВА", "date": "2019.10.07", "title": "Двама души са задържани във връзка с обира на банковия клон в столицата"}
{"url": "http://www.focus-news.net/news/2019/10/07/2705918/pregled-na-mezhdunarodnite-novini-do-13-chasa-agentsiya-fokus.html", "text": "Поредица визита на американския държавен секретар Майк Помпео в няколко балкански държави потвърдиха, че САЩ са все по-заинтересовани в региона. Междувременно, отношенията на Вашингтон със Западна Европа продължават да ескалират, пише базираният в Брюксел портал  Euractiv  в материал, представен без редакторска намеса. \r\nНа официално посещение в Атина през уикенда Помпео подписа разширено споразумение за отбрана с Гърция. Той също разкритикува Турция за сондажите за въглеводороди в Източното Средиземноморие, като нарече действията на страната „незаконни“ и „неприемливи“. \r\n„Искаме да гарантираме, че правилата уреждат международното проучване за енергийните ресурси в Средиземно море и никоя държава не може да държи Европа като заложник“, каза той. Новата отбранителна сделка е свързана с използването на американската военноморска база Суда Бей, авиобазите Стефановикейо и Лариса в Централна Гърция, както и пристанището в Александруполис, търговският център на Североизточна Гърция. \r\nАлександруполис ще играе ключова роля за преминаването на американските войски от Средиземноморието към Европа и балтийските страни, заобикаляйки Турция. Той ще се окаже полезен и за транспортирането на втечнен природен газ от САЩ до Европа. \r\nБългарският министър на енергетиката Теменужка Петкова спомена интерконектора Гърция-България (известен още като Стара Загора-Комотини) и участието на България в изграждането на терминала за втечнен природен газ в Александруполис в последните интервюта. \r\nМинистърът заяви пред националния канал БНТ в неделя (6 октомври), че интерконекторът ще бъде готов през втората половина на 2020 г. Тя добави, че в четвъртък (10 октомври) ще бъде подписано споразумение за финансиране с Европейската инвестиционна банка и че строителят  на тръбопровода и доставчик на тръби вече са избрани. \r\nОчаква се България да изкупува 1 млрд. куб. м. азерски газ годишно от Южния газов коридор (почти една трета от годишното й потребление). Газът ще се транспортира чрез интерконектора Гърция-България. \r\nТочно преди това Помпео посети Северна Македония и Черна гора. По отношение на Северна Македония той каза, че очаква страната да стане 30-тата членка на НАТО до края на годината и похвали дългоочакваното споразумение за промяна на името с Атина. \r\n \r\nВ Черна гора, която вече е член на НАТО, Помпео призова страната да направи повече за борба с корупцията и да гарантира свободата на печата. Той добави, че Подгорица споделя мнението на САЩ по няколко външнополитически въпроса, позовавайки се на сътрудничество в областта на киберсигурността. Например, Подгорица е помогнала за разработването на защита срещу най-новия софтуер на Русия, която ще подобри сигурността на милиарди устройства по целия свят. \r\nПри всяко посещение Помпео предупреждаваше за рисковете от китайските инвестиции в чувствителни технологии и призовава лидерите да вземат „правилните решения“. Той каза също, че Пекин може да предложи подкупи, за да спечели някои инфраструктурни сделки на Балканите. \r\nПрез юли експерт от китайския технологичен гигант Huawei заяви за EURACTIV, че това е „историческа“ възможност за Гърция и Кипър да заемат водеща позиция при въвеждането на 5G технологията в Югоизточна Европа. \r\nМеждувременно Белият дом иска американският посланик в Германия Ричард Гренел да бъде негов специален пратеник за диалога между Белград и Прищина. \r\nКоментирайки въпроса, говорителят на Европейската комисия Мая Кочиянчич заяви, че САЩ и ЕС имат споделен интерес към стабилността на Западните Балкани. И Белград, и Прищина приветстваха този ход. \r\n \r\nНо от другата страна на континента отношенията с американците се влошават. \r\nВ петък испанското правителство привика посланика на САЩ в Испания, Дюк Бучан, за да се оплаче от новото увеличение на тарифите, обявено от администрацията на САЩ. Вашингтон реши да наложи 10-25% тарифи за европейски стоки, след като Световната търговска организация (СТО) се произнесе в полза на САЩ и срещу ЕС заради субсидии за Airbus, европейски производител на самолети. \r\nВ случай, че САЩ отхвърлят диалога, испанското правителство заяви, че ще реагира „незабавно с твърдост и яснота“ в защита на испанските интереси. Правителството ще използва всички възможни правни пътища и ще си сътрудничи с Европейската комисия и други страни от ЕС, според официално изявление. \r\nФранция и Германия се насочиха към Google във връзка с европейското законодателство за авторското право. Френският президент Еманюел Макрон заяви, че Париж и Берлин ще работят по съвместна инициатива срещу Google. И двете държави искат американската компания да плати за показване на връзки към статии в печата, докато американската компания възнамерява да преустанови позоваването на статии, за да избегне необходимостта от поемане на сметката. Темата ще бъде обсъдена на френско-германския Министерски съвет, който ще се проведе в Тулуза на 16 октомври. \r\n*** \r\n  Президентът на Сърбия Александър Вучич ще се срещне с премиерите на Северна Македония и Албания Зоран Заев и Еди Рама на 10 октомври (четвъртък) в Нови Сад, пише белградският ежедневник  Danas , като се позовава на съобщение от сръбското Президентство. \r\nКакто беше обявено, срещата ще се проведе в Офицерския павилион на крепостта Петроварадин. \r\nВучич обяви по-рано, че ще обсъди с Рама и Заев премахването на бариерите пред свободния поток на стоки и услуги между трите държави. \r\nТой каза, че това е „епохална идея“, която е получила „пълния консенсус“ на премиерите на Северна Македония и Албания. \r\n„Разбрахме, че поотделно сме малки и слаби, но ако се обединим по отношение на икономическите свободи, ако излезем като блок пред Европейския съюз и други, вярваме, че нашата роля ще бъде значително по-голяма. Искаме се свържем икономически, като по този начин ще увеличим драматично нивото на инвестициите и ще създадем такава среда, в която бихме имали пълна свобода на движение, трафик и услуги. Това би вдигнало всички нас и затова намерих пълно съгласие от Рама и Заев“, заяви сръбският президент. \r\n*** \r\n  Премиерът-социалист на Португалия Антонио Коща обяви победа на парламентарните избори в страната, като заяви, че ще продължи да управлява в коалиция с крайно-левите партии, съобщава  Euronews . \r\nНеговата Социалистическа партия (СП) подобри резултата си, но не успя да постигне абсолютно мнозинство. Тя получава между 44 и 49 процента от вота, или около 106 мандата. \r\nТова означава, че ще трябва да договори нова сделка с единия или и двата си крайно-леви съюзника от предишното правителство, макар че премиерът посочи, че ще преговаря също с партията „Хора-животни-природа“. \r\n„Португалците харесаха нашето споразумение“, каза Коста, като развесели тълпи привърженици. „Ще видим дали е възможно“. \r\nОсновният му конкурент – Социалдемократическата партия, оглавена от Руи Рио, остана на второ място с 28%, което означава най-малко 77 места в парламента. \r\nНаблюдава се и увеличение на броя на партиите в парламента на Португалия, като националните консервативни Chega (ECR) и LIVRE (Зелени / EFA) печелят места за първи път в историята. \r\nКоща се възползва от добрия икономически растеж на страната, подпомогнат от увеличения износ и процъфтяващата туристическа индустрия, която през изминалата година имаше повече клиенти, отколкото е населението на Португалия. \r\n*** \r\n  Лидерът на косовското Движение „Самоопределение“ заяви в интервю пред виенския вестник „Стандард“ непосредствено след предсрочните парламентарни избори в Косово в неделя, че ще отмени вносните мита върху сръбските стоки, но ще иска и реципрочни мерки от страна на Белград, включително репарации за войната от 1998-1999 година, пише македонският ежедневник  „Вечер“ . \r\nКурти подчерта, че ако стане премиер ще започне диалог със сърбите в Косово още в първата седмица от мандата си. \r\n„Нито един премиер досега не е правил това, но то е много важно. В първия месец трябва да видим къде се намираме по 33 договора, които досега сме сключили с Белград. Също така очаквам с нетърпение да се срещна с върховния представител на ЕС Джозеп Борел. Не ме интересува, че е от Испания, която не признава независимостта на Косово“, заяви лидерът на партията победител на изборите в най-младата балканска държава. \r\nТой посочи, че не е доволен от предишния началник на европейската дипломация Федерика Могерини, макар че тя е от страна, която признава Косово. \r\nКуртия смята, че е най-важно диалогът да е добре подготвен, тъй като не може да се допуснат по-нататъшни провали. \r\nНа въпрос, дали ако стане премиер ще представлява и косовските сърби, лидерът на „Самоопределение“ отговори: „Разбира се. Вярвам, че има сърби, които ще размислят дали го правя по-добре от Вучич“. \r\nЩо се касае до митата, които в момента са в сила, Курти подчерта, че те не се вписват в неговата политика. \r\n„Ще отменим митата, но въз основа на реципрочност. Например, Белград трябва да приеме нашите табели и документи, на които пише Република Косово. Искаме да изясним и съдбата на изчезналите лица по време на конфликта, без значение от тяхната националност, за да намерим и изчезналите сърби и роми. Трябва да се формират съвместни екипи на косовски, сръбски и международни изследователи, за да се анализират масовите гробове“, смята председателят на ляво-националистическата партия. \r\nОсвен това той вярва, че Сърбия дължи на Косово военна компенсация, пенсионен фонд и 1200 артефакти. \r\nНа въпрос защо Прищина трябва да постигне споразумение с Белград, Курти отговори, че добросъседските отношения са важни и че няма членство в ЕС без взаимно признаване. \r\n*** \r\n  Турският президент Реджеп Таийп Ердоган заяви, че американските сили са започнали да се изтеглят от граничните с Турция райони на Северна Сирия след разговора му с държавния глава на САЩ Доналд Тръмп, като добави, че преговорите между двете страни по този въпрос ще продължат, предава  Reuters . \r\nПреди това от Белия Дом заявиха, че Анкара скоро ще осъществи планираната си военна операция за създаване на „зона за сигурност“ в Северна Сирия и САЩ няма да участват в нея, нито да я подкрепят. \r\nВ разговор с журналистите преди заминаването си за Белград, Ердоган заяви още, че възнамерява да посети Вашингтон и да се срещне с Тръмп през първата половина на ноември. По неговите думи, двамата лидери планират да обсъдят плановете за „зоната за сигурност“, като добави, че се надява освен това те да разрешат споровете си около програмата за F-35 по време на визитата. \r\n*** \r\n В чужбина, особено в Брюксел и Белград, мислят само как ще се отразят резултатите от изборите в Косово на диалога между Прищина и Сърбия. „Но Косово трябва да се фокусира върху вътрешните си работи, спирането на корупцията и създаването на функционираща държава която да зачита независимостта, безпристрастността и професионализма  на държавния апарат и да се тревожи по-малко от диалога и притесненията на бюрократите в Брюксел или Александър Вучич в Белград“, пише кореспондентът на вестник  Koha Ditore  в Брюксел Августин Пальокай. \r\nТой твърди още, че „Косово трябва да види кое правителство ще донесе по-добър живот, а не кое би улеснило работата на Брюксел и Белград. Брюксел не попита Косово, когато назначи заклет противник на независимостта на Косово – Джозеп Борел, като върховен представител на ЕС. Дори по-неприемлив е дебатът за това, кой би бил по примлив за „международния фактор“ и кой не в новото правителство на Косово. В момент, когато Сърбия от много години е водена от хора, които продължават да възхваляват Слободан Милошевич, назовавайки го велик лидер, и които величаят военни престъпници и отричат геноцида, да се каже, че определени политически лидер на Косово са неприемливи за „международните“ е голяма глупост и автогол за косоварите“. \r\n*** \r\n  Кандидатът за премиер на Демократическата лига на Косово (ЛДК) Вьоса Османи не приема загубата на парламентарните избори в страната, независимо че предварителните резултати показват победа на Движение „Самоопределение“, пише прищинският ежедневник Zeri. \r\nПо нейните думи, ЛДК ще чакат, докато не бъде преброен и последният глас, но подчерта, че какъвто и да е окончателният резултат, партията ще го приеме. \r\nОсмани не изключи възможността за коалиция със „Самоопределение“. \r\n„Победителят не може да бъде определен днес, защото ще чакаме, докато не бъде преброен и последният глас. Искам да благодаря на всички. Вярвам, че утре, щом всички гласове са преброени, ще имам окончателните резултати и ние ще излезем да говорим тогава“, заяви лидерът на дясноцентристката косовска фркция. \r\n  Американският правителствен аналитичен център RAND Corporation публикува доклад, посветен на стратегията за „сдържане“ на Русия в Черноморския регион, предава  РИА Новости . \r\nАвторите му изразяват безпокойството си от това, че в последно време Москва е модернизирала Черноморския флот и е увеличила силите си в Южния военен окръг. \r\nСпоред мнението на експертите от центъра, за да противодейства на „растящото руско влияние“ в региона, в Румъния и България трябва да бъдат разположени системи за противовъздушна отбрана и брегови ракетни батареи. Сред другите мерки са разширяването на ученията на НАТО и помощта за развитието на военните потенциали на Украйна и Грузия. \r\n*** \r\n Продължаването на споразумението за сътрудничество в сферата на отбраната между Атина и Вашингтон, подписано в събота и увеличението на американското военно присъствие в южната ни съседка ще помогне на Гърция да се чувства по-сигурна и да модернизира военната си инфраструктура. Това заяви пред вестник  Kathimerini  бившият министър на отбраната на Гърция в правителството на СИРИЗА Евангелос Апостолакис. \r\nВоенният, който е и бивш началник на Генералния щаб на гръцките въоръжени сили, заяви, че внесените поправки в Споразумението за сътрудничество в отбраната ще улеснят разполагането на американски военни кораби и военен персонал в гръцките бази, когато това се наложи. \r\n„Освен това, те ще могат да изграждат или подобряват съществуващата инфраструктура, за да могат да разполагат повече войници“, уточни той. \r\nАпостолакис заяви, че приоритетите на Гърция трябва да бъдат реорганизацията на армията, завършването на модернизацията на изтребителите F-16 и подобряването на флотилията от фрегати „Меко“. Но той също вижда възможност за Атина да се включи в програмата за изтребителите от пето поколение F-35 след изключването на Турция заради придобиването на руски системи за противовъздушна отбрана. \r\n„Ако получим възможност да се включим бързо в програмата... ние можем да модернизираме само част от нашите F-16“, заяви военният, като добави, че вместо това Гърция може да поръча няколко F-35. \r\nНа въпрос относно „агресията на Турция в Източното Средиземноморие“, Апостолакис заяви, че „усилията на Турция да наложи своите възгледи и военни цели създава проблеми не само за Гърция, но и за всички държави“ в региона. \r\nТой съжалява, че Вашингтон не е натиснал Анкара по този въпрос толкова, колкото се е надявала Атина. „Защото американците искат да задържат Турция близо до себе си на всяка цена, натискът беше слаб“, заяви бившият военен министър. „Същевременно, Европейският съюз, по причини, които всички ние разбираме, не иска да влиза в директна конфронтация с Турция“, добави той. \r\nМакар че Апостолакис не изключва шанса за „инцидент“ в Егейско море, той смята, че не е в интерес на Турция да предизвиква такъв. \r\n„Това ще добави пореден проблем във вече дългия списък (на Турция), без да дава някакви значителни придобивки“. \r\n*** \r\n  Президентът на Турция Реджеп Таийп Ердоган пристига на двудневно официално посещение в Сърбия. Той води със себе си 200 представители на турския бизнес и се очаква да обяви нови инвестиции в западната ни съседка. Визитата ще бъде отбелязана с полагането на крайъгълния камък на магистралата между столиците на Сърбия и Босна и Херцеговина, Белград и Сараево, която е от голямо значение за свързването на целия регион, пише белградският ежедневник  „Вечерне новости“ . \r\nДомакинът Александър Вучич ще посрещне своя турски колега пред Двореца „Сърбия“, след което те заедно ще посетят изложбата „Сърбия и Турция в документите на Османския архив и Архива на Сърбия“, а след това ще имат среща на четири очи. \r\nМакар че икономическото сътрудничество е на първи план, политическият аспект на посещението на Ердоган също е много важен заради огромното влияние на турския президент в региона, преди всичко в Босна и Херцеговима, но и в област Санджак (Рашка) в Сърбия. Ще бъдат обсъдени отношенията между съседните държави на Балканите, както и диалога Белград – Прищина. По време на последната си среща с Вучич Ердоган потвърди, че Турция ще подкрепи всяко споразумение между сърби и албанци за Косово. \r\nПо време на предстоящата среща ще бъдат подписани серия от двустранни документи и ще бъде представена съвместна пощенска марка по повод 140 години от установяването на дипломатически отношения между Република Сърбия и Република Турция. \r\nНа втория ден от посещението президентите Вучич и Ердоган ще бъдат домакини на Тристранната среща на върха на Сърбия, Босна и Херцеговина и Турция. Делегацията на БиХ ще бъде ръководена от трима членове на председателството - Милорад Додик, Желко Комшич и Шефик Джаферович. Беше обявено също, че по време на посещението в ще бъдат открити пет турски фирми и ще бъдат положени основите за изграждането на една фабрика. \r\nПрез последните години икономическото сътрудничество между Сърбия и Турция, които имат споразумение за свободна търговия, се засили, което се доказва от факта, че миналата година стокооборота надхвърли един милиард евро (1,084 милиарда). \r\nПотенциалът за разширяване на сътрудничеството е очевиден в сектора на дървесината, механиката и информационните технологии. Данните казват, че 151 компании с над 50% турски капитал работят в Сърбия. \r\nЕрдоган посети за последно Белград и Нови Пазар през октомври 2017 година. Междувременно двамата президенти се срещнаха два пъти в Турция през май и октомври миналата година. \r\n*** \r\n  Борис Джонсън ще се опита да спаси плана си за Брекзит тази седмица, докато френският президент предупреди, че ЕС ще реши в рамките на няколко дни, дали изобщо е възможно споразумение на този етап, пише британското издание  London Evening Standard . \r\nПремиерът е казал на Еманюел Макрон, че Брюксел няма не трябва да се заблуждава от „погрешното убеждение“, че Великобритания може да отложи отново излизането си от ЕС след 31 октомври. \r\nНо в телефонно обаждане в неделя френският президент е информирал Джонсън, че в края на седмицата ЕС ще реши дали сделката е възможна. Служител в Елисейския дворец заяви пред Би Би Си: „Президентът каза на [г-н Джонсън], че преговорите с екипа на Мишел Барние трябва да продължат бързо в следващите дни, за да се оцени в края на седмицата дали е възможна сделка, която да спазва принципите на Европейския съюз“. От Даунинг Стрийт заявиха, че г-н Джонсън ясно е заявил в призиви към европейските лидери през уикенда, че това е последният шанс за сключване на сделка, но ка ЕС трябва да направи съответни на британските компромиси. \r\nПремиерът е добавил, че иска да постигне споразумение, което е приемливо и за двете страни и заяви, че новите му предложения имат подкрепата на депутатите в британския парламент. \r\nТова се случва в момент, когато Джереми Корбин, лидерът на Лейбъристката партия, трябва да се срещне с лидерите на другите опозиционни партии, за да обсъдят новите предложения на правителството за Брекзит, докато Съдът в Шотландия може да вземе решение в понеделник, дали премиерът може да бъде принуден от съдилищата да изпрати писмо с искане за отлагане на член 50. \r\nОт Даунинг стрийт 10 предупредиха Брюксел, че ще бъде „историческо неразбирателство“ да се вярва, че така нареченият „Закон Бени“ може да предотврати Брекзит без сделка, независимо че е приет с тази цел. \r\nВисокопоставен източник от администрацията на премиера заяви: „Това е възможността да постигнем сделка: сделка, която се подкрепя от депутатите и сделка, в която има компромис и от двете страни. Обединеното кралство направи голямо и важно предложение, но е дошъл моментът, в който и Комисията трябва да покаже желание за постигане на компромис. Ако това не се случи, Обединеното кралство ще излезе без сделка. Договорът за капитулация и неговите автори подкопават преговорите, но ако лидерите на ЕС залагат, че ще предотвратят излизане без сделка, това ще бъде историческо недоразумение“. \r\nОчаква се в понеделник Джонсън да говори с други европейски лидери и да пътува до континента по-късно през седмицата в опит да постигне споразумение. \r\nРазбра се, че правителството обмисля да публикува целия текст на предложеното споразумение, което досега бе споделено само с Брюксел, ако се реши, че това ще помогне в процеса на преговорите. \r\nПремиерът на Финландия Анти Рине заяви пред Welt am Sonntag, след като говори с британския си колега, че сега Джонсън вече е разбрал „каква голяма бъркотия е това“. \r\n„Ето защо се страхувам, че срещата на върха през октомври ще бъде по-скоро за ново отлагане, отколкото за конкретни решения“, каза той. \r\nОчаква се днес да бъде взето решение, дали министър-председателят може да бъде принуден от съдилищата да изпрати писмо с искане за ново отлагане на Брекзит. \r\nДокументите, внесени в съда от името на Джонсън, са разгледани в петък. В тях той дава ясно да се разбере, че няма да прави опит да заобиколи „Закона Бен“. \r\nНо вестник The Telegraph съобщава, че премиерът ще иска делото да бъде предадено на Върховния съд в поредно усилие да се опита да избегне необходимостта да пише писмо за нова отсрочка на член 50. \r\nПреди срещите си днес, Корбин заяви: „Междупартийната среща ще реши какви по-нататъшни стъпки можем да предприемем, за да накараме правителството да се отчита и да гарантираме, че премиерът ще спази закона и ще поиска отлагане, ако не бъде постигната сделка до 19 октомври“. \r\n*** \r\n  Ляво-националистическото Движение „Самоопределение“ (Ветевендосие (ВВ)) води на предсрочните парламентарни избори в Косово, но ще трябва да се коалира с още най-малко две партии, за да формира стабилно правителство в най-младата балканска държава, предава македонската редакция на  Deutsche Welle .  \r\nСпоред първичните неофициални резлтати, ВВ получава близо 26% от гласовете и изпреварва дясноцентристката Демократическа лига на Косово (ЛДК) с 25%. \r\nПо време на кампанията лидерите на двете партии обявиха, че ще се коалират, но стабилно правителство ще изисква и подкрепа от една от партиите на малцинствата – сърби, турци или бошняци, които заедно контролират 20 места в парламента. \r\nНа четвъртите парламентарни избори след обявяването на независимостта на Косово през 2008 г. партиите, ръководени от бивши членове на АОК (Армията за освобождение на Косово), претърпяха поражение. Бившият премиер Рамуш Харадинай, който се оттегли след като бе призован в Хагския трибунал за военни престъпления, спечели 11,5 на сто от гласовете със своята коалиция – „Алиансът за бъдещето на Косово“ (ААК) – Социалдемократическа партия (СДП). На трето място е Демократическата партия на Косово (ПДК) на бившия председател на парламента Кадри Весели с 21% от гласовете. \r\n„Ще направя всичко, за да има правителство в най-кратки срокове, защото сме в края на годината и трябва да приемем бюджета“, заяви лидерът на Самоопределение Албин Курти, който ще получи мандата за съставяне на новото правителство. \r\n„Тази вечер няма да почукам на вратата на ЛДК, но това ще е първата ми работа на сутринта. Нямаме време за губене“, каза политикът. \r\nИзбирателната активност беше 44 процента, но резултатите не включват избиратели от диаспората, които традиционно гласуват за ВВ. \r\n„Хората гласуват предимно за него (Албин Курти), защото смятат, че той е човекът, който ще се бори с престъпността и корупцията, ще създаде работни места и ще подобри икономиката“, обясни главният редактор на вестник „Коха Диторе“ Агрон Байрами. \r\nИзборите в Косово бяха наблюдавани от над 34 000 независими наблюдатели. Не се съобщава за големи инциденти, но полицията твърди, че е арестувала най-малко 20 души за правене на снимки на техните бюлетини. \r\n*** \r\n  Централната избирателна комисия не е успяла да излезе с окончателни предварителни резултати два часа след полунощ местно време (03:00 българско). Независимо от това Движение „Самоопределение“  („Ветевендосие“) обяви победа и я отпразнува на централния площад в Прищина – „Скендербег“, съобщава обществената  „Радио и телевизия Косово“ (RTK) . \r\nКъм 02:00 часа ЦИК е успяла да обработи 95% от бюлетините, въз основа на които „Ветевендосие“ води с 25,70% пред Демократическата лига на Косово (ЛДК) с 25,07% и Демократическата партия на Косово (ПДК) с 21,25%. \r\n***", "date": "2019.10.07", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/10/07/2705944/mestni-izbori-2019-sled-podaden-signal-oik-kocherinovo-e-zalichila-kandidat-za-kmet-i-lista-za-savetnitsi.html", "text": "След подаден сигнал ОИК – Кочериново е заличила кандидат за кмет и листа за съветници. Това съобщиха за  Радио „Фокус” – Кюстендил  от Общинска избирателна комисия – Кочериново. В комисията е постъпило искане от страна на лице представляващо местна коалиция, за заличаване на регистрацията на кандидатските листи за кмет на община и за общински съветници на същата коалиция. В исканията и допълнението се сочи, че заявленията за регистрация са подадени и подписани от лице, без представителна власт и без делегирани права по представени към заявленията пълномощни. В същото време в ОИК са постъпили и устни сигнали от лица, регистрирани като кандидати за общински съветници от името на същата местна коалиция, че не са уведомявани за обстоятелството или не са подписвали заявление-декларация. Поради тази причина е извършено заличаването, а в същото време е изпратен и сигнал до МВР и до Районно управление на МВР – Дупница. \r\nВенцеслава ИЛЧЕВ", "date": "2019.10.07", "title": "Местни избори 2019: След подаден сигнал ОИК – Кочериново е заличила кандидат за кмет и листа за съветници"}
{"url": "http://www.focus-news.net/news/2019/10/07/2705941/dvama-mazhe-sa-osadeni-za-krazhba-na-bronzovi-vtulki-za-blizo-12-000-lv-ot-skladovo-pomeshtenie-vav-veliko-tarnovo.html", "text": "Двама мъже са осъдени за кражба на бронзови втулки за близо 12 000 лв. от складово помещение във Велико Търново. Това съобщиха от пресцентъра на  Апелативна прокуратура - Велико Търново . По обвинение на Районна прокуратура – Велико Търново те са осъдени на по две години лишаване от свобода при строг режим двама за извършена кражба, в условията на опасен рецидив. \r\nС.М. и А.Д. са признати за виновни, по обвинението на прокуратурата за това, че на 8 - 9 юни 2017 г. в гр. Велико Търново, от складово помещение на две дружества, след предварителен сговор в немаловажен случай, чрез повреждане на прегради, здраво направени за защита на имот - огъване на метална решетка на прозорец на складовото помещение, и счупване на стъклото на прозореца, чрез използване на техническо средство и по специален начин - чрез деактивиране на датчика на локалната охранителна система и чрез използване на особена ловкост (предвид височината на прозореца и теглото на вещите), отнели от владението на собственика, без негово съгласие с намерение противозаконно да присвоят, чужди движими вещи - бронзова втулка с тегло от 100 килограма, на стойност 10 100 лева и 2 комплекта бронзови втулки с тегло от по 24 килограма всяка, на обща стойност 1 800 лева,  всички вещи на обща стойност 11 900 лева, като кражбата представлява опасен рецидив. \r\nОбвиняемите са осъждани многократно за престъпления от общ характер, предимно за кражби, извършени в условията на опасен рецидив. Двамата извършители са с взета мярка за неотклонение задържане под стража и са в затвора в Ловеч.", "date": "2019.10.07", "title": "Двама мъже са осъдени за кражба на бронзови втулки за близо 12 000 лв. от складово помещение във Велико Търново"}
{"url": "http://www.focus-news.net/news/2019/10/07/2705949/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На границата със Сърбия, Румъния и Гърция трафикът е нормален на всички гранични контролно-пропускателни пунктове.", "date": "2019.10.07", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/10/07/2705948/prof-vasil-nikolov-ochakva-se-do-proletta-na-sledvashtata-godina-nay-stariyat-solodobiven-tsentar-v-evropa-da-bade-otvoren-za-poseshteniya.html", "text": "Очаква се до пролетта на следващата година най-старият солодобивен център в Европа  - Провадия - Солницата, да бъде отворен за посещения през летния сезон. Това каза в интервю за предаването „Съкровищницата на тайните“ на  Радио „Фокус“  проф. Васил Николов, заместник – председател на Българската академия на науките и ръководител на разкопките на солниците край Провадия. Двуетажна сграда със стенни рисунки от петото хилядолетие преди Христа и съоръжения за добиване на сол от късния халколит са част от археологическите открития на обекта Провадия – Солницата този сезон, обясни той. Археологическият комплекс, който включва солодобивен център, некропол и укрепено селище, се проучва от 2005 година, като проучванията продължават едновременно с теренната консервация и реставрация на трите каменни укрепителни системи от периода 4700-4300 г. пр. Хр. Проф. Николов отбеляза, че в посока социализация на обекта се работи още от момента, в който са започнали проучванията на каменните укрепителни системи по периферията на селищната могила. „Всеки сезон се доближаваме до варианта, в който обектът да стане изключително привлекателен за хората, за да го посещават. Разбира се, това е много сложно, но се надявам, че до пролетта на следващата година обектът ще бъде отворен за посещение в месеците, в които това е възможно – от късна пролет до късна есен, а не само в деня на отворените врати“, допълни археологът. Министерството на културата финансира част от археологическите проучвания, както и аварийната консервация и реставрация. За работата финансово помага и предприятието, на чиято територия се намира обектът, както и частни спонсори. „През настоящата година получихме много сериозна подкрепа, инициирана от премиера Бойко Борисов, като успяхме да направим много сериозна крачка към социализацията. Работихме по хронологически третата отбранителна система, която освен отбранителната каменна стена, качена високо върху селищната могила, включва обшивка от камъни“, каза още проф. Николов. Той обясни, че засушаването на климата през втората половина на петото хилядолетие преди Христа води до междуособици и между самите производители на сол, и между селищата в региона. „Битката за вода, битката за оцеляване явно е била жестока в последните столетия на петото хилядолетие преди първата европейска цивилизация да изчезне окончателно, нейните селища и нейните носители да се номадизират и да тръгнат след стадата от преживни животни“, посочи проф. Николов. \r\nМарияна ВАЛЕНТИНОВА", "date": "2019.10.07", "title": "Проф. Васил Николов: Очаква се до пролетта на следващата година най-старият солодобивен център в Европа да бъде отворен за посещения"}
{"url": "http://www.focus-news.net/news/2019/10/07/2705939/sgradata-na-bezistena-v-yambol-shte-bade-osvetena-v-rozov-tsvyat.html", "text": "През световния месец за борба с рака на гърдата, на 8 октомври, сградата не ямболския Безистен ще бъде оцветена в розова светлина. По този начин Ямбол ще участва в националната благотворителна кампания за борба с рака на гърдата „Национален розов ден“ от проекта Pink Light. Това съобщиха от пресцентъра на  Община Ямбол . \r\nКампанията е част от мисията на Avon срещу рака на гърдата, която е най-мащабната благотворителна инициатива в България, с утвърдено име и последователни усилия в подкрепа на жените в борбата с рака на гърдата. Кампанията има за цел още веднъж да напомни за огромната важност от ранна превенция и редовни профилактични прегледи за жените, като по този начин цели да достигне най-много българки в цялата страна. \r\nЗаедно с красиви и известни сгради в София, Пловдив, Русе, Шумен, Ловеч и други градове в страната на 8 октомври вторник в 20 часа ще светне в розов цвят и уникалната сграда на Безистена, символ на града, като израз на подкрепата на община Ямбол в Националния розов ден.  \r\nОбщина Ямбол не за първи път се включва подобни благородни благотворителни инициативи. На 17 ноември 2015 Безистенът бе осветен във виолетова светлина, с което Ямбол заяви съпричастност към кампанията на Фондация „Нашите недоносени деца“ срещу преждевременното раждане и в подкрепа на засегнатите семейства.", "date": "2019.10.07", "title": "Сградата на Безистена в Ямбол ще бъде осветена в розов цвят"}
{"url": "http://www.focus-news.net/news/2019/10/07/2705950/tass-energiyniyat-ministar-na-rusiya-smyata-che-mozhe-da-se-zabravi-za-tseni-na-petrola-ot-100-za-barel.html", "text": "Министерството на енергетиката на Русия счита за справедлива цена от $50 за барел петрол. Може да се забрави за високите цени, които по-рано преминаваха $100, уверен е енергийният министър Александър Новак, предава  ТАСС . \r\n„Всички забравиха отдавна за цените от $100. Живеем, изхождайки от това, че в средносрочна перспектива справедливите цени са $50. Нашият бюджет за 2019 година е пресметнат, изхождайки от цени $43-45 за барел“, заяви той. \r\nПо думите на Новак, в дългосрочна перспектива цените на петрола ще бъдат до текущите нива, тъй като спада на добива в Иран и Венецуела се замества от ръст в САЩ и редица други страни. \r\nСпоред прогнозата на международната рейтингова агенция Fitch, стойността на нефта през 2019 година ще бъде $65 за барел. За много близкоизточни членове на ОПЕК – и конкретно за ОАЕ и Кувейт, тази цена е много комфортна, твърдят анализаторите. Изключение прави Саудитска Арабия, за която бездефицитният бюджет започва от $80 за барел. \r\n \r\nПревод и редакция:", "date": "2019.10.07", "title": "ТАСС: Енергийният министър на Русия смята, че може да се забрави за цени на петрола от $100 за барел"}
{"url": "http://www.focus-news.net/news/2019/10/07/2705953/v-pazardzhik-shte-bade-otkrita-izlozhbata-hristo-g-danov-knizharyat-kogoto-narichaha-ministar.html", "text": "В залата за временни изложби на Регионален исторически музей – Пазарджик, от 17.00 часа, ще бъде открита изложбата на музея „Христо Г. Данов – книжарят, когото наричаха министър“. Това съобщиха от  музея  в Пазарджик. Изложбата е дело на специалистите от музейна експозиция „Книгоиздаване в България през втората половина на XIX и началото на XX век” (къща музей „Христо Г. Данов“).  \r\nВ петнадесет фотодокументални табла е проследен житейският път на Христо Данов, дейността му като книжар, издател и печатар, и ролята на неговата книжарница на „един вид министерство на Народното просвещение за целокупна България“. Богатият и широкообхватен репертоар на неговото издателство е илюстриран с оригинални издания на учебници и книги, учебни картини, учебни помагала. Представено е участието на именития книгоиздател в Първото българско земеделско-промишлено изложение през 1892 г. и дейността му като кмет на гр. Пловдив. Изложбата се допълва от негови лични вещи, повечето от които представляват почетни грамоти, адреси и подаръци, връчени на Христо Данов по повод 50-годишния юбилей от началото на неговата книгоиздателска дейност през 1905 г. В изложбата е представен и безценен експонат, собственост на РИМ – Пазарджик, „Географико-историко-статистическо описание на Татар Пазарджишката кааза“, първо издание, 1870 г., с ръкописни поправки на автора Стефан Захариев.  \r\nИзложбата ще остане експонирана до 4 ноември 2019 година.", "date": "2019.10.07", "title": "В Пазарджик ще бъде открита изложбата „Христо Г. Данов – книжарят, когото наричаха министър“"}
{"url": "http://www.focus-news.net/news/2019/10/07/2705943/s-normalna-intenzivnost-e-trafikat-na-gkpp-kulata-promahon-i-gkpp-ilinden-eksohi.html", "text": "С нормална интензивност е трафикът на ГКПП „Кулата – Промахон“ и ГКПП „Илинден – Ексохи“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Златарево“ на границата със Северна Македония движението е затруднено поради извършване на ремонтно-строителни дейности. Преминаването през останалите гранични пунктове се осъществява нормално. \r\nЛивия НИНОВА", "date": "2019.10.07", "title": "С нормална интензивност е трафикът на ГКПП „Кулата – Промахон“ и ГКПП „Илинден – Ексохи“"}
{"url": "http://www.focus-news.net/news/2019/10/07/2705951/sport-sevda-asenova-e-na-chetvartfinal-na-svetovnoto-po-boks.html", "text": "Севда Асенова започна с победа Световното първенство по бокс за жени в Улан-Уде, Русия. Българката стартира от втория кръг на надпреварата. В категория до 48 кг Асенова спечели с пълното единодушие на съдиите  мача си срещу представителката на Алжир Фатиха Мансури. В четвъртък българката излиза в 1/4-финална битка срещу Минг-Чие от Тайван. Малко по-късно днес на ринга излизат и другите две представителки на България - Габриела Димитрова (до 51 кг) и Мелис Йонузова (до 64 кг).", "date": "2019.10.07", "title": "Спорт: Севда Асенова е на четвъртфинал на Световното по бокс"}
{"url": "http://www.focus-news.net/news/2019/10/07/2705952/sadat-v-stara-zagora-ostavi-v-aresta-30-godishen-mazh-obvinen-za-bludstvo.html", "text": "По искане на Районна прокуратура – Стара Загора съдът  определи мярка за неотклонение „задържане под стража“ спрямо Б.Ю. на 30 г., привлечен като обвиняем по досъдебно производство за това, че на 2 октомври 2019  г. в гр. Стара Загора е извършил  действия, с цел да бъде възбудено полово желание, без съвкупление по отношение на лице,  ненавършило  14-годишна възраст  – престъпление по чл.149,ал.1 от Наказателния кодекс. Това съобщиха от  Апелативна прокуратура - Пловдив . \r\nВ хода на образуваното  досъдебно производство е установено, че  Б.Ю.  имал връзка с майката на пострадалата и съвместно съжителствали в гр. Стара Загора. На 2 октомври 2019 г., 12-годишното пострадало момиче било в банята. Обвиняемият влязъл в санитарното помещение и започнал да опипва детето по тялото. Пострадалата оказала съпротива, развикала се и обвиняемият избягал от жилището. Майката на пострадалата веднага сигнализирала органите на полицията, като същата вечер Б.Ю. бил установен и задържан. \r\nБ.Ю. до момента не е осъждан. Престъплението, за което е привлечен в качеството на обвиняем и  задържан се наказва с “лишаване от свобода” от една до шест години.  \r\nРайонен съд - Стара Загора е преценил, че от събраните по делото доказателства може да се направи обосновано предположение, че Б.Ю. е извършил престъплението, за което е привлечен като обвиняем и съществува реална опасност да се укрие или да извърши друго престъпление. \r\nВзетата спрямо Б.Ю. мярка за неотклонение може да се обжалва и протестира пред Окръжен съд - Стара Загора.", "date": "2019.10.07", "title": "Съдът в Стара Загора остави в ареста 30-годишен мъж, обвинен за блудство"}
{"url": "http://www.focus-news.net/news/2019/10/07/2705956/rayonniyat-sad-vav-varna-ostavi-v-aresta-mazh-obvinen-za-telefonna-izmama.html", "text": "Районният съд във Варна остави в ареста мъж, обвинен за телефонна измама. Това съобщиха от пресцентъра на  Апелативна прокуратура - Варна . 43-годишният Мартин К., който е бил привлечен като обвиняем от Районната прокуратура във Варна за телефонна измама, извършена в съучастие с неустановено до момента лице, от днес е с мярка за неотклонение „Задържане под стража“.  \r\nНа 3 октомври в Добрич и Варна той въвел в заблуждение жена, че участва в полицейска операция по задържането на измамници. За да съдейства на полицията, жената предоставила 7150 лева и 1000 долара, които трябвало да остави на определено място във Варна.  \r\nВ хода на разследването по този случай е било установено също, че Мартин е съпричастен и към друга телефонна измама, извършена на 2 октомври. При нея също бил използван класическият сюжет за полицейска операция за залавяне на престъпници. Измамената жена предала 300 лева и златни накити, които оставила във Варна. И двете жертви на телефонните измами са от Добрич. \r\nГолямата част от златните накити са били намерени при претърсване в обитаваното от семейството на Мартин К. жилище във Варна. Оттам са иззети суми в различни валути, както и вещи, за които се предполага, че са получени от други измами. \r\n43-годишният Мартин К. е осъждан за престъпление против данъчната системата. И телефонните измами, и данъчните престъпления са деяния с висока степен на обществена опасност.  \r\nОпределението, с което е взета най-тежката мярка за процесуална принуда на 43-годишния Мартин К.  – задържане под стража, подлежи на обжалване пред Варненския окръжен съд.", "date": "2019.10.07", "title": "Районният съд във Варна остави в ареста мъж, обвинен за телефонна измама"}
{"url": "http://www.focus-news.net/news/2019/10/07/2705957/balkansko-parvenstvo-po-handbal-za-mladezhi-shte-se-provede-v-gotse-delchev-ot-11-do-13-oktomvri.html", "text": "Балканско първенство по хандбал за младежи – 18-годишна възраст, ще се проведе в зала „Неврокоп арена“ в Гоце Делчев на 11, 12 и 13 октомври. Това съобщиха за  Радио „Фокус“ – Пирин  от Община Гоце Делчев. В първенството ще участват националните отбори на Северна Македония, Румъния и България, както и мъжкият отбор по хандбал на „Пирин“ Гоце Делчев.", "date": "2019.10.07", "title": "Балканско първенство по хандбал за младежи ще се проведе в Гоце Делчев от 11 до 13 октомври"}
{"url": "http://www.focus-news.net/news/2019/10/07/2705954/prez-izminaliya-leten-sezon-riosv-haskovo-e-sadeystvala-za-spasyavaneto-na-postradali-i-raneni-ptitsi-i-zhivotni.html", "text": "Получаваме сигнали за пострадали животни постоянно, като се особено често те са през лятото – юни, юли, август.  Това каза за   Радио „Фокус“   Мариана Чомпалова, главен експерт в РИОСВ  - Хасково. Става дума най-вече за защитени видове птици и за пострадали ранени животни. “При щъркелите през юли-август много често има падания на щъркелчета, които още не могат да летят. Имахме няколко случаи на заплетени пилета със сезал около гнездата, защото птиците събират всякакви материали, когато си строят гнезда. Имаме  споразумение с ЕВН и те винаги се отзовават, като така на няколко пиленца им беше оказана помощ през лятото“, посочи Мариана Чомпалова и допълни, че за тези птици, които се нуждаят от лечение, се организира транспортиране в Спасителен център за диви животни в Стара Загора, където се лекуват и ако са малки се доотглеждат. Най-щастливият завършек на една такава история е да порасне пиленцето и да бъде пуснато в естествената си среда. Това е практиката за малки на щъркели, но също е имало и няколко случаи на малки орли, египетски лешояди и сови. Като поотраснат, пилетата правят първи опити за летене, преди да са готови. Инспекцията е публикувала инструкции какво да се прави при такива случаи, как да постъпим, когато попаднем на пострадала птичка или животно. „Има случаи, в които е достатъчно само да се качи на по-високо клонче птичката, ако не е пострадала, тъй като в такива случаи родителите продължават да се грижат за тях, да ги хранят, като се ориентират по звуците“, добави Чомпалова. За съжаление има и случаи на сериозни наранявания, при които пострадалите животни веднага се изпращат в Спасителния център в Стара Загора, а за костенурките болницата е в село Баня, където отиват за долекуване и за доотглеждане, според оценката на екипа. „Сигнали сме имали за няколко костенурки това лято, или попаднали в нехарактерна среда, или със счупени коруби. Тези, които са здрави, но просто са намерени на някакъв път или в някакъв двор, или даже в центъра на Хасково имаше един случай, ги пускаме в естествена среда“, посочи главен експерт Мариана Чомпалова. \r\nДарина ДЕЕНИЧИНА", "date": "2019.10.07", "title": "През изминалия летен сезон РИОСВ - Хасково е съдействала за спасяването на пострадали и ранени птици и животни"}
{"url": "http://www.focus-news.net/news/2019/10/07/2705940/liderat-na-abv-rumen-petkov-sdelkata-za-f-16-ne-e-nikakav-lobizam-a-grozen-sluginazh.html", "text": "„Изцяло споделям позицията на премиера Бойко Борисов, че при плащането на самолетите F-16, не е имало лобизъм. Разбира се, че нямаше лобизъм. Имаше грозен, просташки слугинаж от страна на българското правителство към САЩ“. Това каза лидерът на АБВ Румен Петков, съобщиха от пресцентъра на  ПП АБВ . „Този слугинаж има унизителни параметри, защото Щатите не са лобирали. Те просто изпратиха помощника за зам.-държавния си секретар, който дойде и разпореди да платим F-16, които ще получим незнайно кога“, посочи Петков. „Тогава всички международни анализатори бяха втрещени от антидържавния подход на българското правителство, което до ден днешен не отговаря на следните въпроси: \r\n- Колко ще струва издръжката на сегашната ни военна техника, докато получим новите самолети?  \r\n- Защо правителството лъже българския народ за цената на въпросните самолети F-16, като не включват в нея ДДС? \r\n- Защо правителството лъже българския народ как ще бъдат обслужвани самолетите и колко допълнителни разходи ще имаме в следствие на това? \r\n- Защо управляващите лъжат българския народ и военновъздушните ни сили за военното оборудване, което ще получим, заедно със самолетите F-16? \r\n- Има ли другаде в сета заплащане на милиарди срещу липсата на всякакви гаранции, че ще получим тези неизпитани самолети? \r\n- Ако с тези самолети загинат наши пилоти, то тогава кой носи отговорността? Защото тогава Каракачанов вероятно ще е обект на приключило разследване и ще е „на сигурно“ място, а Борисов вече ще е господин Никой.  \r\nНа тези въпроси АБВ има един отговор: Скъпи Борисов и КО – МАРШ ОТ ВЛАСТТА!“, коментира той", "date": "2019.10.07", "title": "Лидерът на АБВ Румен Петков: Сделката за F-16 не е никакъв лобизъм, а грозен слугинаж"}
{"url": "http://www.focus-news.net/news/2019/10/07/2705959/okrazhnata-prokuratura-v-sliven-poiska-myarka-zadarzhane-pod-strazha-na-mazha-prichinil-smartta-na-16-godishno-momiche-na-peshehodna-pateka.html", "text": "Окръжната прокуратура в Сливен поиска мярка „задържане под стража“ на мъжа, причинил смъртта на 16-годишно момиче на пешеходна пътека. Това съобщиха от пресцентъра на  прокуратурата . \r\nОкръжна прокуратура – Сливен внесе в съда искане за налагане на мярка за неотклонение „задържане под стража“ спрямо Георги М., обвинен в причиняване по непредпазливост смъртта на момиче, настъпила след катастрофа на пешеходна пътека  \r\nОкръжна прокуратура – Сливен внесе в съда искане за налагане на мярка за неотклонение „задържане под стража“ спрямо Георги М. Той е обвинен за това, че на 6 октомври 2019 г. в гр. Сливен, на пешеходна пътека на кръстовището на бул. „Бургаско шосе и бул. „Илинденско въстание“ при управление в пияно състояние, с концентрация на алкохол 2.24 промила, на МПС – лек автомобил, собственост на Георги М., нарушил правилата за движение и по непредпазливост причинил смъртта на 16-годишно момиче, като деецът е избягал от местопроизшествието – престъпление по чл.343, ал.3, предл.1, 4, 6, б.„б“, вр. чл.1, б.„в“, вр. чл.342, ал.1 от НК. \r\nОкръжен съд – Сливен е насрочил заседанието си за 07 октомври 2019 г. от 16.00 ч.", "date": "2019.10.07", "title": "Окръжната прокуратура в Сливен поиска мярка „задържане под стража“ на мъжа, причинил смъртта на 16-годишно  момиче на пешеходна пътека"}
{"url": "http://www.focus-news.net/news/2019/10/07/2705955/govoritelyat-na-boris-dzhonsan-vreme-e-es-da-napravi-otveten-kompromis-za-brekzit.html", "text": "Европейският съюз трябва да направи ответен компромис за Брекзит, заяви говорителят на британския премиер Борис Джонсън, като добави, че преговарящите от Лондон са готови да продължат разговорите във високо темпо, предава  Reuters . \r\nГоворителят призна, че разговорите за сделка за Брекзит трябва да се проведат под натиска на времето и отбеляза, че Джонсън ще влезе в контакт с чуждестранните лидери за предложените от него планове. \r\n„Готови сме да говорим с ЕС скоростно с цел да постигнем сделка, така че да можем да продължим напред и да изградим ново партньорство между Обединеното кралство и Европейския съюз, но това ще бъде възможно само, ако ЕС направи компромиси, както направи Великобритания“, добави той. \r\n„Премиерът все още вярва, че има възможност да се постигне сделка, но ЕС трябва да разбере, че за да се случи това, предпазната мярка за ирландската граница трябва да бъде премахната“, завърши говорителят на Даунинг стрийт. \r\n \r\nПревод и редакция:", "date": "2019.10.07", "title": "Говорителят на Борис Джонсън: Време е ЕС да направи ответен компромис за Брекзит"}
{"url": "http://www.focus-news.net/news/2019/10/07/2705960/d-r-valeri-veselinov-bls-dobrich-ploshtadnata-demokratsiya-i-protestite-na-meditsite-nyama-da-reshat-kardinalno-problemite-v-zdraveopazvaneto-u-nas.html", "text": "Площадната демокрация и протестите на медиците няма да решат кардинално проблемите в здравеопазването у нас. Това заяви на среща с представители на медиите д-р Валери Веселинов, председател на Редколегията на Българския лекарски съюз (РК на БЛС) – Добрич, на която присъстваха и представители на Редколегията на Българската асоциация по здравни грижи (РК на БАПЗГД) – Добрич, предаде кореспондент на  Радио „Фокус” – Варна . Въпреки заявената позиция на двете съсловия, медици от областта подкрепят националния протест, но в Добрич заявяват позиция, че е необходим по-задълбочен анализ на случващото се в българското здравеопазване. До това мнение специалистите са стигнали след дълги разговори с представители на съсловните организации в бранша.  \r\nСпоред д-р Веселинов положението на здравеопазването у нас е „незавидно“ и в здравните заведения се работи въпреки условията на работа, „което не е нормално“. Според медиците в Добрич големият проблем не е точно липсата на пари за здравеопазване. Важно е как и какво се финансира. Налице е застаряващ професионален състав. За пример в Добричка област има само по един специалист и то в пенсионна възраст – ревматолог, клиничен хематолог, патоанатом, съдебен медик и т.н., а реанимацията в МБАЛ – Добрич, по думите на д-р Веселинов, е на „ръба на физическото оцеляване“.  \r\nСпоред изразената позиция е необходимо да се направят правилно условията за старт на специалистите, както това е уредено в други европейски страни, където младите знаят плана пред тях за години напред. Условията със специализацията на младите лекари е изведен като един от основните проблеми, които налагат незабавно решаване, защото на практика държавата финансира обучение на лекари, които избират специализация в чужбина и от това страната ни само губи. „Изключително важно е да бъде направено остойностяване на труда на медиците у нас и да се тръгне от там, стъпка по стъпка“, заяви д-р Веселинов. Според него у нас парите не достигат, защото не са ясни принципите на финансиране. „Трябва да тръгнем от някъде, но трябва да сме във вярната посока. Ако този проблем не започне да се решава на всички нива и във всички посоки, тогава съществува риск за отиване в една неприятна посока – толериране на отделни дейности, специалности, звена, където лобито е по-силно“, коментира д-р Веселинов.  \r\nЖулиета НИКОЛОВА", "date": "2019.10.07", "title": "Д-р Валери Веселинов, БЛС – Добрич: Площадната демокрация и протестите на медиците няма да решат кардинално проблемите в здравеопазването у нас"}
{"url": "http://www.focus-news.net/news/2019/10/07/2705958/georgi-hadzhiev-direktor-na-sdvr-trima-ot-izvarshitelite-na-bankoviya-obir-sa-kriminalno-proyaveni.html", "text": "Трима от извършителите на грабежа са криминално проявени – за кражби и документни престъпления. Това каза на брифинг в Съдебната палата във връзка с банков обир в ж.к. „Люлин“, съобщи репортер на  Агенция „Фокус“ . „Сигналът за обир на телефон 112 е подаден в 16.30 ч на 5 октомври. Оперативната програма от страна на полицията е свършена изключително професионално. Събрани са доказателства за мерките за неотклонение. Един от извършителите е задържан час, след извършване на кражбата и при последвалите процесуално-следствени действия в автомобила е намерена част от откраднатата сума“, заяви той. По думите му на следващия ден, след разрешение от Градския съд , е претърсено жилището на втория участник в кражбата в ж.к. „Банишора“ и е бил задържан. На журналистически въпрос дали не е съмнително, че касиерката е оставила трезора отключен, той отговори, че след задълбочена работа от страна на СДВР е установено, че се касае по-скоро за небрежност от страна на служителката.  \r\nЗорница КОСТАДИНОВА", "date": "2019.10.07", "title": "Георги Хаджиев, директор на СДВР: Трима от извършителите на банковия обир са криминално проявени"}
{"url": "http://www.focus-news.net/news/2019/10/07/2705961/ekspert-rusiya-v-sasht-razrabotiha-plan-za-sdarzhane-na-rusiya-v-cherno-more.html", "text": "Западът и преди всичко НАТО, начело със САЩ, се опасяват от засилването на Русия в Черно море. Повишението внимание към региона се обяснява с това, че Вапингтон счита именно Черно море за главното поле на битката между Русия и Запада за бъдещето на Европа. Конфликтите в акваторията му назряваха дълго преди присъединяването на Крим към Русия през 2014 година. След това присъединяване, което на Запад считат за „анексия“, конфронтацията излезе на повърхността, пише електронното издание на руското списание  „Експерт“ . \r\nАналитическият център RAND Corporation при правителството на САЩ подготви изследване, чиято цел е да опита да изработи стратегия за сдържане на Русия в Черноморския регион, който в Кремъл смятат и за ефективен плацдарм за разпространяване на руското влияние в източната част на Средиземно море. Авторите на изследването не крият тревогата си от очевидното засилване на Черноморския флот на Русия и войските на Южния военен окръг. Според Rand Corporation, последствие от това засилване са четирите пъти, в които Русия е използвала военна сила в този регион през последните 10 години. САЩ вярват, че Москва се стреми да превърне Черно и Азовско море във вътрешни руски морета с помощта не само на военна сила, но и на всички други средства и инструменти, подходящи за това: информационни, икономически, енергийни и тайни. В същото време, според анализаторите на Rand, Русия се стреми да постигне същата свобода на действие в Черно и Азовско море, с каквато се ползва в Каспийско море. \r\nСега, с тревога отбелязват авторите на изследването, черноморските и западните страни, по редица причини, главните от които са в сериозните различия между тези държави, трудно изработват обща стратегия за защита на своите интереси и за противопоставяне на разпространението и засилването на руското влияние в Черно море. \r\nСпоред аналитичният център, в това отношение Москва има предимство, защото има конкретен план за действие в региона. Русия варира ловки тактиките за защита на своите интереси в страните от региона в зависимост от конкретната обстановка в тази или онази държава. Главната цел е тази страна да бъде направена открита за икономическото и политическото влияние на Русия. \r\nАвторите на изследването считат, че Западът трябва да използва както военни, така и други средства за борба с Русия в Черноморския регион. В „други“ влизат подкрепа за развитието на икономиките на черноморските държави и помощ в реализацията на инфраструктурни проекти. Що се касае до военните средства на борба, това е разполагането в Румъния и България на съвременни средства за противовъздушна отбрана (ПВО) и брегови ракетни системи, активизация и разширение на ученията на НАТО в Черно море, помощ за развитието на въоръжените сили на Украйна и Грузия, за да могат те да се противопоставят на „агресията“ на Русия. \r\nТрябва да се признае на анализаторите от Rand: Те са уверени, че няма военно решение на проблемите в региона. Това означава, че Западът, според тях, трябва да се стреми да повиши ефективността на борбата с Русия за сърцата и настроенията на народите, живеещи по бреговете на Черно море. Освен чистата икономика, това ще зависи също от координацията на действията на Запада в борбата с киберзаплахите от страна на Русия, както и в хибридните заплахи, се казва в доклада. \r\nПрез пролетта на 2019 година НАТО съгласува действия в подкрепа на Украйна и Грузия в Черно море. Става въпрос за учения, обмен на информация и свободно влизане в черноморските им пристанища. \r\n„При това във Вашингтон и Брюксел, както се случва често в последните години, забравиха за дадените на Москва гаранции от западните лидери. Москва, от своя страна, предупреждава, че няма намерение да седи и да гледа и ще реагира огледално на агресивните действия на НАТО в региона“, заключва „Експерт“. \r\n \r\nПревод и редакция:", "date": "2019.10.07", "title": "„Експерт“ (Русия): В САЩ разработиха план за сдържане на Русия в Черно море"}
{"url": "http://www.focus-news.net/news/2019/10/07/2705966/voleybolistite-ot-neftohimik-2010-specheliha-petoto-izdanie-na-turnira-ot-chernomorskite-igri-vav-varna-dni-predi-macha-za-superkupata-na-balgariya-sreshtu-hebar.html", "text": "Волейболистите от „Нефтохимик 2010“ спечелиха петото издание на турнира от Черноморските игри във Варна дни преди мача за Суперкупата на България срещу „Хебър“.  Това съобщиха от пресцентъра на  Община Бургас . \r\nДвубоят на 11 октомври между шампионите от Бургас и носителите на купата на България от Пазарджик е на неутрален терен в столичната зала „Христо Ботев“. Воденият от старши треньора Николай Желязков отбор записа три победи и заслужено триумфира с купата. Успехите дойдоха с 3:0 гейма срещу русенския „Дунав“, „Добруджа“-Добрич и с 3:1 срещу домакините от „Черно море“. \r\nИндивидуални призове заслужиха двама от „Нефтохимик 2010“. Жани Желязков беше определен за най-добър нападател, а новото попълнение Мирослав Градинаров беше обявен за най-полезен състезател. №1 сред разпределителите стана бургазлията Иван Станев, който сега е капитан на „Добруджа“. \r\n \r\n \r\n1. „Нефтохимик 2010“ \r\n2. „Добруджа“ \r\n3. „Дунав“ Русе \r\n4. „Черно море“", "date": "2019.10.07", "title": "Волейболистите от „Нефтохимик 2010“ спечелиха петото издание на турнира от Черноморските игри във Варна дни преди мача за Суперкупата на България срещу „Хебър“"}
{"url": "http://www.focus-news.net/news/2019/10/07/2705965/mestni-izbori-2019-stefan-radev-kandidat-za-kmet-na-sliven-roditelite-da-ne-se-poddavat-na-zlovredni-vnusheniya.html", "text": "Родителите да не се поддават на зловредни внушения. Това призовава Стефан Радев, кандидат за кмет на Сливен от ГЕРБ. Това съобщиха от  ПП ГЕРБ – Сливен . „Днес някой злонамерено е разпространил фалшивата новина, че две деца са били изведени от училищата „Братя Миладинови и Юрий Гагарин“ в Сливен. Това е довело до психоза сред родителите и извеждане на децата от двете училища и детската градина в квартал „Надежда“. Призовавам родителите да не се поддават на зловредни и злонамерени внушения. Призовавам политическите ни опоненти да не раздухват и да не използват страховете на хората от неясни стратегии и съмнителен чужд опит за политически цели. Най-важното за нас е семейството и няма да допуснем което и да е дете да бъде обект на някакви съмнителни експерименти. Най-безопасната среда за децата са именно училищата и детските градини“, призовава Стефан Радев. \r\nТой помоли всички родители още този следобед и от утре да осигурят присъствието на своите деца в учебните заведения. \r\n„Призовавам всички кандидати в местните избори да се обявим срещу фалшивите новини, използването и раздухването на страховете на хората за политически цели“, се казва още в обръщението на кандидата за втори мандат.", "date": "2019.10.07", "title": "Местни избори 2019: Стефан Радев, кандидат за кмет на Сливен: Родителите да не се поддават на зловредни внушения"}
{"url": "http://www.focus-news.net/news/2019/10/07/2705970/", "text": "От началото на 2019 г. до момента в  Дирекция „Инспекция по труда“ Смолян са постъпили общо 85 сигнали и искания от граждани. Това каза за  Радио „Фокус“ – Смолян  инж. Емилия Даракчиева – директор на Инспекцията, по повод днешния Световен ден за достоен труд. „Около 60% от постъпилите сигнали исканията на гражданите са за нарушения, свързани със заплащането на труда - неизплатени заплати (обикновено последната – след напускане), обезщетения и командировъчни разходи.  Сигналите за работа без трудови договори са 10, а за полагане на извънреден труд – 7“, допълни инж. Даракчиева. Тя поясни, че по всеки постъпил сигнал Инспекцията по труда извършва проверка, но тя осъществява контрол само по отношение на лицата, работещи по трудово правоотношение.  \r\n„Важно е да се знае, че при постъпване на работа задължително на работника или служителя се връчва екземпляр от трудовия договор и копие на уведомлението за неговото регистриране в НАП.  Много често  лицата се обръщат към нас, след като са работили без трудов договор и не са допуснати до работа, като не им е изплатено уговореното възнаграждение. Когато условията на труд, включително и размерът на възнаграждението, не са договорени писмено, Инспекцията по труда е възпрепятствана да упражни правомощията си и да задължи работодателя да изплати уговорената заплата. Ако работникът не е заварен да полага труд на работното си място, Инспекцията по труда е възпрепятствана и да обяви съществуване на трудово правоотношение“, обясни инж. Даракчиева.  \r\nТя уточни, че работниците следва да имат предвид, че работодателят няма право да ги допуска до работните места, без да е сключил с тях писмен трудов договор, който да е регистрирал в НАП. Ако работодателят желае да провери уменията на наетия работник, той може да се възползва от възможността за включване на клауза за срок на изпитване в трудовия договор. При прекратяване на трудовия договор в рамките на срока на изпитване, работодателят не дължи предизвестие, нито обезщетения, освен за неизползван отпуск. Инж. Даракчиева добави, че по отношение на неизплащането на  работника и служителя на възнаграждение за положен извънреден труд или пък при сключен трудов договор за работа на непълно работно време при работа по 8 и повече часа, е добре той да потърси съдействие от Инспекцията по труда своевременно – докато още е на работното си място. Данните от дейността на Инспекцията по труда показват, че обикновено работещите подават сигнали не във връзка с извънредния труд, а заради това, че той не им е заплатен с увеличение, каза още инж. Даракчиева. \r\nНели ГЕРГЬОВСКА", "date": "2019.10.07", "title": "Инж. Емилия Даракчиева, Инспекция по труда – Смолян: 60 % от сигналите на граждани са свързани с неизплатени заплати, обезщетения и командировъчни"}
{"url": "http://www.focus-news.net/news/2019/10/07/2705962/sport-izbraha-zhoel-matip-za-igrach-na-mesets-septemvri-v-angliya.html", "text": "Бранителят на Ливърпул Жоел Матип спечели приза за най-добър играч за месец септември във Висшата лига на Англия. Камерунският защитник задмина Пиер-Емерик Обамеянг от Арсенал, Рикардо Перейра от Лестър Сити, както и дуото от Манчестър Сити – Кевин де Брюин и Риад Марез, за да спечели наградата. Матип игра в трите мача за Ливърпул през месец септември, за да спомогне на отбора да запази 100%-овия си актив от победи в шампионата. „Червените” победиха Нюкасъл Юнайтед, Челси и Шефилд Юнайтед.", "date": "2019.10.07", "title": "Спорт: Избраха Жоел Матип за играч на месец септември в Англия"}
{"url": "http://www.focus-news.net/news/2019/10/07/2705969/ministar-neno-dimov-podpisa-parviya-dogovor-za-ekologichen-transport-po-opos-s-obshtina-ruse.html", "text": "Министърът на околната среда и водите Нено Димов, кметът на Община Русе Пламен Стоилов и изпълнителният директор на „Общински транспорт Русе“ ЕАД Александър Георгиев подписаха договор за подобряване качеството на въздуха чрез инвестиции в екологичен транспорт.Това съобщиха от пресцентъра на  МОСВ . \r\nТова е първият проект по Оперативна програма „Околна среда 2014-2020 г.“ (ОПОС) с мерки за адресиране на транспорта като източник на замърсяване на атмосферния въздух с фини прахови частици (ФПЧ10). Общият размер на инвестицията е 46,8 млн. лв. ОПОС осигурява 39 млн. лв. \r\nПо проекта ще бъдат закупени общо 35 електрически транспортни средства за нуждите на обществения транспорт на община Русе – 20 електробуса и 15 тролейбуса. Предвижда се доставка и монтаж на 20 станции за зареждане в тролейбусно депо и 4 станции за бързо зареждане чрез пантографи, които осигуряват връзка между електрически превозни средства с контактната мрежа. \r\nДейностите включват изграждане на необходимата инфраструктура за експлоатация на новите превозни средства, както и обновяване на съществуваща контактна мрежа. По проекта ще бъдат изградени системи за видеонаблюдение и за информация на пътниците в реално време. Ще бъдат интегрирани новите системи за оборудване към съществуващите системи за управление и контрол на обществения транспорт на община Русе. \r\nС изпълнението на проекта ще се намали количеството емисии на ФПЧ10 с източник транспортът от 1,62 на 0,95 тона на година. Реализирането на посочените мерки ще допринесе за подобряване качеството на атмосферния въздух за близо 137 500 жители на община Русе, както и за изпълнение на целите, произтичащи от националното секторно законодателство. \r\nСрокът за изпълнение на дейностите е 40 месеца.", "date": "2019.10.07", "title": "Министър Нено Димов подписа първия договор за екологичен транспорт по ОПОС с Община Русе"}
{"url": "http://www.focus-news.net/news/2019/10/07/2705973/kmetat-na-plovdiv-inzh-ivan-totev-betonniyat-most-v-grada-shte-bade-premahnat-v-tova-ne-tryabva-da-ima-nikakvo-samnenie.html", "text": "Бетонният мост в Пловдив ще бъде премахнат, в това не трябва да има никакво съмнение. Това каза пред журналисти кметът на града инж. Иван Тотев, предаде репортер на  Радио „Фокус“ – Пловдив . „Това е държавен проект, който в момента проекта е в много напреднала фаза, включително вече имаме одобрени подробни устройствени планове, също процедури за избор на изпълнител за техническата част на изпълнението. При десетките разговори НКЖИ много ясно казват, че нямат нищо против Бетонния мост да остане. В момента никой няма да ви каже, че моста е проблем за самия проект. Но има едно голямо „но“, което не се коментира. Позицията на НКЖИ винаги е била една и съща – ако искате Бетонният мост да бъде запазен, то вие трябва да си го осигурите, тоест да си го построите. Няма съществуващи неща в инженерните науки като „повдигане на мост“. Ако някои кандидат-кмет ви каже, че ще повдигне мост, това означава, че той няма базови познания за строителство и за инфраструктурни обекти. Повдигане на бетонен мост означава премахването му, издигането на нови основи и изграждане на по-висок такъв мост. От гледна точка на НКЖИ, те са направили каквото е трябвало, оттам нататък Община Пловдив има възможност да си запази Бетонния мост като просто си го построи, но с новите отстояния“, коментира кметът на Пловдив инж. Иван Тотев. \r\n„Много от кандидат-кметовете на Пловдив говорят за запазване на Бетонния мост. Няма как това да стане. Просто това е заблуда на хората. Бетонният мост ще бъде премахнат, защото трябва да бъде премахнат. Оттам нататък може да се надстрои, може да се построи нова пътна връзка. Никой не забранява на Община Пловдив да има пътна връзка на това място. Просто Общината трябва да има волята да си я направи“, каза още Тотев. \r\nВ коментар на предизборните обещания на кандидат-кметовете на Пловдив, той каза: „Няколко пъти казах на кандидат-кметовете и се опитах да бъда полезен, включително, ако помните, ги поканих да дойдат голяма част от тях в кабинета на Общината при мен и да си поговорим за важните проекти на града. За да мога от позицията на човек, който знае малко повече от тях, просто защото осем години съм бил кмет, да им кажа, от една страна, да не говорят пълни глупости пред избирателите, както с Общия устройствен план и озеленяването – абсолютна дивотия, която може да се каже, така и по други проекти на града. Идеята бе да стане ясно какво точно е в момента конкретното състояние и какво е възможно да се случи оттук нататък, за да можем темите, които са важни за града, да не си фантазираме за тях, защото единството, което постигаме, е да създаваме нереални очаквания в пловдивчани, заблуждение към тях. След това хората, които ще спечелят изборите, но са направили това под формата на голям брой изказани лъжи, след това да се чудят къде да се скрият. А пък аз ще им го напомням“. \r\nПо повод заявки на кандидат-кметове „да спасяват бюджета на Пловдив“, кметът на Пловдив каза: „Пловдив никога не е бил в по-хубаво финансово състояние. А ако градът е в толкова лошо състояние, защо всички се натискат да стават кметове?“. \r\nТони МИХАЙЛОВ", "date": "2019.10.07", "title": "Кметът на Пловдив инж. Иван Тотев: Бетонният мост в града ще бъде премахнат, в това не трябва да има никакво съмнение"}
{"url": "http://www.focus-news.net/news/2019/10/07/2705971/donald-tramp-za-izteglyaneto-v-siriya-sasht-trbva-da-izleze-ot-bezsmislenite-bezkrayni-voyni.html", "text": "Президентът на САЩ Доналд Тръмп оправда решението си да изтегли американските войски от граничния с Турция район на Северна Сирия, като заяви, че регионът трябва „да си изясни ситуацията“, а Америка трябва да излезе от „безсмислените безкрайни войни“, предава  AFP . \r\nОттеглянето на САЩ от ключови позиции по северната граница на Сирия, обявено рано в понеделник, отбелязва голяма промяна в политиката и практическо изоставяне на кюрдите, които бяха основен съюзник на Вашингтон в многогодишната битка срещу т.нар. групировка „Ислямска държава“. \r\n„Турция, Европа, Сирия, Иран, Ирак, Русия и кюрдите сега ще трябва да изяснят ситуацията и какво искат да направят с пленените бойци на „Ислямска държава“ в техния „квартал“, написа Тръмп в „Туитър“. \r\n„Време е да се измъкнем от тези безсмислени безкрайни войни, много от тях племенни, и да върнем войниците си у дома. Ще се бием, където ни изнася и ще се бием само за победа“, категоричен е американският лидер. \r\n \r\nПревод и редакция:", "date": "2019.10.07", "title": "Доналд Тръмп за изтеглянето в Сирия: САЩ трбва да излезе от безсмислените безкрайни войни"}
{"url": "http://www.focus-news.net/news/2019/10/07/2705967/sled-priemnata-v-bosilegrad-ombudsmanat-diana-kovacheva-otpravi-preporaka-zaradi-zamarsyavaneto-na-okolnata-sreda-ot-minna-deynost.html", "text": "Омбудсманът Диана Ковачева изпрати препоръка до външния министър Екатерина Захариева и ресорните министри на околната среда и водите Нено Димов и на здравеопазването Кирил Ананиев, в която настоява за мерки и своевременно информиране на обществеността заради екологичните проблеми в Босилеград, Сърбия и Западните покрайнини, които застрашават здравето и живота на хората. Това съобщиха от пресцентъра на  омбудсмана . \r\nПовод за препоръката са жалби на наши сънародници и сръбски граждани от Босилеград, които сигнализираха Ковачева и обществения посредник на съседната държава Зоран Пашалич в изнесената обща приемна на 1 октомври т.г. за замърсяване на почвите и водите от мините в пограничните райони.  \r\nГражданите настояха за спиране на експлоатацията до изграждане на пречиствателни съоръжения за отпадните води и на други за съхраняване, контрол и управление на минните отпадъци от производството за преработване и обогатяване на добиваните в района оловно-цинкови руди. Те алармираха за повишаване на броя на злокачествените заболявания сред местното население и настояха за официална информация и трансгранична оценка на въздействието върху околната среда. \r\n„Въпреки поетите ангажименти в края на 2018 г. и началото на 2019 г., обогатителната фабрика в с. Караманица, под предлог че представлява пилотно или експериментално производство, продължава да работи без извършена оценка на въздействието върху околната среда вече четири години, с което далеч надхвърля максимално допустимите срокове съобразно със статута на изключението, предвидено съгласно Конвенцията за ОВОС в трансграничен контекст, ратифицирана от двете страни“, пише омбудсманът доц. Ковачева до отговорните институции. \r\nТя подчертава още, че право на гражданите е да бъдат официално информирани какво се случва в близост до тяхното населено място. \r\nВ препоръката си до българските власти доц. Диана Ковачева настоява създадената смесена комисия между ресорните министерства за опазване на околната среда и водите на двете държави, която ще заседава тази седмица, да бъде запозната с постъпилите жалби от общата приемна на националните омбудсмани, а поставените от гражданите въпроси да бъдат взети предвид. \r\nТя акцентира, че е необходима съпоставимост на показателите за обществено здраве, включително чрез съвместно наблюдение и проследяване на здравния статус на жителите от потенциално застрашените населени места. \r\nОмбудсманът обръща внимание, че е важно като привременна мярка спирането на мината в с. Караманица до изграждане на пречиствателни съоръжения на отпадните води и на такива за съхраняване, контрол и управление на минните отпадъци от добиваните в района оловно-цинкови руди. \r\n„В рамките на двустранното сътрудничество за интегрирано управление на водите, като неразделна част да се изработи стратегия за механизмите за предоставяне на информация, консултации и участие на заинтересованата общественост в процеса на вземане на решения при спазване на установените международни стандарти за правата на гражданите и добра практика“, завършва препоръката си Диана Ковачева.  \r\nОбщественият защитник настоява за официална информация и становище по компетентност след срещата на ресорната съвместна комисия, включително и до гражданите, сезирали омбудсманите на двете държави.", "date": "2019.10.07", "title": "След приемната в Босилеград омбудсманът Диана Ковачева отправи препоръка заради замърсяването на околната среда от минна дейност"}
{"url": "http://www.focus-news.net/news/2019/10/07/2705972/uchenichka-ot-dzhebel-nameri-portmone-s-pari-i-dokumenti-i-go-predade-v-politsiyata.html", "text": "Ученичка от Джебел намери портмоне с пари и документи и го предаде в полицията. Това съобщиха от  ОДМВР - Кърджали .Началникът на РУ-Джебел връчи благодарствено писмо на директорката на СУ „Христо Ботев“. Селин Сюлейман, шестокласничка в СУ „Христо Ботев“ в Джебел, е намерила на пейка в градския парк портмоне с пари и лични документи и незабавно го предала в полицейското управление. В писмо до директорката на училището г-жа  Незиха Хасан, което началникът на РУ-Джебел главен инспектор Севал Карамехмед връчи днес лично, се изказват специални благодарности за доблестната постъпка на ученичката. Вярвам, че принос за това Селин да бъде възпитана в дух на честност и почтеност имат в голяма степен както родителите ѝ, така и учителите и възпитателите в училището, което ръководите, пише в благодарственото писмо полицейският началник. Той изразява надежда, че с достойната постъпка на Селин Сюлейман ще бъдат запознати по подходящ начин учениците в учебното заведение, за да имат ориентир и пример, който да следват.  \r\nСобственичката на изгубените вещи е открита от полицейските служители и парите и документите са ѝ върнати.", "date": "2019.10.07", "title": "Ученичка от Джебел намери портмоне с пари и документи и го предаде в полицията"}
{"url": "http://www.focus-news.net/news/2019/10/07/2705977/prof-d-r-georgi-apostolov-yuzu-neofit-rilski-blagoevgrad-tri-sa-formite-na-doktorantsko-obuchenie-predlagani-ot-vissheto-uchebno-zavedenie.html", "text": "Три са формите на докторантско обучение, предлагани от Югозападен университет (ЮЗУ) „Неофит Рилски“ – Благоевград.  Това каза за  Радио „Фокус“ – Пирин  проф. д-р Георги Апостолов, зам.-ректор на висшето учебното заведение. По думите му това са редовна, задочна и самостоятелна форма на обучение. „Относно самостоятелната форма – всеки може да кандидатства целогодишно за нея. Условията са различни, но тя е платена, което означава, че кандидатът заплаща обучението си. Докато редовната и задочната форма са субсидирани от държавата, която плаща голяма част от обучението на докторанта. Таксите са определени от Министерски съвет и са обявени на нашия сайт, където кандидатите биха могли да се запознаят с тях. Важно е да се каже, че докторантите, които са редовна форма на обучение получават по 500 лева стипендия на месец за трите години на следване. Задочните докторанти не получават стипендия, тъй като се приема, че те работят“, каза още проф. Апостолов.  \r\nТой добави, че допълнително към месечните стипендии за следващите редовна форма на обучение, ЮЗУ „Неофит Рилски“ дава между 600 и 1 200 лева годишно, защото има някои специалности, които са по-специфични и изискват повече ресурс. „Например специалности като „Химия“ изискват закупуването на химикали и най-различни други препарати, които струват пари. Тоест допълнително, от бюджета на университета,  отпускаме средства за редовните докторанти, които те могат да използват както намерят за добре. Ние ги насърчаваме да използват тези пари, за да ходят на конференции в чужбина, да участват в различни международни форуми и да закупуват специализирана литература или материали, които са им необходими“, заяви проф. Апостолов. Той посочи, че на задочните докторанти дават 300 лева на година, които те могат да използват при същите условия. „Хубаво е да споменем, че тези пари могат да се натрупват, така че да се използва цялата сума в края на обучението си“, уточни проф. Апостолов. \r\nЛивия НИНОВА", "date": "2019.10.07", "title": "Проф. д-р Георги Апостолов, ЮЗУ „Неофит Рилски“ – Благоевград: Три са формите на докторантско обучение, предлагани от висшето учебно заведение"}
{"url": "http://www.focus-news.net/news/2019/10/07/2705968/siriyskite-kyurdi-sasht-ni-zabiha-nozh-v-garba.html", "text": "Доминираните от кюрдските въоръжение формирования „Сирийски демократични сили“ (СДС) смятат, че САЩ са им „забили нож в гърба“ с изненадващото си изявление, че американските войници ще се изтеглят, за да не пречат на турската военна операция в Северна Сирия, предава  Reuters. \r\n„Имахме уверения от САЩ, че няма да позволят турска военна операция срещу нашия регион“, заяви говорителят на СДС Кино Габриел в интервю пред телевизия „Ал Хадат“. \r\nСДС са „изцяло ангажирани“ с гарантираната от САЩ сделка за „механизма за сигурност“ на граничния район, добави той. \r\n„Но изявлението (на САЩ) от днес беше изненада и можем да кажем, че беше нож в гърба за СДС“, категоричен е военният. \r\n \r\nПревод и редакция:", "date": "2019.10.07", "title": "Сирийските кюрди: САЩ ни забиха нож в гърба"}
{"url": "http://www.focus-news.net/news/2019/10/07/2705978/ministar-mladen-marinov-shte-uchastva-v-zasedanie-na-saveta-pravosadie-i-vatreshni-raboti.html", "text": "Министърът на вътрешните работи Младен Маринов ще участва  в заседание на Съвета „Правосъдие и вътрешни работи“, което ще се проведе в Люксембург на 7 и 8 октомври. Това съобщиха от пресцентъра на  МВР . В рамките на формата „Вътрешни работи“ министрите ще обсъдят въпроси, свързани с  крайнодесния екстремизъм и тероризъм,  бъдещи стъпки на национално равнище и на равнище ЕС за подобряването на обмена на информация, хибридни заплахи и вътрешна сигурност с оглед набелязване на начините, по които ЕС би могъл по-ефективно да подкрепя държавите членки при откриването, идентифицирането и противодействието от гледна точка на правоприлагането и гражданската защита; общ преглед и актуално състояние в областта на миграцията.", "date": "2019.10.07", "title": "Министър Младен Маринов ще участва в заседание на Съвета „Правосъдие и вътрешни работи“"}
{"url": "http://www.focus-news.net/news/2019/10/07/2705980/d-r-hristo-kuzov-rim-varna-myastoto-v-devnenskiya-kv-reka-devnya-na-koeto-byaha-otkriti-zlatni-moneti-ot-vremeto-na-imperator-teodosiy-vtori-mozhe-da-se-prevarne-v-arheologicheski-park.html", "text": "Мястото в девненския квартал „Река Девня“, на което бяха открити златни монети от времето на император Теодосий Втори, може да се превърне в археологически парк на открито. Това каза в интервю за  Радио „Фокус“ – Варна  ръководителят на разкопките д-р Христо Кузов от Регионалния исторически музей (РИМ) във Варна. По думите му, теренът е на удобно място, наоколо има и доста зеленина. Там могат да се обособят алеи, да се поставят осветление и информационни табели, както и беседки и да се превърне в една експозиция на открито, коментира археологът.  \r\nСпоред д-р Кузов златните монети, две от които на съпругата на Теодосий Втори – Елия Евдокия и на неговия братовчед Валентиан Трети, най-вероятно са били отсечени в константинополската монетарница. Те са били открити по време на хунското нашествие през 447 година, когато Марцианопол е бил унищожен изцяло. Част от монетите явно са били изгубени при бягството на населението, а част просто са останали погребани в руините на жилищата, разрушени в пожара и не са били прибрани. \r\nДиана СТОЕВА", "date": "2019.10.07", "title": "Д-р Христо Кузов, РИМ – Варна: Мястото в девненския кв. „Река Девня“, на което бяха открити златни монети от времето на император Теодосий Втори, може да се превърне в археологически парк"}
{"url": "http://www.focus-news.net/news/2019/10/07/2705946/izlozhbata-sofiya-140-godini-stolitsa-na-balgariya-gostuva-v-evropeyskata-komisiya-v-bryuksel.html", "text": "Изложбата „София – 140 години столица на България“ с дигитална арт фотография на художника Велизар Димитров по проект за Столична община и Регионалния исторически музей – София, гостува в Европейската комисия в Брюксел. Това съобщиха от пресцентъра на  Столична община . Експозицията ще бъде открита официално от българския еврокомисар по цифрова икономика и цифрово общество Мария Габриел и зам.-кмета на София доц. д-р Тодор Чобанов на 9 октомври 2019 г. На събитието ще присъства и авторът на изложбата Велизар Димитров. \r\nИзложбата се фокусира върху съвременния вид на българската столица посредством 12 дигитални арт фотографии. Използваната за възпроизвеждането на паната техника е директен печат върху плат. Така се пресъздава ефектът на живописна картина с повишена интензивност на цветовете. Изгледите от съвременна София са както емблематични сгради от различни периоди - базиликата „Св. София“, Народният театър „Иван Вазов“, Националният дворец на културата, така и градски пейзажи - София в навечерието на Коледа, съжителството на средновековна църква и модерна търговска сграда и др.  \r\nГости на официалното откриване на изложбата ще бъдат еврокомисари, евродепутати, български учители в Брюксел и българи, работещи в институциите.", "date": "2019.10.07", "title": "Изложбата „София – 140 години столица на България“ гостува в Европейската комисия в Брюксел"}
{"url": "http://www.focus-news.net/news/2019/10/07/2705983/vi-mezhdunaroden-fotosalon-plovdiv-2019-gostuva-v-burgas.html", "text": "VI Международен фотосалон Пловдив 2019 гостува в Бургас. Фотосалонът е под патронажа на Международната федерация за фотографско изкуство (FIAP), Фотографско общество на Америка (PSA), Фотографското общество на Гърция (HPS) и Национално сдружение фотографска академия „Янка Кюркчиева“ (НСФА). Това съобщиха от пресцентъра на  Община Бургас . Фотосалонът се провежда в Експоцентър „Флора“ до 20 октомври и може да бъде посетен от 10.00 до 18.00 часа при свободен вход. Петчленно жури от двама чужденци и трима българи, с председател Рикардо Бузи, MFIAP, EFIAP/p, HonEFIAP, президент на FIAP борд на директорите (Италия) и членове – Бурак Сенбак, EFIAP/b, HonSSS (Турция) и от България: Мирослав Момински, EFIAP, Минко Михайлов, Величка Тодорова, AFIAP и Александър Иванов, AFIAP, след тридневно журиране на постъпилите 4006 фотографии от 307 автора избра за финалната селекция 949 фотографии на 246 участника от 39 страни от пет континента. Най-добрите фотографии спечелиха 163 награди и още 6 награди по статистически данни за автори и фотоклубове. Този богат награден фонд, отличи най-високо творбите на 103 фото творци от 30 държави.  \r\nОфициалния знак на FIAP за най-добре представилия се автор на салона – светло синя FIAP значка бе спечелена от Марсел Ван Балкен, Нидерландия. Плакет на Фотографското общество на Гърция – HPS за най-добре представилия се автор – Ятинг Янг, Тайван, плакет от Рефлекси ООД за най-добре представилия се чуждестранен автор – Атле Свен, Норвегия, Плакет за най-добре представил се български автор – Никифор Тодоров и Плакет за най-добре представил се пловдивски автор – Андрей Трифонов. Българските участници спечелиха награди за 62 фотографии на общо 38 фото творци, и с голяма гордост можем да заявим, че българските автори представиха достойно България. Плакетът за най-добре представилия се фото клуб тази година остана в България. Негов носител е Български Арт Фото Клуб ( БАФК ) с председател Димитрина Андреева – 8 автора от клуба спечелиха 14 награди. Вторият български фото клуб Фотографска Задруга Пловдив ( ФЗП ) също се представи много добре – 5 автора от клуба спечелиха 5 награди. Бургаските фотографи се представиха достойно и в изложбата има фотографии на Александр Стоянов, Димитрина Андреева, Женя Маджарова- Петрова,Ивайло Станев, Радослав Свирецов и Светлин Йосифов. В Бургас, Фото салон Пловдив гостува с любезното съдействие на Община Бургас.", "date": "2019.10.07", "title": "VI Международен фотосалон Пловдив 2019 гостува в Бургас"}
{"url": "http://www.focus-news.net/news/2019/10/07/2705981/obshtina-stara-zagora-organizira-predstavyaneto-na-filma-obicham-te-boydin.html", "text": "Премиера на игралния филм „Обичам те Бойдин“  организира Община Стара Загора на 12 октомври от 19 часа в Регионална библиотека „Захарий Княжески“. Това съобщиха от пресцентъра на  Общината . На нея ще присъстват режисьорът и продуцент Борислав Михайловски и актьорите Деян Донков, Александър Методиев и Иван Нестеров. Тук ще е и Давид Кокончев, автор на музиката във филма. \r\n„Обичам те, Бойдин“ вече имаше световна премиера на Четиридесет и втория  филмов фестивал в Монреал, участва в Двадесет и третия София филм фест, където спечели наградата на младежкото жури за дебют, както и в Двадесет и седмия международен филмов фестивал „Любовта е лудост” във Варна. \r\nПродуцент и режисьор на филма е Борислав Михайловски. Копродуценти са Александър Крумов и Александър Методиев. Главната роля се изпълнява от Деян Донков, негови партньори са Меглена Караламбова, Иван Несторов, Иван Савов и др. Музиката е дебют на Давид Кокончев. \r\n„Желанието ни е да направим премиера на нов български дебютен филм за страната първо за старозагорската публика, която има вкус към изкуство и култура“, коментира Борислав Михайловски.  \r\n„Обичам те, Бойдин“ е филм  за съдбовния избор и равносметката, пред които се изправя всеки човек.  Рекламистът  Бойдин (Деян Донков) се включва в протестите, залели улиците на София през лятото на 2013 година. Възрастните му близки са отчуждени, дъщеря му губи доверие в него, а кариерата му се проваля... Взаимоотношенията на Бойдин с околния свят се развиват, както и със самия него. Нелека е задачата да пребори собствените си травми. \r\nВ размирното лято на 2013 година животът на Боги изглежда като поредица от житейски провали заради проблем с алкохола. И когато 92-годишният му дядо претърпява операция, Боги се отдава на грижи за живота на възрастния човек. В тези напрегнати дни на старческа деменция и спомени от детството, той успява да намери рецепта за собственото си спасение.", "date": "2019.10.07", "title": "Община Стара Загора организира представянето на филма \"Обичам те, Бойдин\""}
{"url": "http://www.focus-news.net/news/2019/10/07/2705979/telma-makedoniya-v-novi-sad-shte-se-provede-tristranna-sreshta-mezhdu-vuchich-zaev-i-rama.html", "text": "В Нови Сад в четвъртък, 10 октомври, ще се проведе тристранна среща на върха между сръбския президент Александър Вучич и премиерите на Северна Македония и Албания, Зоран Заев и Еди Рама, съобщи кабинетът на държавния глава на западната ни съседка, предава излъчващият на албански език скопски телевизионен канал  \"Телма\" . \r\nСрещата ще се проведе в крепостта Петроварадин. \r\nПо-рано Вучич обяви, че ще обсъди с премиерите на Северна Македония и Албания премахването на бариерите пред свободния поток на стоки и услуги между трите държави. Съгласно думите му, идеята е \"епохална\" и е получила \"пълен консенсус\" от лидерите на кабинетите на Северна Македония и Албания. \r\n\"Разбрахме, че сме малки и слаби поотделно, но ако се обединим по отношение на икономическите свободи, ако излезем като блок към Европейския съюз и други, вярвам, че нашата сила ще бъде несравнимо по-голяма. Искаме да бъдем по-икономически свързани, което би увеличило драстично нивото на инвестиции; да имаме такава среда, в която да се радваме на пълна свобода на движение, трафик и услуги... Срещнаг пълна подкрепа от страна на Заев и Рама\", увери държавният глава на Сърбия. \r\n \r\n Тереза Герова", "date": "2019.10.07", "title": "\"Телма\" (Македония): В Нови Сад ще се проведе тристранна среща между Вучич, Заев и Рама"}
{"url": "http://www.focus-news.net/news/2019/10/07/2705947/voennoe-obozrenie-amerikanskata-mezhdukontinentalna-balistichna-raketa-trident-ii-e-10-pati-po-nadezhdna-ot-ruskata-bulava.html", "text": "Основата на мирното съжителство на големите държави е ядреният паритет. В края на август – началото на септември подводните сили за стратегическо сдържане на Русия и САЩ проведоха изпитания. Китайското издание Sohu се опита да оцени надеждността на ракетите с подводно базиране на двете държави, пише руският специализиран портал  „Военное обозрение“ . \r\nВъв възможна глобална война, стратегическата атомна подводница, оборудвана с междуконтинентални балистични ракети (МБР), е най-страшното оръжие. Тя е най-малко уязвима, скрита е от очите на противника и може да стигне максимално близо до врага, за да нанесе удар. \r\nДвете страни, които имат най-голям флот от стратегически подводници и най-голям ядрен арсенал за него са САЩ и Русия. Китайското издание Sohu се опитва да сравни двете най-значими МБР на подводния флот на двете страни. Това са МБР Trident II, която е пренасяна от подводните крайцери „Охайо“ и  руската „Булава“ с носител подводница от проект „Борей“. \r\n \r\n Trident II може да порази цел на 11 хиляди километра \r\n \r\nКонтролните изпитания на четири балистични ракети Trident II се проведоха в началото на септември. Trident II D5 е американска тристепенна балистична ракета, предназначена за изстрелване от атомни подводници и, според твърдението на производителя, може да порази цели на разстояние от 11 хиляди километра. \r\nТя има отделяща се глава с блокове с индивидуално насочване. Всеки от тези блокове има 10 термоядрени заряда с мощност или 475, или 100 килотона. Първата ракета може да носи 8 броя, а 100-килотоновата – 14. Ракетите са с висока точност и могат да обезпечат поразяване на ракетните шахти на противника. \r\nНа свой ред, малко преди американските стрелби, на 24 август, Русия проведе пускове на МБР Р-30 „Булава-30“ от подводния крайцер „Юрий Долгорукий“ (клас „Борей“). В хода на стрелбите подводницата с две ракети порази успешно цели на 5500 км. Максималната далекобойност на „Булава“ е 9300 км. В същото време, според други източници, реалните показатели може да се различават и тя да има близки показатели с Trident II. \r\n \r\n Русия има преимущество „в географията“ \r\n \r\nSohu отбелязва, че Русия има преимущество „в географията“. Ако „Булава“ бъде изстреляна от Баренцово море, може да порази големите градове по източното крайбрежие на САЩ през Северния полярен кръг. От Баренцово море до източното крайбрежие на САЩ са 7000 км. Във връзка с това, че руската армия абсолютно превъзходство във военна сила в Полярния кръг, стратегическата ядрена подводница клас „Борей“ може да бъде и по-близо до САЩ, съкращавайки разстоянието до 5000 километра. На това разстояние „Булава“ може да бъде заредена с 8 ядрени бойни глави. \r\nВъпреки това, китайската медия отдава предпочитанията си на американските средства за доставка. \r\n„Trident II има преимущество, защото тази МБР може да носи повече от 8 ядрени блока с маса 2,7 тона, а нейната далекобойност е гарантирано 11 хиляди километра, докато „Булава“ е снабдена с 8 блока и има пределен обсег 8000 км“, пише Sohu, като подчертава, че изпитанията на „Булава“ са провеждани 19 пъти – и само 11 от тях са били успешни. \r\n„От 1987 година американските военни за изпитвали Trident 168 пъти и само няколко пуска са завършили неудачно, което доказва, че Trident II е десет пъти по-надеждна от „Булава“, заключва китайската медия. \r\n \r\nПревод и редакция:", "date": "2019.10.07", "title": "„Военное обозрение“: Американската междуконтинентална балистична ракета Trident II е 10 пъти по-надеждна от руската „Булава“"}
{"url": "http://www.focus-news.net/news/2019/10/07/2705976/tass-es-komentira-novata-voenna-operatsiya-na-turtsiya-v-siriya.html", "text": "Новата военна операция на Турция, планирана в сътрудничество със САЩ срещу кюрдите в Североизточна Сирия, подкопава мирния процес в страната. Това обяви в официалният представител на външната служба на Европейския съюз  Мая Кочиянчич на брифинг в Брюксел, предава  TACC . \r\n„Възобновяването на военните действия в Североизточна Сирия не само влошава положението на цивилното население, но и подкопава перспективите за мирно уреждане на конфликта. ЕС напълно подкрепя суверенитета и териториалната цялост на Сирия\", цитира агенцията думите й. Кочиянчич отказа да отговори на въпроса дали Анкара и Вашингтон са информирали Брюксел за своите военни планове в Сирия. „Ние поддържаме контакти. На този етап не мога да кажа нищо повече\", заяви представителят на Брюксел. \r\nКоментирайки плановете на Анкара за Сирия, Кочиянчич заяви: „ЕС вярва, че завръщането на бежанците е възможно, само когато са създадени човешки условия за това. Такива все още няма в Сирия\". \r\n \r\n Тереза Герова", "date": "2019.10.07", "title": "ТАСС: ЕС коментира новата военна операция на Турция в Сирия"}
{"url": "http://www.focus-news.net/news/2019/10/07/2705982/vazstanoveno-e-dvizhenieto-po-pat-iii-357-drashkova-polyana-gumoshtnik-v-oblast-lovech.html", "text": "Възстановено е движението по път III-357 Драшкова поляна – Гумощник. Това съобщиха от пресцентъра на  Агенция \"Пътна инфраструктура\" .", "date": "2019.10.07", "title": "Възстановено е движението по път III-357 Драшкова поляна – Гумощник в Област Ловеч"}
{"url": "http://www.focus-news.net/news/2019/10/07/2705986/prokuraturata-v-blagoevgrad-e-predala-na-sad-dvama-obvinyaemi-za-nepravomerno-poluchavane-na-evropeyski-sredstva-za-izgrazhdane-na-kashta-za-gosti-v-sandanski.html", "text": "Окръжната прокуратура в Благоевград е предала на съд двама обвиняеми за неправомерно получаване на европейски средства за изграждане на къща за гости в Сандански. Това съобщиха от  Апелативна прокуратура - София . \r\nОкръжна прокуратура – Благоевград е предала на съд А.Д. (на 25 години) и А.М. (на 43 години) за извършено от тях престъпление - представяне на неверни сведения, с цел получаване на средства от фондове, принадлежащи на Европейския съюз.  \r\nОбвинителният акт е внесен днес, 07.10.2019 г., пет месеца след започване на досъдебно производство по разследвания случай.  \r\nВ периода от 13.05.2013 г. до 14.10.2015 г. обвиняемата Д., като търговец – ЕТ „А. – А.Д.“ гр.Сандански, в съучастие като извършител с обвиняемия А.М. като подбудител и помагач, пред Държавен фонд „Земеделие“ - Областна дирекция „Земеделие“ гр. Благоевград, пред Държавен фонд „Земеделие“ гр.София и пред Дирекция „Оторизация на плащанията по прилагане на мерките за развитие на селските райони“ и отдел „Регионална разплащателна агенция“ гр. Благоевград представила неверни сведения, за да получи средства от фондове на Европейския съюз.  \r\nНа 13.05.2013 г., в гр. Благоевград, Д. като търговец кандидатствала по мярка „Разнообразяване към неземеделски дейности“ от програма „Развитие на селските райони 2007-2013“. В тази връзка подала заявление за подпомагане за „Изграждане на жилищна сграда за гости“ в местността „Чинар куши“, в района на гр. Сандански. Към заявлението Д. представила документи, сред които регистрационна карта като земеделски производител, ведно с анкетна карта и формуляр към нея, годишна данъчна декларация за финансовата 2012 г. и справка – декларация за приходите от продажби по видове дейности.  \r\nВ представената от обвиняемата А.Д., в качеството й на кандидат анкетна карта и формуляр към нея, било заявено, че са налице основания за регистрацията й като земеделски производител. Като основание за това бил посочен договор за отдаване под наем на земеделска земя от 01.10.2011 г. и стопанисване на лозе с площ 9,7 дка. в местността „Мездра“, в района на с. Кулата, общ. Петрич. В действителност обаче през стопанската 2011/2012 г. имотът не бил стопанисван от нея.  \r\nВъпреки че нямала финансови средства за извършване на инвестиция по проекта към датата на кандидатстването й, тя представила неверни сведения като подписала декларация, че е осигурила такива (в размер на 576 668,55 лв., без ДДС). Наред с това посочила, че през 2012 г. имала приход минимум 50 % от земеделска дейност, реализиран от продажба на земеделска продукция (грозде на стойност 6 790 лв.). Това обстоятелство също не отговаряло на действителността.  \r\nНа 30.04.2014 г., с писмо пред Държавен фонд „Земеделие“ в гр.София, А.Д. представила сведения, удостоверяващи извършване на разходи от нейна страна и получаване на приходи, свързани с отглеждане на лозе от земеделска дейност през 2012 г. За целта тя приложила договор за отдаване под наем на земеделска земя, в който като наемодател и собственик бил посочен А.М. – другият обвиняем по делото. В същото време обаче въпросният имот бил собственост на „Т.А.“ ЕООД. Освен това, обвиняемата приложила фактури за обработка на лозе и продажба на грозде сорт „Мелник“, въпреки, че посочените в тях дейности не били извършени.  \r\nВпоследствие, с цел неправомерно получаване на средства от европейски фонд, в заявка за плащане А.Д., в качеството й на бенефициент, декларирала, че всички представени от нея официални документи към 14.10.2015 г. удостоверяват действителното правно положение, както и че представените от нея частни документи са автентични и носят нейния подпис. Тя приложила констативен акт за установяване годността за приемане на строежа (акт образец 15) за „Изграждане на жилищна сграда за гости“ в местността „Чинар куши“, който обаче не бил подписан от нея. Освен това, обвиняемата представила фактури на стойност 350 000 лв. с ДДС и 331 357,79 лева с ДДС, с приложени към тях платежни нареждания, за да докаже действително извършване на направените разходи по инвестиционния проект, въпреки, че разходите са били за изграждане на къща за лични нужди на другия обвиняем – А.М.  \r\nОбвиняемият А.М. подбудил и умишлено склонил обвиняемата А.Д. за извършване на престъплението. Той я улеснил чрез даване на съвети и разяснения относно процедурата за кандидатстване, условията и реда за предоставяне на безвъзмездна финансова помощ, както и необходимите за това документи. В частност обвиняемият осигурил счетоводна и строителна фирми, недвижим имот, върху който да се изгради „къщата за гости“, учредил правото на строеж в поземлен имот в гр. Сандански, както и по силата на договор за паричен заем предоставил на управляваното от А.М. дружество сумата в размер на 700 000 лв. Освен това осигурил земеделска земя за регистрацията на обвиняемата Д. като земеделски производител (подписал договор за отдаване под наем на земеделска земя – лозе, като към датата на подписването му М., въпреки, че се легитимирал като собственик не е бил такъв). Установено е също, че обвиняемият М. е осигурил материалите за изграждането на къщата, като е предоставил същите на строителя.  \r\nПредстои съдът да насрочи разпоредително заседание по делото.", "date": "2019.10.07", "title": "Прокуратурата  в Благоевград е предала на съд двама обвиняеми за неправомерно получаване на европейски средства за изграждане на къща за гости в Сандански"}
{"url": "http://www.focus-news.net/news/2019/10/07/2705984/okrazhnata-prokuratura-v-silistra-rakovodi-dosadebno-proizvodstvo-za-patnotransportno-proizshestvie-s-dvama-zaginali-grazhdani-na-moldova.html", "text": "Досъдебно производство за пътнотранспортно произшествие с двама загинали граждани на Молдова ръководи Окръжната прокуратура в Силистра. Това съобщиха от пресцентъра на  прокуратурата . Оцелял, макар и ранен, е шофьорът на автомобила, който е настанен в болница с фрактура на двата крака.  \r\nТежкият пътен инцидент станал днес около 9 часа в района на село Черковна, което се намира на пътя Дулово - Силистра. Автомобилът с молдовска регистрация се удря в дърво. Пътникът, който се возел на предната седалка, и съпругата му, която пътувала отзад, са загинали на място. Тримата се връщали от почивка в Инстанбул. \r\n33-годишният шофьор Иван В. ще бъде привлечен към наказателна отговорност за престъпление по член 343, ал. 3 от НК. Назначени са експертизи, които трябва да установят има ли алкохол или наркотици в кръвта на водача, както и причините за тежкия пътен инцидент.  \r\nДействието по разследването продължават.", "date": "2019.10.07", "title": "Окръжната прокуратура в Силистра ръководи досъдебно производство за  пътнотранспортно произшествие с двама загинали граждани на Молдова"}
{"url": "http://www.focus-news.net/news/2019/10/07/2705987/mariya-dimitrova-chlen-na-us-na-bapzgd-2005-g-v-dobrichka-oblast-imahme-1680-spetsialisti-po-zdravni-grizhi-sega-te-nabroyavat-620.html", "text": "При създаване на съсловната организация през 2005 г. в Добричка област е имало 1680 специалисти по здравни грижи, сега те наброяват 620. Това заяви на среща с представители на медиите Мария Димитрова, член на Управителния съвет на Българската асоциация на професионалистите по здравни грижи (УС на БАПЗГД), предаде кореспондентът на  Радио „Фокус” – Варна . В допълнение към казаното Мария Димитрова посочи, че от 5 години едва сега една новозавършила акушерка е постъпила на работа в болницата в Добрич. В последните 5 години в областта рентгенови лаборанти също не са започвали работа. Тази специалност е изключително важна, работи се в специфични условия, а работещите в тази сфера са в пенсионна възраст. Същото е положението на клиничните лаборанти. По справка от РЗИ – Добрич средната възраст на работещите е над 55 години. „Млади хора не се връщат, защото изключително скъпо е нашето обучение. Провежда се в големите градове. Когато медицинската сестра завърши във Варна, няма да дойде в Добрич, защото варненската болница на промоцията връчва заповед за работа със съответната заплата и тя предпочита да работи там. Друга част от колежките започват по частните лечебни заведения във Варна и всъщност в нашия град никой не се връща“, коментира Мария Димитрова. По думите й всичко това буди съжаление поради фактът, че Добрич беше университетски град, с филиал на Варненския медицински университет, който обучаваше лекари. На практика в добруджанския град има база и ресурс за обучение, но няма хора. Другият процес, който се наблюдава, е движение на специалисти от болниците в посока детските ясли, от там – в поликлиниката или психоболницата и в Спешната помощ, където заплати и работен ден са гарантирани от държавата.  \r\nЖулиета НИКОЛОВА", "date": "2019.10.07", "title": "Мария Димитрова, член на УС на БАПЗГД: 2005 г. в Добричка област имахме 1680 специалисти по здравни грижи, сега те наброяват 620"}
{"url": "http://www.focus-news.net/news/2019/10/07/2705990/sport-denis-shapovalov-zapochna-s-pobeda-uchastieto-si-na-turnira-v-shanhay.html", "text": "Денис Шаповалов започна участието си на турнира от сериите \"Мастърс\" в Шанхай с убедителна победа срещу Франсис Тиафо.  В сблъсъка на играчи от „Следващото поколение“ 20-годишният канадец се наложи с 6:4, 6:2. В следващия кръг той ще играе срещу световния номер едно Новак Джокович.  \r\nШаповалов и Джокович са се срещали два пъти до момента, като и двата бяха през настоящия сезон и завършиха с победа на сърбина.", "date": "2019.10.07", "title": "Спорт: Денис Шаповалов започна с победа участието си на турнира в Шанхай"}
{"url": "http://www.focus-news.net/news/2019/10/07/2705991/kompleksniyat-onkologichen-tsentar-v-shumen-tarsi-finansova-podkrepa-za-zakupuvaneto-na-treti-lineen-uskoritel.html", "text": "Комплексният онкологичен център (КОЦ) в Шумен търси финансова подкрепа за закупуването на трети линеен ускорител. Това обяви доц. д-р Румен Габровски, началник на клиниката по лъчелечение в КОЦ, пред журналисти, предаде репортер на  Радио „Фокус“-Шумен . Технологичното обновление ще позволи максимален достъп до най-съвременна технология на пациентите, чийто брой е нараснал двойно. „Наличието на болни е за 2,5 ускорителя. Претоварването на наличните два базови апарата ограничава сроковете за експлоатация. Скъпата апаратура е на половината от технологичния си живот и се изисква задължителен ъпгрейд на информационната и планираща система за окола 1,2 млн.лв. до края на 2019 година. Дошло е време, заедно с ъпдейта на настоящата апаратурата, да се достави и монтира и трети линеен ускорител“, каза доц. Габровски.  \r\nСтойността на новия ускорител, с включен ъпдейт на информационната и планираща система, е около 7 млн.лв. От КОЦ смятат, че ще успеят да осигурят половината средства от собствени приходи, без това да се отрази неблагоприятно върху работата и добрата организация в здравното заведение. За останалата част от сумата се обръщат към Община Шумен, като принципал на дружеството.  „Онкоцентърът ще има някакъв ресурс, с който да започне разкриването на обществената поръчка. Въпросът е в момента, в който се наложи да се плати сумата, тя да бъде обезпечена, т. е., Общината да гарантира тази сума. Доставчиците на такъв тип апаратура не приемат разсрочено плащане, а средствата обикновено се осигуряват по някакава кредитна линия“, каза доц. Габровски. Той посочи, че лъчелечението самостоятелно или в комбинация с други онкологични методи може да излекува 40% от заболелите. То има и палиативен ефект - помага при потискане на сиптомите, предизвикани от развитието  на рак. \r\nИвелина ИВАНОВА", "date": "2019.10.07", "title": "Комплексният онкологичен център в Шумен търси финансова подкрепа за закупуването на трети линеен ускорител"}
{"url": "http://www.focus-news.net/news/2019/10/07/2705988/inzh-malinka-bondarenko-sba-zimniyat-sezon-e-izpitanie-ne-samo-za-dvigatelya-na-avtomobila-no-i-za-vodachite.html", "text": "Зимният сезон е изпитание не само за двигателя на автомобила, но и за водачите. Това каза за дневния информационен блок „Добър ден“ на  Радио „Фокус“  инж. Малинка Бондаренко от Съюза на българските автомобилисти. Тя обясни, че преди началото на зимата автомобилът трябва да бъде технически изправен и летните гуми трябва да бъдат заменени със зимни. „Каучукът, от който е направена зимната и лятната гума е различен – топъл и студен. И когато караме с летни гуми в ниски температури, гумата ни става като пластмаса и нямаме това добро сцепление, което ни е необходимо и е характерно като пътна настилка за този период – мокра, заледена и хлъзгава, а понякога има и кал по пътя. Всички знаем, че първите капки дъжд са най-опасни на пътя тогава, когато се смесват с праха, който се намира върху пътната настилка“, добави инженерът. Малинка Бондаренко каза още, че шофьорите трябва да започнат подготовката за есенно-зимния сезон по-рано, защото при бързо променящи се метеорологични условия сцеплението на гумите е изключително важно. \r\nВеселка ИВАНОВА", "date": "2019.10.07", "title": "Инж. Малинка Бондаренко, СБА: Зимният сезон е изпитание не само за двигателя на автомобила, но и за водачите"}
{"url": "http://www.focus-news.net/news/2019/10/07/2705975/ministar-nikolina-angelkova-se-sreshta-s-astral-holideyz-i-zastrahovatelnoto-druzhestvo-unika-po-povod-prekratyavane-na-deynostta-na-turoperatora.html", "text": "Министърът на туризма Николина Ангелкова свиква днес среща с ръководството на „Астрал Холидейз“ и застрахователното дружество „Уника“ АД. Причината е обявеното прекратяване на дейността и започването на процедура по несъстоятелност на туроператора.  \r\n„Астрал Холидейз Интернешънъл“ АД има валидна застраховка със застрахователната компания „Уника“ АД. Лимитът на полицата е 700 хил. лв. и е за срок до 14 ноември 2019 година. Това съобщиха от пресцентъра на  Министерство на туризма . \r\nВ момента се работи по изясняване на точния брой туристи, които имат договори за туристическа услуга с “Астрал Холидейз“. Дружеството уверява, че пътуванията на основната част от туристите, закупили почивки, които в момента се намират зад граница са платени. Компанията информира още, че клиенти, закупили само услугата самолетен билет с редовни или нискотарифни авиолинии, също ще осъществят своите пътувания. В официалната позиция на дружеството се казва, че потребителите на „Астрал Холидейз Интернешънъл“ АД, които са внесли депозити или са платили изцяло сумите по своите бъдещи организирани пътувания, но „АСТРАЛ“ не е заплатил към партньор или доставчик, ще бъдат обезщетени както следва по закон. \r\nМинистерство на туризма е в непрекъсната връзка с представители на туроператора и следи ситуацията, за да бъдат защитени интересите на туристите според правилата на българското законодателство. \r\nМинистър Ангелкова ще направи изявление за медиите в 16:00 часа в залата на министерството.", "date": "2019.10.07", "title": "Министър Николина Ангелкова се  среща с “Астрал Холидейз“ и застрахователното дружество „Уника“ по повод прекратяване на дейността на туроператора"}
{"url": "http://www.focus-news.net/news/2019/10/07/2705992/oblastniyat-koordinatsionen-mehanizam-po-deinstitutsionalizatsiya-v-kardzhali-e-reshil-kritichen-sluchay-na-bolno-dete-s-myarka-za-zakrila.html", "text": "Свиканата от Севда Камбурова, изпълняващ длъжността областен управител, работна среща на Областния координационния механизъм по деинституционализация е успял да реши  успешно критичен случай с болно дете с приложена мярка за закрила по сведение на областната администрация, предаде кореспондент на    Радио „Фокус“ . Директорът на Регионална дирекция „Социално подпомагане“ Цветомир Хаджиев е поискал да се задвижи този механизъм и всички местни ресурси да бъдат впрегнати за успешното лечение на детето. Участници в Координационния механизъм са общините Крумовград и Кърджали, МБАЛ „А. Дафовски“, РЗИ, областният екип на „Приемна грижа“, неправителствената организация „Надежда и домове за децата“, отделът за Закрила на детето в Крумовград. Основната част от ангажиментите за осигуряване лечението на детето се поемат от община Крумовград. Помощ са предложили БЧК и „Надежда и домове за децата“, клон България. Д-р Кирчев, директор на РЗИ и д-р Параскова от Центъра за майчино и детско здраве към МБАЛ  са спомогнали с експертно мнение за случая. Областният координационен механизъм по деинституализация е създаден по инициатива на българския клон на британската неправителствена организация „Надежда и домове за децата“ през 2015 г. за координация на практическо ниво и разглеждане и решаване на конкретни случаи с деца от 0 до 3 години и техните семейства.  \r\nДарина ДЕЕНИЧИНА", "date": "2019.10.07", "title": "Областният координационен механизъм по деинституционализация в Кърджали е решил критичен случай на болно дете с мярка за закрила"}
{"url": "http://www.focus-news.net/news/2019/10/07/2705993/roditeli-masovo-se-opitvali-da-priberat-detsata-si-ot-detski-gradini-i-uchilishta-v-sliven-zaradi-sluhove-za-otnemane-ot-sotsialnite-sluzhbi.html", "text": "Родители масово се опитвали да приберат децата си от детски градини и училища в Сливен заради слухове за отнемане от социалните служби. Децата от детската градина кв. „Надежда“ също са били взети от родителите си днес заради слуха, че социалните служби ще им ги отнемат, показа репортерска проверка на  Радио „Фокус“ – Сливен . По-рано Шесто основно училище „Братя Миладинови“ и Осмо основно училище „Юрий Гагарин“ прекратиха учебния процес, след като притеснени родители ги взеха заради разпространена информация, че децата им ще бъдат взети от служители на социалните служби в изпълнение на „Стратегията за детето“. \r\nИ в други сливенски училища в града, където има ученици от ромски произход родители са ходили да си ги прибират по време на учебни занятия, но от ръководствата на учебните заведения са ги успокоили и до извеждане не се е стигнало. Родителите твърдят, че са научили за заплахата от интернет, а след това я разпространили.", "date": "2019.10.07", "title": "Родители масово се опитвали да приберат децата си от детски градини и училища в Сливен заради слухове за отнемане от социалните служби"}
{"url": "http://www.focus-news.net/news/2019/10/07/2705997/preskonferentsiya-po-proekt-za-podobryavane-na-gradskata-sreda-na-smolyan-shte-se-provede-na-11-oktomvri.html", "text": "На 11 октомври, от 11.00 часа, на ул. „Евридика“ ще се проведе официално откриване на обект, а от 15.00 часа в зала 247 на Общинска администрация - Смолян ще се състои пресконференция по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян“, съобщиха от  Община Смолян . На церемонията и на пресконференцията ще бъдат отчетени извършените строителни дейности по реконструкцията и рехабилитацията на обектите и постигнатите резултати по проекта.", "date": "2019.10.07", "title": "Пресконференция по проект за подобряване на градската среда на Смолян ще се проведе на 11 октомври"}
{"url": "http://www.focus-news.net/news/2019/10/07/2705996/mestni-izbori-2019-liderat-na-dps-mustafa-karadaya-ot-hitrino-nyama-da-dopusnem-edin-hitrets-da-se-pravi-na-diktator-shte-badem-silni-i-edinni.html", "text": "Екипът на Централния лъч на ДПС бе в община Хитрино. На предизборната среща в общинския център бяха представени кандидатите на ДПС за кметове на кметства, общински съветници и кандидатът за кмет на Общината Билгин Бакиев. Това съобщиха от пресцентъра на  ДПС . \r\n\"Дълбок поклон и извинение пред цялото Хитрино\", каза в началото на изказването си лидерът на ДПС Мустафа Карадайъ. \"Трябваше да се случи трагедия, за да видим едни самозабравили се хора, които ги направихме силни, благодарение на партията. Но оттук трябва да заявим онова, което в последните две години се случва в партията и ще продължава по този модел, каза още той. Ние сме длъжни да бъдем силни и пак ще изграждаме силни хора в ДПС. Но този, който обърне силата получена на гърба на тези хора и партията срещу хората, ще бъде изхвърлен от партията\", обяви лидерът. \"Няма да чакаме избори, в които народа да ни наказва. Ще ги изхвърляме в неизборно време, както тези бездушни хора бяха изхвърлени\", бе категоричен той. \r\n\"ДПС е на всички нас и на нашето единство. Това единство докара демокрацията в България\", каза Карадайъ. Председателят на ДПС заяви, че ДПС от 30 години защитава демокрацията, целостта, мира и сигурността на нашата Родина. \"Тук някакъв хитрец ще плаши хората в Хитрино и ще се прави на диктатор. Няма да го позволим\", заяви Карадайъ. \r\nПредседателят на ДПС каза, че цялата партия беше мобилизирана, когато се случи трагедията и всички искаха с чиста душа и сърце да помогнат. \"Но някой дойде, взе тоягата и се опита да бъде деребея в района. Взе на хората нивите и магазините. Тази арогантност и тази наглост трябва да приключат на тези избори\", призова той. \r\nКарадайъ каза, че властта и парите покваряват човека. \"Покваряват този, който вътре е гнил. Но който е наясно със себе си и има здрава основа, няма как да се разболее. Страхливецът почувства ли малко сила вади тоягата да плаши, за да се героизира, да застава пред огледалото и да се вижда колко е велик, обясни той. Ето срещу тези трябва да се бори нашата партия. Ние сме длъжни да го правим и ще продължаваме да го правим\", заяви Мустафа Карадайъ. \r\nТой даде пълната си подкрепа за кандидата на ДПС за кмет на Община Хитрино Билгин Бакиев и каза, че той е човек, който е завършил най-модерното образование в света и най-бързо развиващия се като бизнес в света. \"На 27 октомври, ако заявите че искате Билгин за кмет, другото веднага ще дойде на 28-ми\", заяви арадайъ. \r\n\"Властта идва от хората, тя е на хората и за хората.  Всичките политици са само инструмент за реализиране на властта и всичко това е временен инструмент\", изтъкна още лидерът на ДПС. \"Властта служи за решаването на проблемите на хората и този, който получи власт и не разбира, че тя трябва да служи за проблемите на хората си заминава от ДПС\", заключи Мустафа Карадайъ. \r\n\"В Хитрино трябва да се смени модела на арогантността, алчността и самозабравата. Трагедията трябваше да се случи в Хитрино, за да се освети цялата тази арогантност, наглост и алчност, както и предателството\", каза зам.-председателят на ДПС Йордан Цонев. \"Днес сме застанали пред цяло Хитрино, за да поискаме вашата подкрепа за вашата партия ДПС. А чуваме от всички места вече няколко години, че тук има страх, натиск и безобразно нахалство. Вместо да се борим за нашето общо бъдеще, вместо да превърнем трагедията в начин Хитрино да промени всичко – инфраструктура, живот и бизнес. Ние тук заставаме пред вас със свити сърца и искаме да изгоните наглостта от Общината\", призова Цонев. \r\n\"Зад нашия кандидат стои цялата партия ДПС, почетният председател д-р Ахмед Доган, председателят Мустафа Карадайъ, цялата парламентарна група, нашите евродепутати и всички представители на всичките нива на изпълнителната власт. Зад него стоят 500 000 симпатизанти и привърженици на ДПС\", обяви Цонев. \r\nНа предизборната среща присъстваха и зам.-председателят на НС д-р Нигяр Джафер, зам.-председателят на ДПС Ахмед Ахмедов, евродепутатът и председател на Младежко ДПС Илхан Кючюк и зам.-председателят на ПГ на ДПС Хамид Хамид.", "date": "2019.10.07", "title": "Местни избори 2019: Лидерът на ДПС Мустафа Карадайъ от Хитрино: Няма да допуснем един хитрец да се прави на диктатор, ще бъдем силни и единни"}
{"url": "http://www.focus-news.net/news/2019/10/07/2705994/mestni-izbori-2019-pp-abv-dava-doverieto-i-podkrepata-si-na-d-r-sonya-misheva-v-kmetskata-nadprevara-v-bratsigovo.html", "text": "ПП АБВ дава доверието и подкрепата си на д-р Соня Мишева в кметската надпревара в Брацигово, защото тя ще запази високия исторически, културен, туристически и бизнес потенциал, който трябва да се използва за развитие на туризма и за създаване на условия за по-добър живот на хората в общината. Това заяви в Брацигово председателят на ПП АБВ Румен Петков. Той подчерта важността на рязкото противопоставяне от страна на д-р Мишева, която застава срещу вандалския начин на стопанисване и безогледни разпродажби на общинска собственост и изрази увереност, че на тази порочна практика ще бъде сложен край. Това съобщиха от пресцентъра на  АБВ . \r\nПетков посочи редица примери в тази посока - паметникът на културата “Дамова къща”, която бе актувана като общинска собственост и за съжаление към настоящия момент е продадена. Със същата съдба е и сградата на Минералната баня. И заради примери като тези, той изрази подкрепата си за кандидата на ПП АБВ д-р Мишева в кметската надпревара – необходима е пълна ревизия на досегашното управление и осъществяване на строг контрол върху обществените поръчки, подчерта председателят на АБВ.  \r\nД-р Соня Мишева очерта водещите си дейности като бъдещ градоначалник. \r\n„Приоритетни за мен ще бъдат чистотата на територията на общината и запазването на статута й като екологично чист район, както и решаване на проблема с водоснабдяването, и режима на водата. Друг мой приоритет ще бъде подобряване на обучението и материално-техническата база в училищата и детските градини с цел недопускане на тяхното закриване. Задача за мен ще бъде и привличането на инвеститори с цел развитие на селското стопанство“.                                                                                                                                                               \r\nД-р Соня Мишева е бивш кмет на община Брацигово в периода 2003 – 2007 г., през който бе открита Спешна помощ, бе извършен ремонт на водопроводната мрежа от Св. Троица до общинските села, както и в летовище Атолука, също така бе извършен ремонт на църквата “Св. Йоан Предтеча” и камбанарията към нея. По време на нейното управление общината бе наградена със Златна карта от Национален конвент на експертите и на града бе даден статус “Град с висок престиж за авторитета на България”. През този период бяха спечелени множество проекти по програма “Енергийна ефективност”, “Красива България”, “Бедствия и аварии” и др.", "date": "2019.10.07", "title": "Местни избори 2019: ПП АБВ дава доверието и подкрепата си на д-р Соня Мишева в кметската надпревара в Брацигово"}
{"url": "http://www.focus-news.net/news/2019/10/07/2705989/nad-6-kg-marihuana-sa-izzeli-politsai-ot-oblastna-direktsiya-na-mvr-veliko-tarnovo.html", "text": "Над 6 кг марихуана са иззели полицаи от Областна дирекция на МВР (ОДМВР) – Велико Търново при специализирана акция за противодействие разпространението на наркотични вещества на 4 октомври, съобщават от пресцентъра на  ОДМВР . При съвместни проверки от служители на сектор „Противодействие на криминалната престъпност“ при ОДМВР – Велико Търново и колегите им от полицейското управление в града в жилища в селата Присово, Малки Чифлик и Пчелище са установени и иззети над 3 кг растителна маса, която при полеви наркотест е реагирала на марихуана. От жилище в село Присово, обитавано от 27-годишен мъж от Велико Търново, известен на полицията и осъждан, са иззети 445 грама растителна маса. От жилища в селата Малки Чифлик и Пчелище, обитавани от 29-годишен мъж са иззети общо 2420 грама и от второ жилище в село Пчелище, обитавано от 27-годишен мъж, са иззети още 500 грама от същато растителна маса. След доклад на материалите в прокуратурата тримата са привлечени като обвиняеми.  \r\n27-годишният мъж е задържан за 72 часа. На останалите са наложени мерки за неотклонение „подписка“. Работата по документиране на престъпната им дейност продължава.", "date": "2019.10.07", "title": "Над 6 кг марихуана са иззели полицаи от Областна дирекция на МВР – Велико Търново"}
{"url": "http://www.focus-news.net/news/2019/10/07/2705995/kathimerini-yavuz-shte-zapochne-sondazhi-kray-kipar-dnes-ili-utre-uveri-energiyniyat-ministar-na-ankara.html", "text": "Министърът на енергетиката на Турция Фатих Дьонмез заяви, че корабът \"Явуз\" ще започне сондажни дейности в Изключителната икономическа зона на Кипър „днес или утре“ - изявление, което според Никозия е „сериозна ескалация“ на напрежението от страна на Анкара, съобщава електронното издание на атинския ежедневник  Kathimerini . \r\nВъпросната зона попада в Блок 7 от ИИЗ на Кипър, където Никозия вече е подписала споразумения с френската компания Total и италианската ENI за откриване на находища в морето.  \r\nИзявлението на Дьонмез бе направено в момент, в който гръцкият министър на външните работи Никос Дендиас пристигна на посещение в Република Кипър преди заседанието на Съвета на външните работи на Европейския съюз на 14 октомври. \r\nТо идва и само два дни, след като държавният секретар на САЩ Майк Помпео заяви, че Вашингтон предупреди Анкара, че „незаконните сондажи санеприемливи“. \r\n \r\n Тереза Герова", "date": "2019.10.07", "title": "Kathimerini: \"Явуз\" ще започне сондажи край Кипър днес или утре\", увери енергийният министър на Анкара"}
{"url": "http://www.focus-news.net/news/2019/10/07/2706001/afp-nay-malko-13-dushi-sa-zaginali-pri-potavane-na-migrantska-lodka-kray-italiya.html", "text": "Италианската брегова охрана е открила телата на 13 жени, някои от които бременни, след като лодка, превозваща около 50 мигранти, е потънала край Лампедуза, предава  AFP . \r\nОколо дузина души, включващи осем деца и още бременни жени, все още са в неизвестност, след като малката, претоварена лодка е претърпяла инцидент край бреговете на южния италиански остров, съобщи бреговата охрана. \r\n \r\n Тереза Герова", "date": "2019.10.07", "title": "AFP: Най-малко 13 души са загинали при потъване на мигрантска лодка край Италия"}
{"url": "http://www.focus-news.net/news/2019/10/07/2705998/afp-nay-malko-10-dushi-sa-zaginali-pri-napadenie-na-avtobus-v-iztochen-afganistan.html", "text": "Най-малко 10 души са загинали, а 27 други са ранени при бомбено нападение срещу автобус с новобранци в Джалалабад, Източен Афганистан, съобщи за  AFP  официално лице. \r\n\"Бомбата беше поставена на мотоциклет. За съжаление, 10 цивилни, включително дете, бяха убити, а 27 бяха ранени при този инцидент\", заяви говорителят на губернатора на провинция Нангархар Атаулах Ходжани. \r\n \r\n Тереза Герова", "date": "2019.10.07", "title": "AFP: Най-малко 10 души са загинали при нападение на автобус в Източен Афганистан"}
{"url": "http://www.focus-news.net/news/2019/10/07/2706002/ministar-nikolina-angelkova-kam-dneshna-data-absolyutno-vsichki-turisti-klienti-na-britanskiya-turoperator-thomas-cook-sa-zaminali.html", "text": "Към днешна дата абсолютно всички туристи, клиенти на британския туроператор Thomas Cook, са заминали. Това каза на брифинг министърът на туризма Николина Ангелкова, предаде репортер на  Агенция „Фокус“ . „Нашите мобилни екипи вече са в министерството, така че нямаме туристи, които да са на българското Черноморие. Тези притеснения, които имахме преди две седмици са отпаднали“, каза още тя. „Продължаваме да следим ситуацията какво се случва навсякъде, свързано със всички наши туристи и такива, които са избрали България“, подчерта министърът. „След тази пресконференция пътуваме за Германия. Утре са срещите, които имам с техния министър, който отговаря за туризма и с компании, които оперират на българския пазар. Така че да коментираме и да работим за лято 2020 година“, обяви Ангелкова.    \r\nИзпълнителният директор на \"Астрал Холидейз\" Христо Гълбачев каза, че с огромно съжаление заявява, че след 24 години съществуване, се наложило да внесат молба в съда за обявяване в несъстоятелност на „Астрал холидейз“. \"Ефектът на домино от случилото се с \"Томас Кук\" повлия и върху нас. Най-важното към днешна дата е, че няма туристи и клиенти, които са в България или чужбина и тепърва да имат претенции към застрахователя и да останат на улицата. Ние сме платили за всички клиенти билетите за отиване и връщане, платили сме всички хотели и всички чартърни полети, всички трансфери. За всички туристи, които в момента се намират в България и в чужбина „Астрал холидейз“ е изпълнил своите финансови ангажименти. За тези, на които им предстои да пътуват, искам да подчертая, че  „Астрал холидейз“ е заплатил своите ангажименти към  партньори и тези клиенти се информират от служителите на фирмата, че техните почивки са акредитирани и, че няма притеснения и причини да не се възползват от тях\", каза той. \r\nТеодора ПАТРОНОВА", "date": "2019.10.07", "title": "Министър Николина  Ангелкова: Към днешна дата абсолютно всички туристи, клиенти на британския туроператор Thomas Cook, са заминали"}
{"url": "http://www.focus-news.net/news/2019/10/07/2705974/d-r-hristo-kuzov-rim-varna-gratskiyat-nadpis-posveten-na-bozhiyata-mayka-ot-dashteryata-na-imperator-markian-evfimiya-koyto-beshe-otkrit-tova-lyato-e-po-tsenen-ot-zlatno-sakrovishte.html", "text": "Гръцкият надпис, посветен на Божията майка от дъщерята на император Маркиан – Евфимия, който беше открит това лято край село Шкорпиловци, е по-ценен от златно съкровище. Това коментира в интервю за  Радио „Фокус“ – Варна  археологът от Регионалния исторически музей (РИМ) д-р Христо Кузов по повод проучванията в района на село Шкорпиловци. По думите му епиграфският паметник е изсечен върху фрагментирана мраморна плоча. Той е почти от времето на намерените преди дни златно монетно съкровище в Девня, но периода на управлението на следващия император – Маркиан.  \r\n„Този надпис има по-висока научна стойност от златните монети. Съдържа посвещение към Божията майка“, обясни археологът. Според него, вероятно зад този надпис са се съхранявали мощи на Света Евфимия. В центъра надписът е доста изтрит, затова се предполага, че поклонници са се допирали в тази част на плочата. Така, с течение на времето надписът се е изтрил. Д-р Кузов добави, че в района на разкопките в Шкорпиловци, има една постройка до раннохристиянската базилика, за която досега се е смятало, че е баптистерий, или кръщелня. Най-вероятно обаче, там се съхранявали мощите и е било място за поклонение.  \r\nАрхеологът добави, че той и екипът му първоначално са започнали да проучват и разкриват фортификацията на мястото. Там, близо до морския бряг има един римски кастел, квадрибург. Той уточни, че целта е да се проучат фортификационните съоръжения, както и укреплението и селището отвътре, което се е образувало в по-късно време. \r\nДиана СТОЕВА", "date": "2019.10.07", "title": "Д-р Христо Кузов, РИМ – Варна: Гръцкият надпис, посветен на Божията майка от дъщерята на император Маркиан – Евфимия, който беше открит това лято, е по-ценен от златно съкровище"}
{"url": "http://www.focus-news.net/news/2019/10/07/2706003/vitseprezidentat-iliyana-yotova-i-prezidentat-na-kazahstan-kasim-zhomart-tokaev-obsadiha-izuchavaneto-na-balgarski-ezik-i-razvitieto-na-balgarskata-obshtnost-v-stranata.html", "text": "Развитието на българската общност в Казахстан и изучаването на български език бе основна тема на разговорите между българския вицепрезидент Илияна Йотова и президента на Казахстан Касим-Жомарт Токаев. Със среща с президента Токаев започна двудневното посещение на вицепрезидента Йотова в Казахстан по покана на българската общност. Това съобщиха от  прессекретариата на държавния глава .   \r\n„Поздравявам Ви за Вашата мисия, дълбокото ни убеждение е, че богатството на нашата страна е в многообразието от различни националности и етноси”, подчерта казахстанският президент пред Илияна Йотова.    \r\nВ Казахстан живеят около 140 различни националности и етнически групи, а българската общност е една от най-старите и с признат статут на национално малцинство. „Интеграцията на различните народи е един от приоритетите в националната политика, в Концепцията за развитието на гражданското общество до 2025 г. В Казахстан, в различни части на страната се развиват пет културни центъра на българската общност”, заяви президентът Токаев и добави, че връзките с прародината трябва да бъдат още по-преки и интензивни.    \r\nАкцент в разговорите бе представителството на българската общност в Асамблеята на народа на Казахстан и изучаването на български език. От страна на българското министерство на образованието има готовност за изпращане на професионален педагог и учител по български език и литература. Идеята е от следващата година да започне пълноценна работа и неделно училище в столицата Нурсултан.    \r\n„Целта на нашата визита е да направим контактите с нашите сънародници още по-близки и по-енергични и да възстановим изучаването на български език и култура в училище. За съжаление обучението по български език е преустановено преди години, закрити са и лекторатите по български език в казахстанските университети“, посочи Илияна Йотова.    \r\nВицепрезидентът оцени високо създадения модел на толерантност и разбирателство между различните народи и религии като цитира един от най-големите философи на Казахстан Абай – „Единството трябва да е в умовете”. „Само така можем да предотвратим конфликти и кризи, на които, за съжаление, нашето поколение е свидетел”, подчерта вицепрезидентът Йотова. Илияна Йотова представи пред президента Токаев възможностите, които дава българската държава за обучение на казахстански студенти от български произход.  \r\nВицепрезидентът поздрави Касим-Жомарт Токаев с избирането му за президент на Казахстан, като подчерта голямото значение на реформите, които предприема в управлението на страната. „Планът на нацията” е дългосрочната програма на Казахстан, която цели до 2050 г. страната да е в първата десетка на най-развитите държави в света.  \r\nБългарският вицепрезидент подчерта, че Казахстан е най-сериозният партньор на ЕС и на България в Централна Азия. „България цени високо стабилността и приятелските отношения с Казахстан. Двете страни могат да бъдат много добри партньори и да реализират съвместни инвестиции в цифровизацията и високите технологии. България има много добре подготвени кадри и традиции в тази област”, изтъкна Илияна Йотова.  \r\nВицепрезидентът обърна внимание върху високите социални критерии, поставени от президента Токаев като изискване към предстоящите реформи. „Трябва да правим икономика за „малкия човек”, за развитие на малкия и средния бизнес и така да мотивираме своите граждани”, подчерта Илияна Йотова.  \r\n„Очакваме президента Радев в нашата страна през следващата година”, каза президентът на Казахстан, като отбеляза проведените разговори с българския държавен глава на 74-ата сесия на ООН в Ню Йорк. „Надявам се тогава да имаме конкретни резултати и най-вече работещо българско училище”, каза в заключение Илияна Йотова.  \r\nВицепрезидентът подари на казахстанския президент реплика на меча на хан Кубрат и чаша, изрисувана от 13-годишния Веско от Центъра за настаняване от семеен тип „Княгиня Мария Луиза“, град Пловдив. Чашата Веско изрисува на 23-ия Фестивал на радостта в село Ястребино, който се организира от Обществен фонд „Детство“.", "date": "2019.10.07", "title": "Вицепрезидентът Илияна Йотова и президентът на Казахстан Касим-Жомарт Токаев обсъдиха изучаването на български език и развитието на българската общност в страната"}
{"url": "http://www.focus-news.net/news/2019/10/07/2706004/mon-shte-initsira-dopalnitelni-razgovori-vav-vrazka-s-dezinformatsiyata-za-prinuditelno-otnemane-na-detsa.html", "text": "Регионалните структури на Министерството на образованието и науката ще инициират допълнителни разговори с учители и родители във връзка с разпространението на дезинформация сред учениците и техните семейства, свързана с категорично неверни твърдения за принудително отнемане на деца.Това съобщиха от пресцентъра на  министерството .  МОН не може да допусне училищата да бъдат обект на такава атака, чиято цел е създаване на напрежение и внушаване на страхове. В същото време можем да го считаме и за целенасочена атака към една от най-важните задачи пред образователната система и усилията на цялата общност – всяко дете да посещава училище. \r\nПризоваваме при съмнения и притеснения родителите да се обръщат за информация и съдействие към институциите – училище, регионално управление на образованието, структури на МТСП и МВР.  \r\nМОН е сигнализирало компетентните органи за получените сигнали за организирани акции по отписване на ученици от училища.", "date": "2019.10.07", "title": "МОН ще иницира допълнителни разговори, във връзка с дезинформацията за принудително отнемане на деца"}
{"url": "http://www.focus-news.net/news/2019/10/07/2706007/sport-andi-mari-zapochna-s-pobeda-parvoto-si-uchastie-na-mastars-turnir-ot-2017-godina-nasam.html", "text": "Бившият №1 в световната ранглиста Анди Мъри изигра първия си мач на турнир от сериите \"Мастърс\" от 2017 година насам, като започна с победа участието си в Шанхай. Британецът надигра Хуан Игнасио Лондеро с 2:6, 6:2, 6:3.  \r\nВ следващия си мач Анди Мъри ще играе срещу Фабио Фонини. Италианецът преодоля Сам Куери в първия кръг на турнира. За малко повече от час на корта десетият поставен се наложи над американеца след 6:4, 6:2.", "date": "2019.10.07", "title": "Спорт: Анди Мъри започна с победа първото си участие на \"Мастърс\" турнир от 2017 година насам"}
{"url": "http://www.focus-news.net/news/2019/10/07/2706006/mtsp-i-agentsiyata-za-sotsialno-podpomagane-oprovergavat-razprostranenata-informatsiya-sred-semeystva-v-sliven-yambol-karnobat-che-detsata-im-shte-badat-otneti.html", "text": "Министерството на труда и социалната политика (МТСП) и Агенцията за социално подпомагане категорично опровергават разпространената дезинформация сред семейства в Сливен, Ямбол, Карнобат, че „децата им ще бъдат отнети“. Бихме искали да успокоим всички родители, че дирекциите „Социално подпомагане“ и отделите „Закрила на детето“ не планират такива действия. Призоваваме всички семейства да не се поддават на провокации, които целят всяване на страх и паника. Това се посочва в позиция на Министерството на труда и социалната политика и Агенцията за социално подпомагане, изпратена от пресцентъра на  Министерството . \r\nОт МТСП припомнят, че предприемането на временна мярка за закрила „настаняване на дете извън семейството“ се налага единствено с решение на съда, при това само при изрични основания, определени в Закона за закрила на детето, като уточняват, че в законодателството, което ще влезе в сила от 1 януари 2020 г., не се предвижда промяна на този принцип.  \r\n„Призоваваме при съмнения и притеснения родителите да се обръщат за информация и съдействие към институциите - местните дирекции „Социално подпомагане“ и отделите „Закрила на детето“, училищата, регионалните управления на образованието и структурите на МВР“, се казва още в позицията.", "date": "2019.10.07", "title": "МТСП и Агенцията за социално подпомагане опровергават разпространената информация сред семейства в Сливен, Ямбол, Карнобат, че децата им ще бъдат отнети"}
{"url": "http://www.focus-news.net/news/2019/10/07/2705999/ministar-nikolina-angelkova-v-ramkite-nashite-kompetentsii-shte-sadeystvame-na-absolyutno-vsichki-taka-che-da-nyama-oshteteni-klienti-vav-vrazka-s-nesastoyatelnostta-na-astral-holideyz.html", "text": "В рамките нашите компетенции ще съдействаме на абсолютно всички, така че да няма ощетени клиенти във връзка с несъстоятелността на \"Астрал холидейз.  Това каза на брифинг министърът на туризма Николина Ангелкова, предаде репортер на  Агенция \"Фокус\" . \"Мога да ви уверя, че всички изисквания на Закона за туризма са спазени от страна на “Астрал холидейз“ -  както от страна на информирането, така и по отношение на поддържането на валидна застраховка, която е отговорност на туроператора. Размерът на застраховката е 700 хиляди лева, така че това ще покрие абсолютно всички претенции. От друга страна застрахователят пое ангажимент в абсолютно спешен порядък, особено за такива клиенти, на които им предстоят пътувания до края на тази седмица, да могат да им бъдат заплатени претенциите и те да преценят дали да осъществят или не своето пътуване, допълни министър Ангелкова. \r\nТеодора ПАТРОНОВА", "date": "2019.10.07", "title": "Министър Николина Ангелкова: В рамките нашите компетенции ще съдействаме на абсолютно всички, така че да няма ощетени клиенти във връзка с несъстоятелността на „Астрал холидейз“"}
{"url": "http://www.focus-news.net/news/2019/10/07/2706005/orf-prezidentat-na-avstriya-vrachi-mandat-na-sebastian-kurts-za-sastavyane-na-pravitelstvo.html", "text": "Държавният глава на Австрия Александер Ван дер Белен връчи мандат на Себастиан Курц за съставяне на новото правителство, предава най-голямата обществена медия в страната -  ORF . \r\nОсем дни след изборите за Национален съвет, Ван дер Беллен даде на председателя на Австрийската народна партия (АНП) Себастиан Курц мандат да състави правителство. Курц вече подчерта, че ще води преговори с всички партии, влизащи в състава на новия парламент във Виена. Най-обсъжданият вариант е коалиция със \"Зелените\", но и досегашният коалиционен партньор на АНП - \"Партията на свободата на Австрия\", се допуска като опция. \r\nВан дер Белен подчерта, че иска „червено-бяло-червено в правителството“ (цветовете на националния флаг - бел.р.), независимо от партийните цветове в правителството. „Не ме интересува кой управлява и с кого. За мен е важно кой управлява кои“, заяви Ван дер Белен. Както и миналата седмица, той подчерта, че на защитата на климата трябва да се даде най-голям приоритет през следващите години, не само в Австрия, но и в целия свят. Освен това независимостта на съдебната система също трябва да бъде взета предвид при приоритизирането на политиките.  \r\nКъм това следва да се добавят и основните теми на ЕС, сигурността и австрийската икономика. „Смятам, че е добре делът на жените в бъдещото правителство да е паритетен“, допълни Ван дер Белен. \r\n \r\n Тереза Герова", "date": "2019.10.07", "title": "ORF: Президентът на Австрия връчи мандат на Себастиан Курц за съставяне на правителство"}
{"url": "http://www.focus-news.net/news/2019/10/07/2706008/sadat-v-sliven-ostavi-v-aresta-mazhat-obvinen-za-smartta-na-16-godishnoto-momiche-na-peshehodna-pateka.html", "text": "По искане на Окръжна прокуратура – Сливен, съдът задържа под стража Георги М., обвинен в причиняване по непредпазливост смъртта на момиче, настъпила след катастрофа на пешеходна пътека. Това съобщиха от  Окръжна прокуратура - Сливен . \r\nПо искане на Окръжна прокуратура – Сливен, съдът задържа под стража Георги М. Той е обвинен за това, че на 06 октомври 2019 г. в гр. Сливен, на пешеходна пътека на кръстовището на бул. „Бургаско шосе и бул. „Илинденско въстание“ при управление в пияно състояние, с концентрация на алкохол 2.24 промила, на МПС – лек автомобил, собственост на Георги М., нарушил правилата за движение и по непредпазливост причинил смъртта на 16-годишно момиче, като деецът е избягал от местопроизшествието – престъпление по чл.343, ал.3, предл.1, 4, 6, б.„б“, вр. чл.1, б.„в“, вр. чл.342, ал.1 от НК. \r\nСпоред прокурора, налице е обосновано предположение за това, че Георги М. е извършил престъплението, в което е обвинен. Представителят на държавното обвинение е категоричен, че Георги М. може да се укрие. \r\nСъдът прие мотивите на прокурора и задържа под стража обвиняемия.  \r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2019.10.07", "title": "Съдът в Сливен остави в ареста мъжът,  обвинен за смъртта на 16-годишното момиче на пешеходна пътека"}
{"url": "http://www.focus-news.net/news/2019/10/07/2706010/inzh-malinka-bondarenko-sba-nyama-tochno-opredelena-skorost-za-da-bade-izbegnato-yavlenieto-akvaplaning.html", "text": "Няма точно определена скорост, за да бъде избегнато явлението „аквапланинг“. Това каза за дневния информационен блок „Добър ден“ на  Радио „Фокус“  инж. Малинка Бондаренко от Съюза на българските автомобилисти. Тя обясни, че шофьорът трябва да разсъждава през цялото време и да следи заобикалящата го обстановка. “Когато вижда, че пред него има вода – той не знае дълбочината й. Тогава е нормално да намали скоростта си, да спре дори ако трябва преди водата. Трябва да намали до такава степан и да премине с бавна скорост. Ако ние преминем с бавна скорост, не натискаме рязко педала на спирачката при висока скорост, няма опасност да се стигне до явлението „аквапланинг“. Тоест ние самите можем да предизвикаме това явление, ако действията ни са неправомерни“, добави инженерът.  \r\nМалинка Бондаренко каза още, че е добре да бъдат проверени всички течности в автомобила, за да се избегнат проблеми при падането на температурите.   \r\n \r\nВеселка ИВАНОВА", "date": "2019.10.07", "title": "Инж. Малинка Бондаренко, СБА: Няма точно определена скорост, за да бъде избегнато явлението „аквапланинг“"}
{"url": "http://www.focus-news.net/news/2019/10/07/2706013/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair-v-blagoevgradska-oblast.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През деня обстановката по пътищата в Благоевградска област е била спокойна, съобщиха за  Радио „Фокус“ – Пирин  от Областно пътно управление – Благоевград. Към тмомента трафикът е по-натоварен по главен път Е-79 в платното в посока София. По автомагистрала „Струма“ и второкласен път 19 Симитли – Гоце Делчев преминаването се осъществява с нормални темпове за делничен ден. Няма регистрирани тежки катастрофи до този час. В областта няма въведение ограничения, не се извършват и ремонтни дейности по пътната мрежа. \r\nЛивия НИНОВА", "date": "2019.10.07", "title": "Повишена е опасността от падащи камъни в Кресненското дефиле и в района на проходите Предел и Папаз Чаир в Благоевградска област"}
{"url": "http://www.focus-news.net/news/2019/10/07/2706012/mestni-izbori-2019-kandidatat-za-kmet-d-r-atanas-kambitov-na-obshtina-blagoevgrad-ot-gerb-shte-predstavi-viziyata-si-za-upravlenie-prez-sledvashtiya-mandat-na-9-oktomvri.html", "text": "Кандидатът за кмет на Община Благоевград д-р Атанас Камбитов, издигнат от ПП ГЕРБ, ще представи визията си за управление през следващия мандат.  Това съобщиха от  предизборния му щаб . Кандидатът за кмет за трети мандат д-р Атанас Камбитов и кандидатите за общински съветници от листата на ПП ГЕРБ ще представят програмата си за управление на община Благоевград за следващите четири години. \r\nОт 18.30 ч. на 9 октомври на площад „Македония ще се проведе концерт с участието на  легендарния изпълнител Васил Найденов и Дара Екимова и група „Сленг“. По време на събитието  ще бъдат представени и партиите и коалициите, които подкрепят кандидат-кмета за трети мандат на Благоевград д-р Камбитов.", "date": "2019.10.07", "title": "Местни избори 2019: Кандидатът за кмет д-р Атанас Камбитов на Община Благоевград от ГЕРБ ще представи визията си за управление през следващия мандат на 9 октомври"}
{"url": "http://www.focus-news.net/news/2019/10/07/2706009/", "text": "Сухи и нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето облачно, без валежи. През деня не са получавани сигнали за инциденти по пътищата в областта.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са сухи, автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.07", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/10/07/2706018/prezidentat-rumen-radev-balgariya-ochakva-ustoychivost-i-finansova-predvidimost-pri-modernizatsiyata-na-voennovazdushnite-sili.html", "text": "България очаква устойчивост и финансова предвидимост в процеса на модернизация на Военновъздушните сили, заяви президентът Румен Радев на среща на „Дондуков“ 2 с директора за бизнес развитие на ”Локхийд Мартин” Ранди Хауърд. Предвиденото в рамковото споразумение индустриално сътрудничество в областта на високите технологии също беше сред акцентите на разговора. Това съобщиха от  прессекретариата на държавния глава . \r\nНа срещата държавният глава посочи, че българските ВВС следва да разполагат с многофункционален самолет с пълен пакет способности и необходимото оборудване, които да позволяват неговата надеждна поддръжка и пълноценно обучение на българските пилоти. Пълнотата на пакета наземно оборудване и въоръжение, както и спазването на сроковете за доставка са от ключово значение за оперативните способности на българските ВВС, заяви още Румен Радев. \r\nРанди Хауърд подчерта, че ”Локхийд Мартин” ще изпълни заложените в договора срокове за производство и доставка на F-16 за страната ни. Той увери и че България ще получи многофункционални самолети със  съвременни отбранителни способности, а компанията ще търси финансови буфери в споразумението, за пълноценната поддръжка на самолетите и тяхното оборудване, както и за постигане на търсените от България способности.", "date": "2019.10.07", "title": "Президентът Румен Радев: България очаква устойчивост и финансова предвидимост при модернизацията на Военновъздушните сили"}
{"url": "http://www.focus-news.net/news/2019/10/07/2706011/gen-konstantin-popov-v-dolna-mitropoliya-vazhnoto-e-che-ot-1-yanuari-2020-g-balgariya-shte-ima-svoe-visshe-voennovazdushno-uchilishte.html", "text": "Народните представители от Комисията по отбрана проведоха изнесено заседание в Долна Митрополия във факултет „Авиационен“ на Националния военен университет „В. Левски“. Депутатите изслушаха заместник-командира на ВВС бригаден генерал Петьо Мирчев, който говори по темата „Изграждане на взаимодействието между ВВС и ВВУ – обективна необходимост и възможности за реализация“. Заместник-началникът на НВУ „В. Левски“ по ВВС полк. д-р инж. Ивайло Ангелов запозна депутатите с плана и практическите стъпки за възстановяване на Висшето военновъздушно училище „Георги Бенковски“ в Долна Митрополия. Това съобщиха от пресцентъра на  Народното събрание . \r\nЧленовете на Комисията по отбрана разговаряха с личния състав във факултет „Авиационен“ и разгледаха учебно-материалната база, където се обучават курсантите.  \r\nИзвървяхме дълъг път, но важното е, че от 1 януари 2020 г. България ще има свое Висше военновъздушно училище, заяви ген. Константин Попов в Долна Митрополия. Това, което зависи от Народното събрание, е направено, подкрепа за възстановяването на школата в Долна Митрополия са заявили и премиерът, и правителството, отбеляза пред журналисти председателят на парламентарната комисия по отбрана.  \r\nНеобходима е движеща сила и затова ми се иска енергията, с която беше дадено началото, да я видя тук, защото само така ще можем да привлечем качествени и мотивирани кадри, от които българските военновъздушни сили (ВВС) имат нужда, коментира ген. Константин Попов. Бъдещето на ВВС е свързано с хората, които ще излязат оттук и нашата голяма цел е да направим българска авиационна школа, допълни още той.  \r\nПо думите на председателя на Комисията по отбрана придобиването на самолет Ф-16 е голямо предизвикателство. На въпрос за сделката за самолета ген. Константин Попов отговори: „Това, че сделката е необратима, е чудесно. Армията се нуждае от стабилна и ясна посока за години напред.“", "date": "2019.10.07", "title": "Ген. Константин Попов в Долна Митрополия: Важното е, че от 1 януари 2020 г. България ще има свое Висше военновъздушно училище"}
{"url": "http://www.focus-news.net/news/2019/10/07/2706015/daily-sabah-oon-e-gotova-za-tyasno-satrudnichestvo-s-turtsiya-za-operatsiya-v-siriya.html", "text": "Организацията на обединените нации е подготвена за \"много тясна\" координация с Турция по отношение на евентуална операция в Сирия. Това увери представител на международната организация, съобщава електронното англоезично издание на турския вестник  Daily Sabah . \r\nПанос Мумцис, който е и регионален хуманитарен координатор за кризата в Сирия, заяви, че Анкара е предоставила нужните гаранции на ООН по отношение на хуманитарните въпроси, свързани с операцията. \r\nБелият дом заяви в неделя, че американските военни ще се изтеглят от Северна Сирия, тъй като Турция скоро ще започне \"дълго планирана\" военна операция в района източно от Ефрат срещу кюрдските \"Народни сили за самоотбрана\" (YPG). \r\nИзявлението бе направено часове след телефонно обаждане между президента Реджеп Тайип Ердоган и неговия американски колега Доналд Тръмп, по време на което беше договорена среща през ноември, според източници от Президентството в Анкара. \r\nЕрдоган потвърди, че изтеглянето на американските войски от Северна Сирия е започнало. \r\nТурция отдавна обещава военни действия за предотвратяване на образуването на „терористичен коридор“ в района източно от река Ефрат в Северна Сирия. \r\nОт 2016 г. насам Турция проведе две големи военни операции в Сирия - „Щита на Ефрат“ ​​и „Маслинова клона“ - за прочистване на района от терористични групировки като \"Ислямска държава\" и YPG, който според Анкара е сирийският клон на терористичната организация \"Работническа партия на Кюрдистан\". \r\nВъпреки това редица освободени градове - включително Ал-Баб, Джараблус, Азаз и Африн - остават обект на спорадични терористични атаки. \r\nОт 9 септември американските и турските войски са извършили три съвместни наземни патрули за планираната зона за сигурност в Северна Сирия. \r\n \r\n Тереза Герова", "date": "2019.10.07", "title": "Daily Sabah: ООН е готова за тясно сътрудничество с Турция за операция в Сирия"}
{"url": "http://www.focus-news.net/news/2019/10/07/2706020/aktsenti-v-sutreshniya-blok-dobro-utro-balgariya-po-radio-fokus-na-8-oktomvri.html", "text": "Оттеглянето на американските войски от Северна Сирия и подсилването на турските е сигнал за обрат на военните действия в посока решаване на сирийските проблеми, или за тяхното задълбочаване? Как тези събития ще се преплетат със стратегията за „сдържане“ на Русия в Черноморския регион? България трябва ли да изрази позиция? В сутрешния блок  „Добро утро, България“  на   Радио „Фокус“  очаквайте коментара на проф. Димитър Йончев, експерт по сигурността.  \r\nОмбудсманът Диана Ковачева изпрати препоръка до външния министър Екатерина Захариева и ресорните министри на околната среда и водите Нено Димов и на здравеопазването Кирил Ананиев, в която настоява за мерки и своевременно информиране на обществеността заради екологичните проблеми в Босилеград, Сърбия и Западните покрайнини. Кое провокира тази препоръка, какви други жалби са представили нашите сънародници на проведената изнесена обща приемна с обществения посредник на Сърбия? Повече по темата ще ни каже омбудсманът Диана Ковачева.  \r\nКак и кога ще се проведе кампанията на БЧК и „Байер“ за социално значими заболявания в областта на кардиологията и офталмологията в Бургас ще ни информира колегата Мария Попчева. \r\n \r\n Местни избори 2019:  За възможностите Силистра да стане град на IT специалистите ще разговаряме с водача на листата на АБВ за общински съветници Иванка Ташева.  \r\n \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа на 8 октомври, с водещ Елеонора Чолакова.", "date": "2019.10.07", "title": "Акценти в сутрешния блок „Добро утро, България“ по Радио „Фокус“ на 8 октомври"}
{"url": "http://www.focus-news.net/news/2019/10/07/2705985/gazeta-express-kosovo-dzhurich-ochakva-kurti-da-prieme-srabska-lista-v-upravlenieto.html", "text": "Директорът на Службата за Косово и Метохия към правителството в Белград Марко Джурич подчерта, че водената от Горан Ракич \"Сръбска листа\" ще се консултира с държавния глава на западната ни съседка Александър Вучич относно всяко евентуално решение за влизане в новото правителство на Косово, съобщава електронното издание на прищинския ежедневник  Gazeta Express . \r\nДжурич направи съответното изявление на пресконференция, коментирайки резултатите на партиите, постигнати на неделните предсрочни парламентарни избори в най-младата държава на Балканите.  \r\nСпоред него обаче никой не трябва да разчита на безусловната подкрепа на партията на сръбската общност в Косово. „Не крием, че... \"Сръбска листа\" ще се консултира с Белград за следващите стъпки, никой не трябва да разчита на безусловната подкрепа на сръбските представители“, заяви Джурич. \r\nНа изборите на 6 октомври партията на Горан Ракич спечели 6.71 процента, или 52 552 гласа.  \r\n \r\n Тереза Герова", "date": "2019.10.07", "title": "Gazeta Express (Косово): Джурич очаква Курти да приеме \"Сръбска листа\" в управлението"}
{"url": "http://www.focus-news.net/news/2019/10/07/2706022/mariya-gineva-badeshte-za-detsata-kazanlak-dostapnata-gradska-sreda-e-problem-za-infrastrukturata-na-vsyako-naseleno-myasto-zashtoto-desetiletiya-ne-se-e-mislilo-v-tazi-posoka.html", "text": "През последните години се правят опити много сгради в Казанлък да бъдат приведени в достъпен вид, доколкото е възможно, тъй като те не са проектирани за осигуряване на тази достъпност. Това каза за  Радио „Фокус”  Мария Гинева, директор на Сдружение „Бъдеще за децата”. Тя подчерта, че на повечето обществени сгради са направени рампи, които са според стандартите и изискванията за височина, за да може един човек с увреждане с количка по – лесно да преодолее рампата и да може да я използва самостоятелно. „Не казвам, че на сто процента това е постигнато, но наистина се следи да бъдат спазвани тези общоприети архитектурни стандарти”, заяви Гинева. В този смисъл тя поясни, че много училища в общината също имат поставени рампи, които са предназначени за деца с физически увреждания, което прави, макар и на първия етаж, училището по – достъпно. В централната част на Казанлък има звукови светофари за хора със зрителни увреждания. \r\nСградата на Община Казанлък вече е достъпна, като с изградения асансьор вече могат да бъдат преодолявани стъпалата.  \r\nГинева подчерта, че достъпната градска среда е един голям проблем за инфраструктурата на всяко едно населено място, поради факта, че десетилетия наред в държавата не се е мислило в тази посока. Едва през последните 20 години се говори усилено за това, да се направи средата достъпна. Факт е, че достъпността не е само за хората с увреждания, тя е и за майките с колички, за възрастните хора. Тя изрази мнение, че трябва средата да бъде достъпна за всички, които имат по някакъв начин нужда от нея, а не само за една определена целева група, представяйки хората с увреждания. \r\n„Много неща се правят, но има още много работа в тази насока. Необходима е последователна политика на местната администрация и на всички институции, да работят за пространствата и достъпността на всички, които имат нужда от нея”, каза Гинева. \r\nСлавяна ГАЙДАРОВА", "date": "2019.10.07", "title": "Мария Гинева, „Бъдеще за децата” - Казанлък: Достъпната градска среда е проблем за инфраструктурата на всяко населено място, защото десетилетия не се е мислило в тази посока"}
{"url": "http://www.focus-news.net/news/2019/10/07/2706023/vitsepremierat-mariyana-nikolova-uchastva-v-ofitsialnoto-otkrivane-na-23-iya-svetoven-kongres-po-informatsionni-tehnologii.html", "text": "Заместник министър-председателят по икономическата и демографската политика Марияна Николова участва в официалното откриване на 23-ия Световен конгрес по информационни технологии, който се провежда в арменската столица Ереван. Старт на форума под мотото „Силата на децентрализацията“ даде премиерът на страната Никол Пашинян.Това съобщиха от  правителствената информационна служба . \r\nВицепремиерът Николова разговаря с министъра на високотехнологичната индустрия Хакоб Аршакян за развитието на сектора на информационните и комуникационните технологии. По-късно тя беше посрещната от външния министър Зохраб Мнацаканян в сградата на правителството, където заедно с останалите ръководители на делегации бяха приети от министър-председателя Никол Пашинян. Пред него тя даде висока оценка на домакинството на Армения на Световния конгрес по информационни технологии и изрази благодарност за отправената покана за участие. Вицепремиерът Николова подчерта, че двете страни имат традиционно добри дипломатически отношения и изрази увереност за бъдещото им положително развитие.  \r\nВъв вторник българският заместник министър-председател ще се включи в кръгла маса заедно с министри от Армения, Сингапур, Естония, Бангладеш, Мексико, Малайзия и Република Корея. На нея всеки от участниците ще представи добри практики и ще бъдат обсъдени предизвикателствата пред развитието и разпространението на усъвършенствани обществени услуги.", "date": "2019.10.07", "title": "Вицепремиерът Марияна Николова участва в официалното откриване на 23-ия Световен конгрес по информационни технологии"}
{"url": "http://www.focus-news.net/news/2019/10/07/2706021/pregled-na-mezhdunarodnite-novini-do-1800-chasa-agentsiya-fokus.html", "text": "Заседанието на Съвета за сътрудничество между Сърбия и Турция в Белград завърши с подписването на девет споразумения, обхващащи различни области от отбраната до образованието, икономиката и съвременните технологии. Това обяви в държавният глава на Турция Реджеп Тайип Ердоган по време на съвместна пресконференция със сръбския президент Александър Вучич, предава  TACC . \r\n\"Подписахме девет споразумения. Заседанието на съвета беше много ползотворно и ефективно\", заяви турският лидер. Според него подписаните документи „се отнасят до проекти в областта на отбраната, образованието, икономиката и съвременните технологии“. Съгласно думите на Ердоган, \"резултатите от посещението са откриването на шест нови фабрики от автомобилостроене до текстил\". \r\nОт своя страна президентът на Сърбия похвали турско-сръбското сътрудничество, като го нарече \"най-успешното в историята на страните\". \"Приключихме войните си с турците. Сега искаме да изградим отношения\", цитира агенцията думите на Вучич. \r\nСъбеседниците заявиха, че възнамеряват да увеличат съществуващия търговски оборот (1,2 милиарда евро през 2018 г.) до 2 милиарда в краткосрочен план и до 5 милиарда в дългосрочен план. \r\nТурският президент е на двудневно посещение в Сърбия. Програмата от първия ден на пътуването включва преговори с държавния глава на Сърбия Александър Вучич и съвместно заседание на Съвета за сътрудничество между двете страни. Освен това президентите ще присъстват на церемонията по полагането на първа копка на магистралата Белград-Сараево. \r\n*** \r\n  Организацията на обединените нации е подготвена за \"много тясна\" координация с Турция по отношение на евентуална операция в Сирия. Това увери представител на международната организация, съобщава електронното англоезично издание на турския вестник  Daily Sabah . \r\nПанос Мумцис, който е и регионален хуманитарен координатор за кризата в Сирия, заяви, че Анкара е предоставила нужните гаранции на ООН по отношение на хуманитарните въпроси, свързани с операцията. \r\nБелият дом заяви в неделя, че американските военни ще се изтеглят от Северна Сирия, тъй като Турция скоро ще започне \"дълго планирана\" военна операция в района източно от Ефрат срещу кюрдските \"Народни сили за самоотбрана\" (YPG). \r\nИзявлението бе направено часове след телефонно обаждане между президента Реджеп Тайип Ердоган и неговия американски колега Доналд Тръмп, по време на което беше договорена среща през ноември, според източници от Президентството в Анкара. \r\nЕрдоган потвърди, че изтеглянето на американските войски от Северна Сирия е започнало. \r\nТурция отдавна обещава военни действия за предотвратяване на образуването на „терористичен коридор“ в района източно от река Ефрат в Северна Сирия. \r\nОт 2016 г. насам Турция проведе две големи военни операции в Сирия - „Щита на Ефрат“ и „Маслинова клона“ - за прочистване на района от терористични групировки като \"Ислямска държава\" и YPG, който според Анкара е сирийският клон на терористичната организация \"Работническа партия на Кюрдистан\". \r\nВъпреки това редица освободени градове - включително Ал-Баб, Джараблус, Азаз и Африн - остават обект на спорадични терористични атаки. \r\nОт 9 септември американските и турските войски са извършили три съвместни наземни патрули за планираната зона за сигурност в Северна Сирия. \r\n*** \r\n  Държавният глава на Австрия Александер Ван дер Белен връчи мандат на Себастиан Курц за съставяне на новото правителство, предава най-голямата обществена медия в страната -  ORF . \r\nОсем дни след изборите за Национален съвет, Ван дер Беллен даде на председателя на Австрийската народна партия (АНП) Себастиан Курц мандат да състави правителство. Курц вече подчерта, че ще води преговори с всички партии, влизащи в състава на новия парламент във Виена. Най-обсъжданият вариант е коалиция със \"Зелените\", но и досегашният коалиционен партньор на АНП - \"Партията на свободата на Австрия\", се допуска като опция. \r\nВан дер Белен подчерта, че иска „червено-бяло-червено в правителството“ (цветовете на националния флаг - бел.р.), независимо от партийните цветове в правителството. „Не ме интересува кой управлява и с кого. За мен е важно кой управлява кои“, заяви Ван дер Белен. Както и миналата седмица, той подчерта, че на защитата на климата трябва да се даде най-голям приоритет през следващите години, не само в Австрия, но и в целия свят. Освен това независимостта на съдебната система също трябва да бъде взета предвид при приоритизирането на политиките.  \r\nКъм това следва да се добавят и основните теми на ЕС, сигурността и австрийската икономика. „Смятам, че е добре делът на жените в бъдещото правителство да е паритетен“, допълни Ван дер Белен. \r\n*** \r\n  Министърът на енергетиката на Турция Фатих Дьонмез заяви, че корабът \"Явуз\" ще започне сондажни дейности в Изключителната икономическа зона на Кипър „днес или утре“ - изявление, което според Никозия е „сериозна ескалация“ на напрежението от страна на Анкара, съобщава електронното издание на атинския ежедневник  Kathimerini . \r\nВъпросната зона попада в Блок 7 от ИИЗ на Кипър, където Никозия вече е подписала споразумения с френската компания Total и италианската ENI за откриване на находища в морето.  \r\nИзявлението на Дьонмез бе направено в момент, в който гръцкият министър на външните работи Никос Дендиас пристигна на посещение в Република Кипър преди заседанието на Съвета на външните работи на Европейския съюз на 14 октомври. \r\nТо идва и само два дни, след като държавният секретар на САЩ Майк Помпео заяви, че Вашингтон предупреди Анкара, че „незаконните сондажи санеприемливи“. \r\n*** \r\n  Най-малко 10 души са загинали, а 27 други са ранени при бомбено нападение срещу автобус с новобранци в Джалалабад, Източен Афганистан, съобщи за  AFP  официално лице. \r\n\"Бомбата беше поставена на мотоциклет. За съжаление, 10 цивилни, включително дете, бяха убити, а 27 бяха ранени при този инцидент\", заяви говорителят на губернатора на провинция Нангархар Атаулах Ходжани. \r\n*** \r\n  Новата военна операция на Турция, планирана в сътрудничество със САЩ срещу кюрдите в Североизточна Сирия, подкопава мирния процес в страната. Това обяви в официалният представител на външната служба на Европейския съюз  Мая Кочиянчич на брифинг в Брюксел, предава  TACC . \r\n„Възобновяването на военните действия в Североизточна Сирия не само влошава положението на цивилното население, но и подкопава перспективите за мирно уреждане на конфликта. ЕС напълно подкрепя суверенитета и териториалната цялост на Сирия\", цитира агенцията думите й. Кочиянчич отказа да отговори на въпроса дали Анкара и Вашингтон са информирали Брюксел за своите военни планове в Сирия. „Ние поддържаме контакти. На този етап не мога да кажа нищо повече\", заяви представителят на Брюксел. \r\nКоментирайки плановете на Анкара за Сирия, Кочиянчич заяви: „ЕС вярва, че завръщането на бежанците е възможно, само когато са създадени човешки условия за това. Такива все още няма в Сирия\". \r\n*** \r\n  Доминираните от кюрдските въоръжение формирования „Сирийски демократични сили“ (СДС) смятат, че САЩ са им „забили нож в гърба“ с изненадващото си изявление, че американските войници ще се изтеглят, за да не пречат на турската военна операция в Северна Сирия, предава  Reuters. \r\n„Имахме уверения от САЩ, че няма да позволят турска военна операция срещу нашия регион“, заяви говорителят на СДС Кино Габриел в интервю пред телевизия „Ал Хадат“. \r\nСДС са „изцяло ангажирани“ с гарантираната от САЩ сделка за „механизма за сигурност“ на граничния район, добави той. \r\n„Но изявлението (на САЩ) от днес беше изненада и можем да кажем, че беше нож в гърба за СДС“, категоричен е военният. \r\n***", "date": "2019.10.07", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/07/2706014/washington-examiner-tramp-ostavi-siriya-v-ratsete-na-turtsite.html", "text": "\"Държавният глава на САЩ Доналд Тръмп може и да лъже патологично в преследване на някаква ефемерна мечта за величие, но истината е, че не го е грижа за нормите и ценностите, които поставиха Америка на първо място. Резултатите от икономическата му политика са добри, безработицата намалява и заплатите се повишават. Намаляването на данъците и дерегулацията ни дадоха осигуриха добра икономика. Към това се добавя и обявената победа над близкоизточната терористична групировка \"Ислямска държава\". По-малко войни, повече работни места. Какво да не му харесаш?\" От редакцията на американското издание  Washington Examiner  имат отговор - Тръмп изостави Сирия на турците в името на собственото си преизбиране на президентския пост.  \r\nБелият дом обяви в неделя вечер, че САЩ ще изтеглят всичките си въоръжени сили от Северна Сирия и ще оставят съдбите на милиони, подложени на терора на \"Ислямска държава\", в ръцете на турците. Това означава, че 60 000 членове на Сирийските демократични сили (СДС), съюзници на САЩ, ще бъдат изоставени на милостта на Анкара и на турския президент Реджеп Тайип Ердоган.  \r\nТова е грешка, защото САЩ се показват на останалите си съюзници в най-лоша светлина - като \"приятел\", който е готов във всеки един момент да се отметне от думата си. \r\nЛоши неща ще се случат с кюрдите и като цяло в Сирия. Вероятно ще видим катастрофално кръвопролитие там, след като кюрдите вече са сами, подготвяйки се да отблъснат предстоящото турско нашествие в Северна Сирия. \r\nТози морален провал от страна на Тръмп може да бъде политическа катастрофа. Досега той успя да балансира между демонстрирането на груба сила в областите, към които вече американците се бяха ангажирали, като избягваше интервенционистичните призиви на своите предшественици. Няма съмнение, че американците не искат нови \"вечни войни\" и си струва да преоценят необходимостта от присъствието на техни сили в Афганистан. Но при изтеглянето на САЩ от една от най-плодотворните ни външнополитически инициативи в най-новата история Тръмп се отклони от разумния си курс. И може скоро всички да усетим последиците от това, предупреждава изданието. \r\n \r\n Тереза Герова", "date": "2019.10.07", "title": "Washington Examiner: Тръмп остави Сирия в ръцете на турците"}
{"url": "http://www.focus-news.net/news/2019/10/07/2706000/mestni-izbori-2019-kandidatat-za-kmet-na-blagoevgrad-d-r-atanas-kambitov-podpisa-deklaratsiya-za-satrudnichestvo-s-mestna-koalitsiya-enp.html", "text": "Кандидатът за кмет на Община Благоевград от ПП ГЕРБ д-р Атанас Камбитов подписа декларация за сътрудничество и партньорство с Местна коалиция ЕНП (ЕНП-СДС-БДО), предаде репортер на  Радио „Фокус“ – Пирин . Д-р Камбитов изказа благодарността си към Радослав Тасков и Давид Сукалински, като представители на коалицията, за подкрепата, която му е оказвана през годините от тяхна страна. „Тази подкрепа има своята логика, защото показахме, че заедно може да работим добре, да реализираме проекти и да правим политики, които са само и единствено в полза на Община Благоевград и нейните граждани“, каза още д-р Камбитов. Той добави, че четири са основните точки, около които са се обединили с Местната коалиция. „Тези четири точки ще бъдат в основата и на декларациите, които ще подпишем и с други политически субекти. Става дума за четири области, които са приоритетни, а именно: изграждане на Индустриална зона, по-чиста екологична среда, устойчива и балансирана демографска политика и развитие на култура и спорт“, добави д-р Камбитов. Той заяви, че до края на тази седмица предстои да бъдат подписани подобни декларации с още 10 политически сили. Д-р Камбитов заяви, че за всеки кмет е особено важно да има подкрепа от общинския съвет, защото без нея нищо не може да се случи. \r\nОт своя страна Радослав Тасков заяви, че не би следвало да има изненадани от това, че коалицията ЕНП – СДС подкрепя д-р Атанас Камбитов за нов мандат. „Ние работим съвместно вече години, като втора политическа сила в общински съвет и се разбираме чудесно“, подчерта Тасков. \r\nДавид Сукалински пък заяви, че подкрепят кандидатурата на д-р Атанас Камбитов, защото според него, това е правилният избор за Благоевград. „Това показват резултатите, които са постигнати до момента, казват го проектите, които бяха реализирани и ползите, които всяко едно домакинство получи в този град“, допълни Сукалински. \r\nЛивия НИНОВА", "date": "2019.10.07", "title": "Местни избори 2019: Кандидатът за кмет на Благоевград д-р Атанас Камбитов подписа декларация за сътрудничество с Местна коалиция ЕНП"}
{"url": "http://www.focus-news.net/news/2019/10/07/2706042/uchenitsi-ot-hudozhestvenata-gimnaziya-v-kazanlak-i-mladezhkiya-obshtinski-savet-otpravyat-svoite-poslaniya-za-po-krasiv-svyat-chrez-grafiti.html", "text": "Националното училище по пластични изкуства и дизайн и Младежкият общински съвет (МОС) в Казанлък осъществиха най-мащабната си инициатива заедно, „Графити фест - Ти решаваш“ - изрисуване на бетонни стени на скейт площадката зад Младежкия дом, каза за  Радио „Фокус”  председателят на МОС Христиан Трошанов. Той поясни, че идеята на участниците е провокирана от желанието им да вдъхновят младежта на Казанлък да твори, независимо в какъв аспект, да ги предизвикат да спортуват повече, използвайки скейт площадката, за да ги накарат да се замислят за силно замърсената природа като цяло и за това колко важно е да възпитаваме в себе си и в околните желание за пазене на чистота, и не на последно място - да ги вдъхновят, че са личности, които сами решават как да живеят и дали да бъдат активни млади хора или не. \r\nВсички тези послания са изразени чрез графити върху стените на скейт площадката. Графити фест „Ти решаваш“ ще завърши с младежки хепънинг от 13.00 часа на 12 октомври. На него ще бъдат открити изрисуваните стени, ще се проведат демонстрации, а за по-малките зрители ще бъдат организирани на място мини графити ателиета, в които ще имат възможност да създадат свой собствен цветен графит. \r\nСлавяна ГАЙДАРОВА", "date": "2019.10.07", "title": "Ученици от Художествената гимназия в Казанлък и Младежкия общински съвет отправят своите послания за по-красив свят чрез графити"}
{"url": "http://www.focus-news.net/news/2019/10/07/2706044/makfaks-makedoniya-es-prizova-za-barzo-formirane-na-pravitelstvo-v-prishtina-i-prodalzhavane-na-dialoga-s-belgrad.html", "text": "Европейският съюз призова за възможно най-бързо формиране на правителство в Прищина и продължаване на диалога с Белград, предава македонската информационна агенция  \"Макфакс\" . \r\n„Ще отнеме известно време за публикуване на крайните резултати, но правителството ще трябва да се състави след приключване на процедурите. Пред Косово има важни задачи. Новото правителство ще трябва да се ангажира с напредъка, икономическото и социалното развитие, върховенството на закона и продължаването на диалога с Белград, воден под егидата на ЕС \", заяви говорителят на Брюксел Мая Кочиянчич. \r\nТя добави, че ЕС ще продължи да работи с Косово и ще насърчава помирението, регионалното сътрудничество и добросъседските отношения сред страните от Западните Балкани. \r\n \r\n Тереза Герова", "date": "2019.10.07", "title": "\"Макфакс\" (Македония): ЕС призова за бързо формиране на правителство в Прищина и продължаване на диалога с Белград"}
{"url": "http://www.focus-news.net/news/2019/10/07/2706039/nimh-utre-na-mesta-v-yuzhna-balgariya-shte-prevalyava-slab-dazhd-maksimalnite-temperaturi-shte-sa-mezhdu-12-i-17.html", "text": "През нощта над страната ще преобладава облачно време и на места, главно в Южна България, ще превалява дъжд. Ще духа слаб до умерен вятър от север-североизток. Минималните температури ще бъдат между 5° и 10° Това съобщи за  Агенция „Фокус“  Красимир Стоев, дежурен синоптик в  Националния институт по метеорология и хидрология  (НИМХ). Утре преди обяд над по-голямата част от страната ще е предимно облачно, на места в Южна България ще превалява слаб дъжд. Около обяд от северозапад облачността ще започне да се разкъсва и да намалява и до края на деня над повечето райони ще се установи предимно слънчево време. Ще продължи да духа слаб, в източните райони до умерен вятър от север-североизток. Максимални температури - между 12° и 17°. \r\nАтмосферното налягане ще продължи да се повишава и ще бъде значително по-високо от средното за октомври. \r\nНад Черноморието преди обяд облачността ще е предимно значителна и на места, главно по-южното крайбрежие, ще превалява дъжд. След пладне от север ще настъпи процес на намаление на облачността. Ще духа до умерен североизточен вятър. Максимални температури на въздуха: 14°-16°. Температурата на морската вода е 19°-21°. Вълнението на морето ще бъде 2-3 бала. \r\nНад планините облачността ще е предимно значителна и на места, предимно в масивите от Южна България ще има слаби превалявания от дъжд, над 1800 метра – от сняг. По-късно през деня от запад валежите ще спрат, а облачността ще започне да се разкъсва. Ще духа до умерен вятър от северната четвърт. Максимална температура на височина 1200 метра около 7°, на 2000 метра – около 0°. \r\nВ сряда вятърът ще се смени с югозападен, в източните райони ще бъде до умерен и бързо ще се затопли. Максималните температури в повечето места ще бъдат между 18° и 23°. Ще бъде предимно слънчево. В четвъртък облачността от запад отново ще се увеличи, висока и средна. Вятърът ще се ориентира от запад. Максималните температури ще бъдат с още 2-3° по-високи. През нощта срещу петък и в петък ще има по-значителни увеличения на облачността и на места от запад на изток ще превали, с по-голяма вероятност в Северна България и планините. Вятърът временно ще стане северозападен и дневните температури слабо ще се понижат.", "date": "2019.10.07", "title": "НИМХ: Утре на места в Южна България ще превалява слаб дъжд, максималните температури ще са между 12° и 17°"}
{"url": "http://www.focus-news.net/news/2019/10/07/2706043/predstoyashti-sabitiya-v-stranata-za-8-oktomvri-agentsiya-fokus.html", "text": "*** \r\n \r\nОт 11.30 часа Комисията по отбрана ще посети факултет „Авиационен“ и Военновъздушната учебна база в Долна Митрополия. \r\n \r\n \r\n*** \r\n \r\nОт 10.30 часа в НДК министърът на образованието Красимир Вълчев ще се включи в кръгла маса на тема „Конкурентоспособност 2030/ Ключови компетентности за успех“. \r\n \r\n \r\n*** \r\n \r\nОт 10.00 часа в зала „Арена“ на хотел „Арена ди Сердика“ ще се проведе заключителна конференция по проект „Толерантно общество за интеграция на лицата, търсещи или получили международна закрила“. \r\n \r\n \r\n \r\n*** \r\n \r\nОт 10:30 часа в Иновационен форум „Джон Атанасов“ в София Тех Парк, ще се състои откриване на Бош Инженеринг Център София.  \r\n \r\n \r\n*** \r\n \r\nОт 11:00 часа в Чешкия културен център в гр. София Инициативен граждански комитет “Термално-Нормално” организира кръгла маса на тема: „Централна минерална баня - съвременен термален център. Концепции и визии.” \r\n \r\n \r\n*** \r\n \r\nОт 11:30 часа, в залите на конгресен център „Глобус“ на 2-ия етаж в сградата на КНСБ, пл. „Македония“ 1, ще се проведе пресконференция от двамата президенти Пламен Димитров и Димитър Манолов и ръководствата на индустриалните федерации на КНСБ и КТ „Подкрепа“. \r\n \r\n \r\n*** \r\n \r\nОт 13.30 часа в сградата на  ДФ „Земеделие“ на бул. „Цар Борис III“, 136 ще се проведе брифинг във връзка с напредъка и започналите вече доставки по схемите „Училищен плод“ и „Училищно мляко“. \r\n \r\n \r\n*** \r\n \r\nОт 12.00 часа в залата на Националния пресклуб БТА ще се състои представяне на Международния автомобилен салон София 2019. \r\n \r\n \r\n*** \r\n \r\nОт 13:00 часа в Националния пресклуб на БТА ще се проведе пресконференция на Фондация „Експерти срещу рака“. \r\n \r\n*** \r\n \r\nОт 15:00 часа във фоайето на РБ „П. Р. Славейков“ ще се състои връчване на наградите на най-четящите деца от лятната кампания за насърчаване на четеното „Ела в библиотеката“. \r\n \r\n \r\n*** \r\n \r\nОт 15:00 часа в залата на БАН, ще се проведе презентация на тема: детско зрение, глаукома, катаракта, диабет и око, дегенерация на макулата, сухо око и кератопластика. \r\n \r\n \r\n*** \r\n \r\nОт 17.00 часа в новата зала „Джеймс Баучер“, проф. Петър-Емил Митев, доц. Борис Попиванов и доц. Андрей Райчев ще участват на официалното представяне на книгата „От държавен социализъм към посткомунистически капитализъм: критически поглед“ на американския социолог от унгарски произход Иван Селени, който е и приятел на института по социология „Иван Хаджийски“. \r\n \r\n \r\n*** \r\n \r\nОт 18:00 ч., в Литературен клуб „Перото”, ще се състои церемонията по връчването на петото поредно издание на наградите „Перото“.  \r\n \r\n \r\n*** \r\n \r\nОт 18.00 часа в Централното фоайе на Ректората на Софийския университет „Св. Климент Охридски” ще бъде официалното откриване на изложбата „Усещането Антарктида”. \r\n \r\n \r\n*** \r\n \r\nОт 18:30 часа пред Съдебната палата, ще се проведе марш за правосъдие. \r\n \r\n \r\n*** \r\n \r\nОт 19.00 чaca в Ayлa „Maĸcимa“ нa Университета по архитектура, строителство и геодезия, Кенго Кума, японски архитект, ще изнесе лeĸция нa тeмa: “Eпoxaтa нa мaтepиaлитe”. \r\n \r\n \r\n*** \r\n \r\nОт 11.00 часа в конферентната зала на Областна администрация – Благоевград ще се проведе заседание на областната епизоотична комисия. \r\n \r\n \r\n*** \r\n \r\nМеждународна конференция „Граждански пространства“ ще бъде открита от 11 часа в хотел „Голдън Тюлип“ във Варна. Тя е насочена към възможностите за участие на гражданите в управлението на средствата от еврофондовете през следващия програмен период - 2021 – 2027 г. По темата ще говори представител на Централното координационно звено в Министерски съвет. Организатор е Фондация „ЕкоОбщност“ в сътрудничество с Обществен център за околна среда и устойчиво развитие (ОЦОСУР) с финансовата подкрепа на програма „Европа за гражданите” на ЕК. \r\n \r\n \r\n*** \r\n \r\nОт 15.00 часа в фоайето на РБ „П.Р.Славейков“ ще се проведе връчване на наградите на най-четящите деца от лятната кампания за насърчаване на четеното „Ела в библиотеката“. \r\n \r\n \r\n*** \r\n \r\nОт 14.00 часа в НЧ „Христо Козлев - 1883“ ще бъдат отбелязани 185 години от рождението на Любен Каравелов. \r\n \r\n \r\n*** \r\n \r\nВ 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура-Пловдив и жалба от подсъдимия д-р К. В. срещу присъда на Окръжен съд-Пловдив.  \r\n \r\n \r\n*** \r\n \r\nВ 13.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Кърджали и по жалба на пострадалия И. С. Страните настояват за увеличаване на наказанието на подсъдимия К. А., който е осъден на 6 години лишаване от свобода и 60 000 лева обезщетение за неимуществени вреди.  \r\n \r\n*** \r\n \r\nВ 18.00 часа в зала №5 в Дома на техниката ще се състои дискусия на тема „Зелената система на град Пловдив“ с кандидат-кметовете на града. \r\n \r\n \r\n \r\n*** \r\n \r\nОт 11.00 часа в зала „Свети Георги“ на Областна администрация Русе ще се проведе заседание на Постоянно действащата междуведомствена областна епизоотична комисия. \r\n \r\n \r\n*** \r\n Смолян.  \r\nОт 14:00 часа, в зала 201 на Областна администрация Смолян, Постоянната областна епизоотична комисия ще проведе заседание в разширен състав, във връзка със появата и разпространението на болестта Африканска чума по свинете. \r\n \r\n \r\n*** \r\n \r\nОт18:30 часа на благотворителен концерт за роял в зала „Христина Морфова” на който ще свирят ученици, както и пианистките Михаела Стефанова и Сабина Ангелова бивши възпитанички на училището. \r\n \r\n \r\n*** \r\n   \r\nОт 10.00 часа в зала 2 на областна администрация ще се проведе заседание на Областната епизоотична комисия. \r\n \r\n \r\n*** \r\n   \r\nОт 17.30 часа във фоайето на РБ \"Стилиян Чилингиров\" ще бъде представена  книгата \"История на Шумен\".  \r\n  \r\n  \r\n \r\n*** \r\n   \r\nОт 18. 30 часа в конферентната зала на  хотел “Контеса“ ще се проведе научно кафе на тема „Превенция и лечение на застрашаващи зрението заболявания“. \r\n \r\n \r\n \r\n \r\n \r\n*** \r\n \r\nОт 19:00 часа в залата на Общинския младежки център „Захари Стоянов“ председателят на ДПС Мустафа Карадайъ ще представи кандидата за кмет на Добрич и кандидатите за общински съветници. \r\n \r\n \r\n*** \r\n   \r\nОт 11.00 часа в Националния пресклуб на БТА в Шумен представители на местната коалиция БЗНС /ПП БЗНС, ПП ДОСТ/ ще представят листата си за общински съветници.  \r\n \r\n \r\n*** \r\n   \r\nВ 12.00 часа в Националния пресклуб на БТА в Шумен ще се състои пресконференция на независимия кандидат за кмет на Шумен инж. Валентин Маламов на тема „Чистотата на въздуха и концентрацията на фини прахови частици в града“.", "date": "2019.10.07", "title": "Предстоящи събития в страната за 8 октомври (Агенция „Фокус“)"}
{"url": "http://www.focus-news.net/news/2019/10/07/2706046/predstoyashti-mezhdunarodni-sabitiya-za-8-oktomvri-agentsiya-fokus.html", "text": "Втори ден от посещението на държавния глава на Турция Реджеп Тайип Ердоган в Сърбия. \r\n*** \r\n \r\n  Преговори между ЕС и Обединеното кралство за Брекзит. \r\n*** \r\n \r\n  Премиерът на Обединеното кралство Борис Джонсън ще поиска нова пророгация на парламента. \r\n*** \r\n \r\n  Ще бъде връчена Нобеловата награда за физика. \r\n*** \r\n \r\n  Долната камара на парламента ще гласува за намаляване на броя на членовете си. \r\n*** \r\n \r\n  Посещение на министъра на външните работи на Руската федерация Сергей Лавров. \r\n***", "date": "2019.10.07", "title": "Предстоящи международни събития за 8 октомври (Агенция „Фокус“)"}
{"url": "http://www.focus-news.net/news/2019/10/07/2706041/sport-bivshiyat-prezident-na-futbolnata-federatsiya-na-salvador-be-otstranen-dozhivot-ot-futbola.html", "text": "Бившият президент на футболната федерация на Салвадор - Рейналдо Васкес, бе отстранен доживот от футбола. \r\nВаскес е признат за съучастник в корупционна схема при подажбата на телевизионни правата за мачовете под егидата на ФИФА в периода 2009-2011 година. Васкес е получавал шестцифрени суми по сделките. \r\nТой е глобен и с 500 000 швейцарски франка. Васкес бе арестуван от полицията в Салвадор през декември 2015 година по делото за корупция във ФИФА.", "date": "2019.10.07", "title": "Спорт: Бившият президент на футболната федерация на Салвадор бе отстранен доживот от футбола"}
{"url": "http://www.focus-news.net/news/2019/10/07/2706045/zapochnaha-zanimaniyata-v-nedelnoto-uchilishte-vav-vidin.html", "text": "С водосвет за благословение на децата и преподавателите, отслужен от Негово Високопреосвещенство Видинския митрополит Даниил, беше открита новата учебна година за Православното неделно училище „Св. Николай Мирликийски“ във Видин. Това съобщиха за  Радио „Фокус“ – Видин  от Видинската света митрополия. „Повечето от вас присъстваха на детските лагери, затова ви е позната обстановка. Вашите родители споделят, че с радост отивате на училище и с радост се връщате. Надяваме се, че се радвате отново да се видите заедно тук и да продължите добрите си отношения. Добре дошли! В съвременния свят, в съвременното българско училище, все още остава неуреден въпроса за преподаването на едни от най-важните знания – познанията ни за Господ Иисус Христос. Познаването на Бога – това е вечен живот“, обърна се към присъстващите митрополит Даниил. \r\nТази година школите отново ще са три – по вероучение, иконопис, както и по куклен и драматичен театър. \r\n„Продължаваме както до сега. Вече за трета учебна година е Неделното училище и слава Богу, имаме и нови деца, които ще се запишат, а тези, които са от миналата година, също проявиха желание да продължат. Вече ще бъдат разделени на начинаещи и на по-напреднали с материала. Продължаваме с трите школи. По вероучение вече по-подробно се наслагват знанията. По иконопис по-големите вече имат основни знания за техниката и за полагането на тоновете на иконата, както и вече имат някои богословски познания за изображението, за смисъла и значението на иконата. С тях ще започнем с рисуване на дъски, което е по-напреднал етап, докато по-малките започват с детайлите, с части от иконата. Преподавателите сме същите. Аз съм по иконопис и вероучение, а госпожа Мария Петрова е по куклен театър“, споделя богословът Елена Велкова. \r\nЗаниманията на школите ще се провеждат в сградата на Епархийското училище до храм „Свети Николай“.", "date": "2019.10.07", "title": "Започнаха заниманията в неделното училище във Видин"}
{"url": "http://www.focus-news.net/news/2019/10/07/2706048/tass-lavrov-pristigna-v-stolitsata-na-irakski-kyurdistan.html", "text": "Министърът на външните работи на Руската федерация Сергей Лавров пристигна в столицата на Иракски Кюрдистан - Ербил, където ще проведе срещи с ръководството на региона, предава  TACC . \r\nПо-рано Лавров се срещна в Багдад с иракския външен министър Мохамед Али ал Хаким, председателят на парламента Мохамед ал Халбуси и премиера Адел Абдел Махди. \r\nПрез 2017 г. Иракски Кюрдистан се опита да обяви едностранно независимост, но това намерение не беше подкрепено от световните сили. В резултат на преговорите кюрдите и централното правителство в Ирак успяха да постигнат споразумение за правата на жителите на автономията и процедурата за споделяне на приходите от износа на петрол, така че конфликтът беше до голяма степен уреден, но някои противоречия между страните продължават да съществуват. \r\nРусия традиционно поддържа добри отношения с кюрдите както в Ирак, така и извън пределите му, и се застъпва за необходимостта от осигуряване на техните културни и езикови права, както и от участие в управлението, но се противопоставя на едностранните действия за обявяване на независимост и промяна на границите. \r\n \r\n Тереза Герова", "date": "2019.10.07", "title": "ТАСС: Лавров пристигна в столицата на Иракски Кюрдистан"}
{"url": "http://www.focus-news.net/news/2019/10/07/2706040/donald-tramp-predupredi-ako-turtsiya-deystva-izvan-granitsite-shte-zalichim-ikonomikata-y.html", "text": "Държавният глава на САЩ Доналд Тръмп предупреди, че ще \"заличи\" икономиката на Турция, ако Анкара направи нещо в Сирия, което в своята \"велика и несравнима мъдрост\" той счита за действие \"извън границите\", предава  AFP . \r\nИзвънредното предупреждение на Тръмп срещу съюзника на САЩ в НАТО бе отправено, точно след като Белият дом обяви изтегляне на военнослущите си от турско-сирийските гранични райони. \r\nС това решение Вашингтон изглежда даде на Анкара зелена светлина да атакува кюрдите, въпреки че те воюват заедно с американските сили срещу близкоизточната терористична групировка \"Ислямска държава\" в Сирия. \r\nПоследните \"туитове\" на Тръмп са на фона на бурна критика от редиците на собствената му Републиканска партия, че е предал кюрдите. \r\n\"Ако Турция направи нещо, което аз по своята велика и несравнима мъдрост считам за извън границите, напълно ще унищожа и залича икономиката на Турция (правил съм това и преди!)\", написа американският президент в социалната мрежа \"Туитър\". \r\n \r\n Тереза Герова", "date": "2019.10.07", "title": "Доналд Тръмп предупреди: Ако Турция действа извън границите, ще заличим икономиката й"}
{"url": "http://www.focus-news.net/news/2019/10/07/2706049/horo-v-bibliotekata-e-nay-noviyat-proekt-na-regionalna-biblioteka-prof-boyan-penev-v-razgrad.html", "text": "„Хоро в библиотеката” e най-новият проект на Регионална библиотека „Проф. Боян Пенев” в Разград, съобщиха от  библиотеката . Инициативата е съвместна с Танцов клуб „Абритус” към Народно читалище „Бузлуджа 2010 г.”. На събитието ще присъства зам.-председателят на Съюза на българските музикални и танцови дейци Любчо Василев. Той и хореографът Кънчо Върбанов ще коментират дали клубовете за народни хора са социален феномен или са комерсия. Кръшните хора ще допълнят колорита на инициативата. Проявата ще се състои от 18.00 часа на 11 октомври.", "date": "2019.10.07", "title": "„Хоро в библиотеката” e най-новият проект на Регионална библиотека „Проф. Боян Пенев” в Разград"}
{"url": "http://www.focus-news.net/news/2019/10/07/2706047/intenziven-e-trafikat-po-pat-i-1-montana-vidin-v-posoka-gkpp-dunav-most-2.html", "text": "Интензивен е трафикът по път I-1 Монтана – Видин в посока ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили. На места се образуват колони. Най-натоварен е участъкът между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, няма образувани опашки от чакащи автомобили.  \r\nВъв Видин трафикът е засилен по входно изходните артерии, в централната градска част и по бул. „Панония“. \r\nАнна ЛОЗАНОВА", "date": "2019.10.07", "title": "Интензивен е трафикът по път I-1 Монтана – Видин в посока ГКПП „Дунав мост 2“"}
{"url": "http://www.focus-news.net/news/2019/10/07/2706053/startira-yubileynoto-deseto-izdanie-na-vecher-na-dobrodetelite.html", "text": "Стартира юбилейното десето издание на „Вечер на добродетелите“, организирано от Фондация „За нашите деца“, предаде репортер на  Агенция „Фокус“ . Патрон на събитието е вицепрезидентът на Република България Илияна Йотова. Тази година изданието е посветено на каузата за пълноценно развитие и щастливо детство на деца от 0 до 7 години. Вече от десетилетие Фондацията доказва, че промяна в България може да има, когато има воля, енергия, отговорност и осъзнатост на обществото. С набраните средства, в двата комплекса за ранно детско развитие в София и Пловдив, ще бъдат подкрепени поне 800 деца в ранна възраст и техните семейства.  По традиция част от Вечерта на добродетелите ще е и благотворително наддаване с водещ Игор Марковски. В него са включени ценни и атрактивни предмети и преживявания с висока емоционална стойност. Гостите на събитието ще имат възможността да се докоснат до реалните съдби на деца и семейства, променени с подкрепата на Фондацията. Гостите на събитието ще могат да се насладят на изпълненията на Марияна Попова, балет „Арабеск“, детския хор на БНР, пианиста Людмил Ангелов, както и младите таланти Димитър и Христо. Участие в събитието ще вземат и артистите Йоана Буковска, младите актьори Дария Симеонова и Бойко Кръстанов, Стоян Алексиев, както и Дони и Нети.  \r\nФондация „За Нашите Деца” вече 27 години успешно се справя със ситуации с висок риск за децата, които живеят в домове, имат увреждане или са с редица проблеми в семейната им среда – трайна бедност и социална изолация, насилие, безразличие и отчуждение. Вече 27 години висококвалифициран екип от специалисти работи за това всяко дете да живее и да води пълноценен живот в семейство, за да може да разгърне своите таланти и способности още в първите години от своя живот. За 27 години фондацията е успяла да помогне на над 13 500 деца и семейства.  \r\nТеодора ПАВЛОВА", "date": "2019.10.07", "title": "Стартира юбилейното десето издание на „Вечер на добродетелите“"}
{"url": "http://www.focus-news.net/news/2019/10/07/2706051/georgi-dimov-bivsh-generalen-konsul-v-odrin-sled-izteglyaneto-na-amerikanskite-voyski-ot-severna-siriya-otgovornost-za-dzhihadistite-v-rayona-veche-shte-nosi-turtsiya.html", "text": "След изтеглянето на американските войски от Сирия, отговорност за джихадистите в района вече ще носи Турция. Това каза за обзорното предаване  „Това е България“  на  Радио „Фокус“  бившият генерален консул на България в Одрин Георги Димов във връзка с изтеглянето на американските войски от Северна Сирия и планираната военна операция на Турция източно от р. Ефрат. Изтеглянето на американските войски означава, че се дава терен за влизане на турската армия, каза още той, но уточни, че става въпрос за операция по суша. Не бива да е учудващо ако САЩ и техните съюзници затворят въздушното пространство, вследствие на което Турция няма да си позволи да използва авиация. Това е военна намеса, несанкционирана от международната общност, с липса на резолюция на Общото събрание на Съвета за Сигурност на ООН и е навлизане в чужда територия. „Също така е много важно да се отчита отношението на Москва, понеже са много сложни връзките между Анкара и Русия по отношение въобще на подхода към кюрдите. Русия дава сериозни анонси, че не може да загърби претенциите за културна идентичност на кюрдите, каквото и да означава това. Историята ни учи, че това нещо може и е означавало много, включително в нашата история. Нашите национално-освободителни борби започнаха точно покрай желанията и борбите за църковна самостоятелност, което е в сферата на културните въпроса, на езика, на просвещението. Със сигурност Москва няма как да изостави кюрдите“, обясни бившият консул. Георги Димов добави, че няма да се стигне до нови мигрантски вълни, но при всички случаи ще има рекет и изнудване от страна на Анкара, защото желанието на Ердоган е в зоната, в която ще се проведе операцията, да бъдат пренасочени 1 милион сирийци. Това ще бъде използвано като пропаганда и силен натиск за увеличаване на помощите, които ЕС оказва на Турция за сирийските бежанци, обобщи той.  \r\n \r\nЦоня СЪБЧЕВА", "date": "2019.10.07", "title": "Георги Димов, бивш генерален консул в Одрин: След изтеглянето на американските войски от Северна Сирия отговорност за джихадистите в района вече ще носи Турция"}
{"url": "http://www.focus-news.net/news/2019/10/07/2706054/sport-spaleti-poema-milan.html", "text": "Доскорошният наставник на Интер Лучано Спалети е дал съгласието си да поеме Милан, съобщи Sky Italia. Той ще заеме мястото на Марко Джампаоло, под чието ръководство “росонерите” са в много лоша форма. Спалети беше старши-треньор на Интер до май, а след това ръководството го смени с Антонио Конте. Шефовете обаче не го уволниха, защото трябваше да му платят огромна неустойка. По тази причина Спалети продължава да се води на заплата в клуба. Ето защо сега Милан ще трябва преговаря с градския си съперник.", "date": "2019.10.07", "title": "Спорт: Спалети поема Милан"}
{"url": "http://www.focus-news.net/news/2019/10/07/2706055/mvnr-edin-balgarski-moryak-e-zaginal-a-trima-sa-postradali-pri-intsident-s-korab-kray-ostrov-sardiniya.html", "text": "Един български моряк е загинал, а трима са пострадали при инцидент с кораб край остров Сардиния. Това съобщиха от пресцентъра на  Министерство на външните работи . Един български гражданин е загинал, а трима са пострадали при инцидент с кораб край бреговете на италианския остров Сардиния. И четиримата български граждани са моряци от екипажа на кораба.По данни на българското посолство в Рим инцидентът е станал, когато силна вълна е ударила моряците, докато работели на палубата. Посолството ни в Рим е в контакт с местните власти по случая и е готово да окаже необходимото съдействие.", "date": "2019.10.07", "title": "МВнР: Един български моряк е загинал, а трима са пострадали при инцидент с кораб край остров Сардиния"}
{"url": "http://www.focus-news.net/news/2019/10/07/2706052/dopalnitelni-200-miliona-leva-vlizat-v-byudzheta-za-bolnichna-pomosht-sled-protesta-na-meditsinskite-spetsialisti-obzor.html", "text": "Хиляди здравни специалисти се събраха на протест пред сградата на Министерския съвет в столицата и затвориха две от лентите за движение по бул. \"Цар Освободител\". Протестиращите носеха плакати, на които пишеше: „Искаме бъдеще за медиците днес“; „Стига унижение“; „Качествени здравни грижи чрез утвърдени медицински стандарти“; „Осигурете здравни грижи за нашите родители“, „Осигурете здравни грижи за подрастващите - нашето бъдеще“. Протестиращите развяваха и българския трибагреник. Част от исканията им са минималната заплата за всички сестри да е 900 лева и да имат по-добри условия на труд. От КНСБ поискаха 200 милиона лева повече в бюджета за болнично лечение за догодина. Протестиращите затвориха за кратко бул. „Цар Освободител“ за движение. Мотото на протеста беше: „Искаме решение на проблемите днес“.   \r\n Министърът на здравеопазването Кирил Ананиев  потвърди на брифинг в Министерски съвет, че 200 милиона лева ще влязат в системата за болнична помощ чрез увеличение на цените на клиничните пътеки. „Наистина от много години, може би, за първи път такъв огромен ресурс - в размер над 200 милиона лева, ще отиде за болничната помощ, а една голяма част от тях ще отиде за увеличение на заплатите. Анализът, който направихме през последните години, показва че обемът дейност е постигнал таван, тоест, тези пари ще влязат чрез увеличение на цените на клиничните пътеки“, уточни министър Ананиев. Той каза още, че с бюджета за 2020 година се дава устойчивост на допълнителния ресурс, отпуснат от правителството през настоящата година. „Тоест, това не са еднократни разходи, ние ще ги предвидим целогодишно, за да могат те да бъдат също една от основните части, които ще доведат до увеличаване на парите в болниците и съответно увеличаване на разходите за персонал“, подчерта министърът на здравеопазването. „Аз, като принципал на една голяма болниците – областните и държавните, имам право на определени указания, които трябва да бъдат изпълнявани, и ще търся висока отговорност от директорите и от управителните лица на болниците, ако те нарушават тези съотношения. Освен това, ще подсиля и хората от министерството на здравеопазването, които да участват в тези бордове и да наблюдават пряко както на нещата, които ще предложим в националния рамков договор, а също така и вътрешната организация по формирането и изразходването на разходите за персонал“, добави министър Кирил Ананиев.  \r\n Председателят на КНСБ Пламен Димитров  подчерта, че от синдиката настояват от тези 200 милиона лева поне 80% да отидат за заплати.  Той поясни, че това трябва да бъде регламентирано в новия рамков договор, за което трябва да бъдат убедени и от Българския лекарски съюз. „По този начин да гарантираме финансовия поток, който да стигне до болниците още в началото на следващата година. Да няма болница, която да не изпълнява колективния договор относно заплатите“, каза Димитров. „Това, което чух в тази среща, ме кара да остана умерен песимист, а именно за финансирането на училищно и детско здравеопазване. Там са заложени увеличения на заплатите, но не толкова, колкото хората искат и очакват. Там разговорите с финансовия министър и с премиера продължават, за да можем да гарантираме това увеличение, което ни е нужно, тъй като, да не забравяме, че в тази част на здравеопазването не се получават допълнителни плащания, хората разчитат само на тия заплати“, уточни той.  \r\nТеодора ПАТРОНОВА", "date": "2019.10.07", "title": "Допълнителни 200 милиона лева влизат в бюджета за болнична помощ след протеста на медицинските специалисти (ОБЗОР)"}
{"url": "http://www.focus-news.net/news/2019/10/07/2706017/normalna-e-patnata-obstanovka-v-oblast-burgas.html", "text": "Нормална е пътната обстановка в област Бургас. Това съобщи за  Радио „Фокус“ – Бургас  дежурният от Областното пътно управление. Видимостта е добра, пътищата са нормално проходими. Движението се осъществява спокойно. \r\nВ град Бургас трафикът е натоварен. Интензивно е движението около МБАЛ – Бургас, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и при кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nДеница ДИМИТРОВА", "date": "2019.10.07", "title": "Нормална е пътната обстановка в област Бургас"}
{"url": "http://www.focus-news.net/news/2019/10/07/2706050/ekspert-izbornite-rezultat-zatrudnyavat-dialoga-belgrad-prishtina.html", "text": "Тоби Вогел, експерт в Democratization Policy Council, заяви в интервю пред Радио „Свободна Европа“, че победата на двете опозиционни партии – Движение „Самоопределение“ и Демократическата лига на Косово (ЛДК) – на парламентарните избори в неделя отразява недоволството на хората от 12-годишното управление на Демократическата партия на Косово (ПДК), предава обществената  „Радио и телевизия Косово“ (RTK) . \r\nАнализаторът твърди, че диалогът между Сърбия и Косово може да стане по-труден, заради съпротивата на „Самоопределение“ срещу идеята на президента Хашим Тачи за размяна на територии. \r\n„Мисля, че сега позицията на президента Тачи, който е за някои промени или размяна на територии между двете държави, ще стане по-трудно реализируема, защото „Самоопределение“ се пртивопоставят изобщо на разговорите за територии със Сърбия. Това ще усложни диалога до голяма степен“, убеден е Вогел. \r\n \r\nПревод и редакция:", "date": "2019.10.07", "title": "Експерт: Изборните резултат затрудняват диалога Белград – Прищина"}
{"url": "http://www.focus-news.net/news/2019/10/07/2706056/politsiya-i-gorski-instruktiraha-i-proveriha-lovni-druzhinki-vav-velikotarnovska-oblast.html", "text": "Полиция и горски инструктираха и провериха ловни дружинки във Великотърновска област, съобщиха от пресцентъра на  Областна дирекция на МВР – Велико Търново . Това се случи в деня на откриването на новия ловен сезон за лов на местен дребен и едър дивеч и груповия лов на дива свиня. В проверките участваха полицейски инспектори по „Контрол на общоопасните средства“ и служители на група „Пътен контрол“ при съответните полицейски управления в областта, служители на отдел „Охранителна полиция“ при ОДМВР – Велико Търново и Регионална дирекция по горите. \r\nСпециално внимание както от ръководителите на дружинките, така и от полицейските служители бе обърнато на мерките за биосигурност и дезинфекция за ограничаване на разпространението на болестта aфриканска чума по свинете. Те призоваха за повече бдителност по време на ловния излет за установяване на умрели животни или такива с нетипично поведение. \r\nАкцентирано бе и на стриктното спазване на правилата за безопасност и изискването за пренасянето на огнестрелно оръжие, да е в затворен транспортен куфар или в калъф с поставено заключващо устройство на спусъка и без патрон в патронника. \r\nУчастници в първия ловен излет бяха изпробвани и за употреба на алкохол. \r\nОт извършения анализ в сектор „Контрол на общоопасните средства“ при Главна дирекция „Национална полиция“ стана ясно, че най-честите причини за допуснати предишни инциденти са: стрелбата по шум или неясно видима цел, използване на сачми над 6 мм по време на групов лов на дива свиня, неправилно боравене с огнестрелно оръжие, самоволно напускане на позицията, определена от ръководителя и употреба на алкохол и упойващи средства. \r\nПолицейските служители стриктно ще съблюдават за спазване на всички правила за безопасност по време на ловния сезон на територията на областта.", "date": "2019.10.07", "title": "Полиция и горски инструктираха и провериха ловни дружинки във Великотърновска област"}
{"url": "http://www.focus-news.net/news/2019/10/07/2706061/iliya-lazarov-prezidentat-petar-stoyanov-osiguri-politicheskiya-klimat-za-da-mozhe-balgariya-da-bade-postavena-na-kartata-i-kalendara-na-evrointegratsiyata.html", "text": "Президентът Петър Стоянов осигури политическия климат, за да може България да бъде поставена на картата и календара на евроинтеграцията. Това каза за обзорното предаване  „Това е България“  на  Радио „Фокус“  началникът на кабинета на държавния глава по това време Илия Лазаров във връзка с награждаването на бившия президент Петър Стоянов с втората награда на \"ПанЕвропа\" заради приносът му за присъединяването на България към ЕС. Благодарение на политиката, провеждана Петър Стоянов по време на служебното правителство на Стефан Софиянски, с подаването на кандидатурата ни за членство в НАТО България успя да стане сериозен кандидат и за ЕС, каза още Илия Лазаров. „Цялата политика, която провеждаше Петър Стоянов, натискахме и правителството и общественото мнение, беше именно в тази посока – пакетът НАТО-ЕС беше изключително важен за България. Президентът Стоянов осъзна тази взаимна връзка, наложи я като държавна политика и благодарение на нея, ние днес сме това, което сме. Ако ние тогава бяхме проспали нашия шанс, щяхме да бъдем на нивото на сегашна Македония и Албания – да кандидатстваме за членство сега. Всеки може да си направи сравнение, какво сме постигнали ние за тези години на членство и те, какво са постигнали за тези години, в които не са членували в Европейската общност“, обясни Илия Лазаров. Той добави, че в днешно време е изгубена емоцията, характерна за онези години, в които страната ни е гонела пътя за членство в ЕС. Първата стъпка бе да станем членове на НАТО, защото ЕС е икономическа и културна общност и някой трябваше да гарантира, че един ден няма да се случат събитията, сполетели бивша Югославия, каза още Илия Лазаров, като добави, че Петър Стоянов е осъзнал това прозрение, впоследствие станало ключ за европейското ни членство.  \r\nЦоня СЪБЧЕВА", "date": "2019.10.07", "title": "Илия Лазаров: Президентът Петър Стоянов осигури политическия климат, за да може България да бъде поставена на картата и календара на евроинтеграцията"}
{"url": "http://www.focus-news.net/news/2019/10/07/2706019/tass-sarbiya-i-turtsiya-podpisaha-devet-sporazumeniya-za-satrudnichestvo-v-razlichni-oblasti.html", "text": "Заседанието на Съвета за сътрудничество между Сърбия и Турция в Белград завърши с подписването на девет споразумения, обхващащи различни области от отбраната до образованието, икономиката и съвременните технологии. Това обяви в държавният глава на Турция Реджеп Тайип Ердоган по време на съвместна пресконференция със сръбския президент Александър Вучич, предава  TACC . \r\n\"Подписахме девет споразумения. Заседанието на съвета беше много ползотворно и ефективно\", заяви турският лидер. Според него подписаните документи „се отнасят до проекти в областта на отбраната, образованието, икономиката и съвременните технологии“. Съгласно думите на Ердоган, \"резултатите от посещението са откриването на шест нови фабрики от автомобилостроене до текстил\". \r\nОт своя страна президентът на Сърбия похвали турско-сръбското сътрудничество, като го нарече \"най-успешното в историята на страните\". \"Приключихме войните си с турците. Сега искаме да изградим отношения\", цитира агенцията думите на Вучич. \r\nСъбеседниците заявиха, че възнамеряват да увеличат съществуващия търговски оборот (1,2 милиарда евро през 2018 г.) до 2 милиарда в краткосрочен план и до 5 милиарда в дългосрочен план. \r\nТурският президент е на двудневно посещение в Сърбия. Програмата от първия ден на пътуването включва преговори с държавния глава на Сърбия Александър Вучич и съвместно заседание на Съвета за сътрудничество между двете страни. Освен това президентите ще присъстват на церемонията по полагането на първа копка на магистралата Белград-Сараево. \r\n \r\n Тереза Герова", "date": "2019.10.07", "title": "ТАСС: Сърбия и Турция подписаха девет споразумения за сътрудничество в различни области"}
{"url": "http://www.focus-news.net/news/2019/10/07/2706059/darzhaven-arhiv-yambol-obyavyava-den-na-otvorenite-vrati-na-10-oktomvri-po-povod-denya-na-balgarskite-arhivisti.html", "text": "Държавен архив – Ямбол обявява Ден на отворените врати на 10 октомври по повод Деня на българските архивисти. Това съобщиха от  архива . От 10.00 до 16.00 часа всеки ще може да си припомни времето, когато пишещата машина е важно техническо средство, когато връзката с приятели и близки е възможна предимно чрез стационарния телефон, когато снимките са правени с фотоапарата с лента. \r\nПрограмата за деня на отворените врати включва още ретро ням филм, прожектиран с автентична стара киномашина и запознаване с използване на Информационната система на държавните архиви.", "date": "2019.10.07", "title": "Държавен архив – Ямбол обявява Ден на отворените врати на 10 октомври по повод Деня на българските архивисти"}
{"url": "http://www.focus-news.net/news/2019/10/07/2706058/spokoyna-e-epidemiologichnata-obstanovka-v-oblast-pazardzhik.html", "text": "покойна е епидемиологичната обстановка в област Пазарджик, съобщиха от  Регионална здравна инспекция-Пазарджик . През септември са регистрирани 121  болни от остри респираторни заболявания, като пневмониите са 17.  \r\nНай-много са случаите на хепатит и варицела – по 4, по двама се са разболели от марсилска треска и салмонелоза. Единични са случаите на болни от туберкулоза, менингит, ентероколит, морбили и ротавирусен гастроентерит.", "date": "2019.10.07", "title": "Спокойна е епидемиологичната обстановка в област Пазарджик"}
{"url": "http://www.focus-news.net/news/2019/10/07/2706064/borislav-vankov-nch-svetal-den-vidin-prodalzhavame-da-se-borim-za-poveche-bezopasnost-po-patya-no-otdelyame-seriozno-vnimanie-na-preventsiyata-na-upotrebata-na-alkohol-i-narkotitsi.html", "text": "Продължаваме да се борим за повече безопасност по пътя, но отделяме сериозно внимание на превенцията на употребата на алкохол и наркотици, каза за  Радио „Фокус“ – Видин  Борислав Ванков от Народно читалище (НЧ) „Светъл ден“ – Видин. Той посочи, че след  успешна кампания, проведена във видинските училища с иновативен симулатор за шофиране след употреба на алкохол или наркотични вещества, екипът на читалището, със съдействието на Регионално управление на образованието – Видин и сектор „Пътна полиция“ при ОДМВР – Видин стартира нова кампания.  \r\n„Този път учениците ще опитат в безопасна среда как биха управлявали велосипед след употреба на алкохол или някои от трите вида наркотици - марихуана, амфетамини или „вълшебни гъби“. Заниманията ще се водят от доброволци на читалището, преминали специално обучение“, отбеляза Борислав Ванков. Инициативата се реализира в рамките на проект „STARS“, финансиран по програма „Еразъм +“ на Европейския съюз. Кампанията ще започне от 08.00 часа на 8 и 9 октомври в ПМГ „Екзарх Антим I“ и ще продължи на 10 и 11 октомври 2019 г. в ГПЧЕ „Йордан Радичков“ във Видин. \r\nАнна ЛОЗАНОВА", "date": "2019.10.07", "title": "Борислав Ванков, НЧ „Светъл ден“ – Видин: Продължаваме да се борим за повече безопасност по пътя, но отделяме сериозно внимание на превенцията на употребата на алкохол и наркотици"}
{"url": "http://www.focus-news.net/news/2019/10/07/2706062/mvnr-ediniyat-postradal-balgarski-moryak-na-korab-kray-ostrov-sardiniya-e-nastanen-v-bolnitsa-drugite-dvama-sa-osvobodeni-za-domashno-lechenie.html", "text": "Единият пострадал български моряк на кораб край остров Сардиния е настанен в болница, другите двама са освободени за домашно лечение. Това съобщиха от пресцентъра на  Министерство на външните работи . Един български гражданин е загинал, а трима са пострадали при инцидент на товарния кораб “Малта” край бреговете на италианския остров Сардиния. И четиримата български граждани са моряци от екипажа на кораба , собственост на компанията „Грималди“.Единият от пострадалите българи е настанен в болница без опасност за живота. Останалите двама са преминали лекарски преглед  и са освободени за домашно лечение. Посолството ни в Рим се свърза с Бреговата охрана в Порто Торес, според която  инцидентът се е случил  близо до Сардиния по маршрут Порто Торес-Каляри. Силна вълна е ударила моряците, докато работели на борда. Посолството ни в Рим е във връзка с италианската Брегова охрана и е в готовност да оказва необходимото съдействие. По случая италианските власти са образували разследване.", "date": "2019.10.07", "title": "МВнР: Единият пострадал български моряк на кораб край остров Сардиния е настанен в болница, другите двама са освободени за домашно лечение"}
{"url": "http://www.focus-news.net/news/2019/10/07/2706069/tsyalostnata-podgotovka-na-avtomobil-v-oblast-pazardzhik-za-zimata-vazliza-na-okolo-50-lv.html", "text": "Водачите на моторни превозни средства (МПС) в Пазарджишка област започнаха смяната на летните със зимни гуми и подготовката автомобилите си за зимния сезон, показа репортерска проверка на  Радио „Фокус“ – Пазарджик . Цялостната подготовка на автомобил за зимата възлиза на около 50 лв., като в цената влизат монтаж, преглед и балансиране на гумите.  \r\nПовечето водачи на среден клас автомобили предпочитат да използват миналогодишните си гуми, които само да се монтират. Нови зимни гуми струват около 400 лв., като средната цена на една гума е от 80 до 100 лв. Между 100 и 150 лв. излизат преглед на спирачки, накладки, слагане на спирачна течност и антифриз. Монтажът и демонтажът на гумите струва от 20 до 35 лв. в различните автосервизи в Пазарджик.  \r\nАвтомонтьорите уточняват, че компромисите с гумите през лятото са допустими, но с идването на зимния сезон трябва да се поставят задължително гуми с подходящ грайфер и да се провери спирачната уредба. \r\nАлбена ЖИЛЕКОВА", "date": "2019.10.07", "title": "Цялостната подготовка на автомобил в област Пазарджик за зимата възлиза на около 50 лв."}
{"url": "http://www.focus-news.net/news/2019/10/07/2706057/moskovskiy-komsomolets-siriyskite-kyurdi-sa-poiskali-ot-moskva-da-gi-zashtiti-ot-nahluvane-na-turtsiya.html", "text": "Съветникът в администрацията на Автономията на Севера и Изтока (контролираната от кюрдите територия в Североизточна Сирия) Бадран Джакурд заяви, че Москва и Дамаск трябва да поемат отговорността за защитата на региона от нахлуване на турската армия, пише електронното издание на вестник  „Московский комсомолец“ . \r\nДжакурд отбеляза, че сирийските кюрди винаги са признавали и вярвали във важността и сериозността на диалога с Дамаск и Русия би могла да изиграе роля за това. \r\nОсвен това той разкритикува действията на САЩ, които бяха съюзници на сирийските кюрди, за изтеглянето на войските си, което ще даде възможност на Турция да проведе операция. \r\n \r\nПревод и редакция:", "date": "2019.10.07", "title": "„Московский комсомолец“: Сирийските кюрди са поискали от Москва да ги защити от нахлуване на Турция"}
{"url": "http://www.focus-news.net/news/2019/10/07/2706066/otkrito-e-nedelno-uchilishte-kam-tsarkvata-sv-velikomachenik-georgi-pobedonosets-v-selo-cherniche.html", "text": "Открито е неделно училище към църквата „Св. великомъченик Георги Победоносец“ в село Черниче. Това съобщиха за  Радио „Фокус“ – Пирин  от Община Симитли. Откриването се е провело на 5 октомври и е започнало с литургия, отслужена от Неврокопския митрополит Серафим, последвана от водосвет и освещаване на самото училище към църквата.  \r\nОт тази седмица всяка неделя децата, записани в неделното училище, ще посещават занимания по вероучение. \r\nЛивия НИНОВА", "date": "2019.10.07", "title": "Открито е неделно училище към църквата „Св. великомъченик Георги Победоносец“ в село Черниче"}
{"url": "http://www.focus-news.net/news/2019/10/07/2706067/manol-todorov-sdruzhenie-sos-ptp-parvoto-i-nay-vazhno-neshto-koeto-tryabva-da-napravim-s-idvaneto-na-zimniya-sezon-e-da-smenim-gumite-na-avtomobilite-si.html", "text": "Първото и най-важно нещо, което трябва да направим с идването на зимния сезон, е да сменим гумите на автомобилите си. Това каза за  Радио „Фокус“ – Бургас  Манол Тодоров, национален координатор на Сдружение „SOS – ПТП“. По думите му в зависимост от региона, в който живеем, извършването на смяната на гуми се случва в различен месец, като за Бургас това може да се случи през ноември или в началото на декември, когато асфалтът вече е придобил по-ниска температура. Неговият съвет е това да не се отлага в последния момент.  \r\n„Основните неща по автомобила трябва да бъдат редовно проверявани и да са в изряден вид независимо от сезона. „Другото нещо, на което шофьорите трябва да обръщат внимание зимата, е, че се стъмнява рано и трябва да се внимава с пешеходците, които носят тъмни дрехи и понякога трудно се забелязват, когато пресичат улиците“, уточни Тодоров. Той поясни, че при падането на сняг и при ниски температури през зимния сезон, всеки водач на автомобил трябва да е наясно, че трябва да кара със съобразена скорост и да спазва определени правила и ограничения за шофиране в зимни условия.  \r\nПо думите му, когато един човек си купува автомобил, той трябва да е наясно и да си калкулира много добре, че този автомобил има нужда от поддръжка и че единствената инвестиция не приключва със закупуването му. Следват амортизация, смяна на масла и гуми, които са регулярни разходи, с които човек купувайки си автомобил трябва да се съобразява. \r\nМария КУРТЕВА", "date": "2019.10.07", "title": "Манол Тодоров, Сдружение „SOS – ПТП“: Първото и най-важно нещо, което трябва да направим с идването на зимния сезон, е да сменим гумите на автомобилите си"}
{"url": "http://www.focus-news.net/news/2019/10/07/2706068/svetovniyat-den-na-hodeneto-shte-bade-otbelyazan-v-dupnitsa.html", "text": "Световният ден на ходенето ще бъде отбелязан в Дупница. Това съобщиха за  Радио „Фокус” – Кюстендил  от Община Дупница. Инициативата ще се проведе от 11.00 часа на 12 октомври в парк „Рила”. Проявата е част от календара на Международната асоциация спорт за всички. Тя има за цел да популяризира здравословния начин на живот чрез практикуване на най-лесно достъпната и естествена физическа активност – ходенето.  \r\nТрасето и маршрутите за ходенето са  достъпни за всички желаещи, без ограничение във възраст, пол, ниво на физическа подготвеност, както и за хора в неравностойно положение. Община Дупница се включва в отбелязването на Световния ден на ходенето на 12 октомври. Това е денят, в който поне за малко хората трябва да забравят за автомобилите и да се отдадат на насладата да се поразходят в любимото на всички жители и гости на Дупница място – парк „Рила”. \r\nВенцеслав ИЛЧЕВ", "date": "2019.10.07", "title": "Световният ден на ходенето ще бъде отбелязан в Дупница"}
{"url": "http://www.focus-news.net/news/2019/10/07/2706071/33-ma-peshehodtsi-sa-globeni-za-edin-den-vav-velikotarnovska-oblast.html", "text": "33-ма пешеходци са глобени за един ден във Великотърновска област. Това съобщиха от пресцентъра на  Областна дирекция на МВР – Велико Търново . На 4 октомври в региона се проведе специализирана полицейска операция „Пешеходец“. Съставен е един акт и са наложени 32 глоби по фиш на пешеходци, нарушили правилата за движение по пътищата.", "date": "2019.10.07", "title": "33-ма пешеходци са глобени за един ден във Великотърновска област"}
{"url": "http://www.focus-news.net/news/2019/10/07/2706065/vanya-shalapatova-fondatsiya-za-nashite-detsa-vecher-na-dobrodetelite-e-svoeobrazen-protses-v-koyto-sazdavash-i-posyavash-zrantseto-i-to-naistina-raste-za-10-godini-byaha-podkrepeni-2-400-detsa.html", "text": "„Вечер на добродетелите“ е своеобразен процес, в който създаваш и посяваш зрънцето и то наистина расте, за 10 години бяха подкрепени 2 400 деца, в които ние набрахме 870 000 лева. Това каза изпълнителният директор на Фондация „За нашите деца“ Ваня Шалапатова  във видеообръщение при откриването на десетото юбилейно издание на „Вечер на добродетелите“, организирано от Фондацията, предаде репортер на  Агенция „Фокус“ . Шалапатова направи кратка ретроспекция на предишните десет години, в които събитието се е провеждало. „В началото имахме не повече от 50 гости в залата, и да, без значение социалния статус на тези хора, това бяха хора със страст и с абсолютна нетърпимост в неправдата в живота на децата и на техните семейства. Те вярваха, че най-ценният капитал на нашето общество – това са децата. Десет години по-късно ние виждаме този процес и тази промяна, вече събираме 400 сърца, които туптят с ритъма на нашето сърце и точно това ни дава много заряд, хъс и енергия да бъдем по-добри в това да даваме адекватното решение на проблема на всяко едно дете и семейство вечер след вечер, година след година“, добави още тя. От думите й стана ясно, че до момента резултатите на фондацията са категорични. „  \r\nШалапатова посочи, че главната мисия се изразява не само в  човешки бунт срещу неправдата, а също е и  покана за подкрепа на децата и близки на техните семейства. „Ние с нашата дейност адресираме едно голяма криза в обществото ни и това е съвременна и модерна човешка политика, която да поставя детето в своя център“, допълни още тя.  \r\nТеодора ПАВЛОВА", "date": "2019.10.07", "title": "Ваня Шалапатова, Фондация „За нашите деца“: „Вечер на добродетелите“ е своеобразен процес, в който създаваш и посяваш зрънцето и то наистина расте, за 10 години бяха подкрепени 2 400 деца"}
{"url": "http://www.focus-news.net/news/2019/10/07/2706063/mvnr-na-rusiya-kiev-prodalzhava-svoya-pat-na-prinuditelna-ukrainizatsiya-na-stranata.html", "text": "Властите в Киев продължават своя курс към тоталната и насилствена украинизация на страната, придружен от още по-голяма дискриминация на руския език. Това се посочва в коментара на Министерството на външните работи на Руската федерация във връзка с информацията решението всчки рускоезични училища в страната да преминат обучението на държавния език в Украйна, предава  TACC .  \r\nРуското външно министерство припомни, че Венецианската комисия на Съвета на Европа направи критични коментари по отношение на Закона за образованието и препоръча да бъдат направени съществени изменения в него, но те бяха игнорирани от властите в Украйна. \r\n\"Със съжаление трябва да отбележим, че официален Киев продължава курса, предприет от предишното правителство към тотална и насилствена украинизация на страната. Освен това руският език все още е обект на двойна дискриминация, тъй като за училищата с обучение на езиците на националните малцинства, които принадлежат към езиците на Европейския съюз, преходът на украински език се отлага до 2023 г. “, се казва в изявление на дипломатическата служба. \r\n \r\n Тереза Герова", "date": "2019.10.07", "title": "МВнР на Русия: Киев продължава своя път на принудителна украинизация на страната"}
{"url": "http://www.focus-news.net/news/2019/10/07/2706074/borbata-s-raka-na-gardata-e-vav-fokusa-na-uchilishte-za-patsienti-v-bolnitsata-v-panagyurishte-prez-oktomvri.html", "text": "Многопрофилната болница в Панагюрище активно се включва в инициативите, посветени на октомври, обявен за Световен месец за борба с рака на гърдата, съобщиха от пресцентъра на  лечебното заведение . Презентацията „Можем ли да излекуваме рака?“ ще бъде представена като част от инициативата „Училище за пациенти“ от д-р Росица Кръстева, началник на Онкологичен център „Уни Хоспитал“ от 17.30 часа на 9 октомври (сряда) в народно читалище „Виделина – 1865“ и е отворена към всички, които проявяват интерес.  \r\nПовече за невротренинга в психоонкологията на 23 октомври ще разкажат психолозите от Онкологичния център.  \r\nМесецът на осведоменост за рак на гърдата, който се отбелязва всеки октомври, помага за увеличаване на вниманието и осведомеността, ранното откриване и лечение на болестта. Заболяването е най-често срещаният рак при жените по света, както в развитите, така и в развиващите се страни, но, открит на време, карциномът на млечната жлеза е лечим в над 90% от случаите. \r\nВ България инициативата се отбелязва за трета поредна година.", "date": "2019.10.07", "title": "Борбата с рака на гърдата е във фокуса на „Училище за пациенти“ в болницата в Панагюрище през октомври"}
{"url": "http://www.focus-news.net/news/2019/10/07/2706076/dimitrina-ivanova-obshtina-elena-okolo-15-mln-lv-sa-vlozheni-tazi-godina-za-remont-na-patishta-v-obshtinata.html", "text": "Около 1.5 млн. лв. са вложени тази година за ремонт на общинската пътна мрежа в Елена и улици в населените места в общината. Това каза за  Радио „Фокус“ – Велико Търново  Димитрина Иванова, директор на Дирекция „Устройство на територията, архитектура и благоустройство“ в Община Елена. По думите й повече от 1/3 от средствата за капиталови разходи на Общината отиват за ремонт и реконструкция на общинската пътна мрежа, включително и улици в населените места, както и тротоари, които са част от елементите на цялостната пътна инфраструктура.  \r\n„Понеже Община Елена е специфична, тъй като е голяма по територия и с много голяма пътна мрежа – над 240 км са общинските пътища, разбирате, че отговорността ни е много голяма и със сравнително ограничения ни финансов ресурс се опитваме да свършим много задачи, защото навсякъде хората имат нужда и желаят да живеят един нормален живот, а пътят е основата на инфраструктурата“, обясни Димитрина Иванова. Тя отбеляза, че ремонтите на част от пътищата продължават и в момента.  \r\n„През лятото работихме в почти всички населени места от общината, разбира се - в по-големите, защото ние имаме 124 населени места. Направени са ремонти в Петковци, Попрусевци, Бялковци, Баевци, Блъсковци, Големани,  Велковци, Високовци, Игнатовци, а в момента предстоят ремонти в източната част на общината – селата Константин, Майско, Бербово, по главния път Лазарци-Мийковци“, каза Иванова. \r\nРени АТАНАСОВА", "date": "2019.10.07", "title": "Димитрина Иванова, Община Елена: : Около 1.5 млн. лв. са вложени тази година за ремонт на пътища в общината"}
{"url": "http://www.focus-news.net/news/2019/10/07/2706072/tatyana-lyubenova-art-tsentar-kashta-na-hudozhnitsite-pleven-na-9-oktomvri-predstoi-otkrivane-na-samostoyatelna-izlozhba-na-nikolay-garkov.html", "text": "От 17.30 часа на 9 октомври предстои откриване на самостоятелна изложба на Николай Гърков в Арт център „Къща на художниците“ в Плевен. Това каза за  Радио „Фокус“  Татяна Любенова, уредник в арт центъра. „Предстои ни нова среща с изкуството“, заяви Татяна Любенова. Тя подчерта, че художникът Николай Гърков е познат досега със своите необичайни керамики. „Този път ще ни изненада с различна и изключително интересна експозиция - акварел, графика, природа. Очакваме ви с нетърпение и радост, за да се срещнете с изкуството на Николай Гърков и да се потопите в неговия оригинален свят“, отбеляза Татяна Любенова.  \r\nВиолета КРЪСТЕВА", "date": "2019.10.07", "title": "Татяна Любенова, Арт център „Къща на художниците“-Плевен: На 9 октомври предстои откриване на самостоятелна изложба на Николай Гърков"}
{"url": "http://www.focus-news.net/news/2019/10/07/2706070/gd-granichna-politsiya-trafikat-na-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на границата с Република Турция е интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД \"Гранична полиция\" . На ГКПП \"Златарево\" на границата с Република Северна Македония движението е затруднено поради извършване на ремонтно-строителни дейности. Трафикът на останалите пунктове е нормален.  \r\nПреминаването през всички контролно-пропускателни пунктове на границите с Румъния, Сърбия и Гърция се осъществява нормално.", "date": "2019.10.07", "title": "ГД \"Гранична полиция\":  Трафикът на ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2019/10/07/2706073/sport-kvitova-se-klasira-za-finalite-na-wta.html", "text": "Чехкинята Петра Квитова ще играе за седми път в кариерата си на Шампионата на WТА, който ще се проведе в периода от 27 октомври до 3 ноември в китайския град Шънчжън. \r\nТака тя стана шестата тенисистка, която си гарантира участие в надпреварата на осемте най-добри през сезона, след Ашли Барти, Каролина Плишкова, Симона Халеп, Бианка Андрееску и Наоми Осака. \r\n29-годишната Квитова, седма в световната ранглиста в момента, спечели титлата на Шампионата на WТА при дебютното си участие през 2011 година. \r\nПрез този сезон Квитова спечели турнирите в Сидни и Щутгарт и игра финал на Откритото първенство на Австралия.", "date": "2019.10.07", "title": "Спорт: Квитова се класира за финалите на WTA"}
{"url": "http://www.focus-news.net/news/2019/10/07/2706077/sreshtata-vuchich-erdogan-turtsiya-shte-pomogne-na-balkanskite-darzhavi-da-si-satrudnichat.html", "text": "Президентите на Сърбия и Турция Александър Вучич и Реджеп Тайип Ердоган оцениха сътрудничеството между двете страни като изключително добро и подчертаха, че Белград и Анкара споделят едни и същи цели и интереси в двустранните отношения - преодоляване на проблеми от миналото и възстановяване на балканския мир и стабилност, предава македонската информационна агенция  \"Макфакс\" . \r\n„Нашето сътрудничество е на изключително ниво. Турция ще продължи да предоставя подкрепа и стабилност на Балканите и ще играе конструктивна роля за подпомагане на страните в региона да оставят проблемите си зад гърба и да си сътрудничат\", увери Ердоган на съвместна пресконференция с Вучич. \r\nТурският президент започна двудневно посещение в Сърбия, в рамките на което се подписаха девет споразумения в областта на сигурността, отбраната, културата, образованието, промишлеността и технологиите. \r\nДвамата президенти оцениха, че икономическото сътрудничество между двете страни се е засилило и обявиха стартирането на съвместни проекти. Те ще бъдат домакини на тристранната среща във вторник с участието и на представителите на Босна и Херцеговина. \r\n \r\n Тереза Герова", "date": "2019.10.07", "title": "Срещата Вучич-Ердоган: Турция ще помогне на балканските държави да си сътрудничат"}
{"url": "http://www.focus-news.net/news/2019/10/07/2706080/artistichna-instalatsiya-za-razdelno-sabirane-na-otpadatsi-be-izgradena-v-shumen.html", "text": "Артистична инсталация с кошове за разделно събиране беше изградена до „Младежка сфера” в Шумен. Това съобщиха от  Общинския младежки съвет . Името на проекта е „(Re) Cycle Art” и Шумен бе домакин на първото издание инициативата. Целта на проекта е да преплете изкуството в наболелия проблем със световното замърсяване и да експонира малките стъпки, които можем да правим ежедневно като рециклираме боклуците си, намаляваме консумацията, като използваме повторно, и как всяко наше действие може да е отнесено към това да подобрим състоянието на природата.  \r\nИнсталация е изградена от дърво, метал и пластмасови бутилки, а предварително младежи от Общински младежки съвет, подпомогнати от представители на Регионална инспекция по околната среда и водите – Шумен почистиха парка около „Сферата” и Томбул джамия, като се стараеха да събират боклука разделно. Общински младежки съвет – Шумен беше координатор по проекта за Шумен.", "date": "2019.10.07", "title": "Aртистична инсталация за разделно събиране на отпадъци бе изградена в Шумен"}
{"url": "http://www.focus-news.net/news/2019/10/07/2706079/s-dve-izlozhbi-gabrovskiyat-teatar-praznuva-74-tiya-si-rozhden-den.html", "text": "74 години от създаването си отбелязва Габровският театър. По този повод са подготвени две атрактивни изложби, които ще могат да разгледат всички жители и гости на града, съобщават за  Радио „Фокус“ – Велико Търново  от театъра. Първата експозиция ще представи театрални плакати на габровски постановки от близкото минало и настояще, а втората ще покаже как деца и младежи от Школата по изобразително изкуство „Елиза Арт“ си представят визията на театралния плакат. Те имат задачата да направят афиши за любими техни детски представления, приказки, както и на литературни творби, които изучават или са ги впечатлили след прочит. Ще бъдат отличени най-добрите десет рисунки. \r\nПо случай рождения си ден, Габровският театър ще дари на десетимата млади творци билети за детски и други постановки, в зависимост от възрастта на младите художници. За всички останали гости на събитието са подготвени изненади за празника. Тези, които първи пристигнат  също ще получат подарък, свързан с дейността на театъра. \r\nВеднага след откриването на двете изложби и награждаването, музикално трио Христофор Михайлов – цигулка, Ивелин Вълков – цигулка и Елена Вълкова – виолончело ще представят кратка музикална програма, която е вторият подарък от ДТ „Рачо Стоянов“ към всички гости по повод 74-годишнина на театъра. \r\nОткриването на изложбите ще е от 18.00 часа на 10 октомври, а концертът – веднага след това. Проявите ще са в централното фоайе на Габровския театър.  \r\nРени АТАНАСОВА", "date": "2019.10.07", "title": "С две изложби Габровският театър празнува 74-тия си рожден ден"}
{"url": "http://www.focus-news.net/news/2019/10/07/2706078/sluchai-na-virusen-meningit-i-laymska-bolest-sa-registrirani-vav-velikotarnovska-oblast-prez-minalata-sedmitsa.html", "text": "Спокойна е епидемиологичната обстановка на територията на Великотърновска област. Това съобщиха за  Радио „Фокус“ – Велико Търново  от Регионалната здравна инспекция (РЗИ). През миналата седмица в региона са регистрирани четири случая на варицела, десет - на ентероколити, по един - на вирусен менингит, лаймска болест и скарлатина, както и два - на туберкулоза. \r\nОтчетените за периода случаи на остри респираторни заболявания са само седем, но от РЗИ – Велико Търново припомнят, че сезонът на грипа тепърва настъпва. На сайта на институцията са публикувани методологически указания за борбата с вируса. От инспекцията уверяват, че противогрипните ваксини са най-ефикасното средство за това. Имунитетът срещу грип се изгражда за около 20 дни и трае цяла година, като най-силен е през първите шест месеца от поставяне на инжекцията. Месеците октомври и ноември са най-подходящи за имунизация по две причини – организмът има достатъчно време да изгради имунитет и хората са все още здрави, което е задължително условие за ваксинация. \r\nЛуиза ТРАНЧЕВА", "date": "2019.10.07", "title": "Случаи на вирусен менингит и лаймска болест са регистрирани във Великотърновска област през миналата седмица"}
{"url": "http://www.focus-news.net/news/2019/10/07/2706083/kommersanta-moskva-mozhe-da-se-prevarne-v-neftogazov-mirotvorets.html", "text": "„В средносрочен план Русия трябва да определи единна политика по отношение изграждането на нефтената и газовата инфраструктура в Ирак и Сирия“, казват експерти от Руския съвет по външни работи. Вестник  \"Коммерсантъ\"  представя работата им, озаглавена „Системни интереси на Русия в Арабския Машрик - петрол и газ за Ирак и Сирия“, текстът на която ще бъде публикуван тази седмица. (Арабски Машрик обхваща приблизително териториите на Ирак, Сирия, Йордания, Палестина, Ливан, в превод - \"изток\" - бел. р.) \r\nАвторите на работата са Виктор Катона, специалист в групата MOL, и Руслан Мамедов, координатор на проектите Съвта в Близкия изток, анализират перспективите за петрол и газ на Ирак и Сирия в контекста на следвоенното развитие и безкрайните регионални кризи. Особено внимание се обръща на ролята, която руските енергийни компании играят или може да играят в развитието на тези две страни. \r\nСпоред експертите от Съвета, след началото на военната операция на руските аерокосмически сили в Сирия през 2015 г. и създаването на Багдадския информационен и координационен център (участници - Иран, Ирак, Русия и Сирия), Москва започна да се застъпва за запазването и възстановяването на сирийските и иракските държавни институции. „Активирането на руската политика беше придружено от систематичното включване на Русия в нефтените и газовите, както и инфраструктурни проекти на Арабски Машрик“, отбелязват авторите.  \r\nЕкспертите на препоръчват на руските власти да определи обща политика по отношение изграждането на нефтената и газовата инфраструктура в Сирия и Ирак. По-специално те припомнят плановете на компанията „Стройтрансгаз“, съществували преди началото на Арабската пролет за изграждане на газопровод от Киркук през иракско-сирийската територия до пристанищата в Сирия. \r\nСпоред експертите вече е създадена платформа за засилване на ролята на Русия: тесни контакти и работни отношения с всички държави в региона, наличието на военна база на средиземноморския бряг, прехвърляне на пристанищата на Триполи (Ливан) и Тартус (Сирия) под контрола на руските компании \"Роснефт\" и „Стройтрансгаз”, допълнителни руски инвестиции в иракската петролна и газова промишленост (около 40 милиарда долара до 2025 г.), влизане в газови проекти в Леванта (част от Средиземноморския регион, между Кипър и Мала Азия), изградени от Русия атомни електроцентрали в Източното Средиземноморие - „Ад-Дабаа” в Египет и „Аккую” в Турция  \r\nЕкспертите смятат, че е препоръчително Русия да участва в повечето газови проекти (в зависимост от техническите възможности на руските компании) в Левантийския басейн. „За държавите от региона участието на Русия ще означава едновременно сигурност за изпълнението на тези проекти. Като се има предвид, че газът от басейна на Левантин може да гарантира специални ползи само чрез съвместно развитие, Русия би могла да действа като основен партньор и дори посредник при разрешаването на разногласия“, отбелязват авторите на работата. Те също не изключват, че предвид интереса и ролята на САЩ в региона, този въпрос може да бъде включен в руско-американския двустранен дневен ред. \r\nПрепоръчително е Русия да поддържа контакти и да влиза в проекти с всички държави от Източното Средиземноморие, за да извлече големи ползи за собствените си интереси. Ако на сирийския шелф бъдат открити големи находища, подобен подход само ще засили руските позиции, казват експертите. \r\nВ същото време авторите на работата подчертават, че за да бъдат реализирани всички мащабни проекти в региона, е необходимо да се решат проблемите със сигурността и да се установи диалог с различни етно-религиозни групи и кланове. \r\nИрак едва наскоро сложи край на войната с терористичната групировка „Ислямска държава“, но не може да се изключи нова активност в терористичната дейност, още повече, че страната е изправена пред заплахата от социален взрив и етноконфесионалните проблеми не са решени, особено с кюрдите и сунитското малцинство. Миналата седмица по време на антиправителствените протести бяха убити над 100 души, повече от 6 хиляди бяха ранени. \r\nЩо се отнася до Сирия, краят на войната все още е далеч. \r\n \r\n Тереза Герова", "date": "2019.10.07", "title": "\"Коммерсантъ\": Москва може да се превърне в нефтогазов миротворец"}
{"url": "http://www.focus-news.net/news/2019/10/07/2706084/tass-oktriha-ekstremistki-materiali-v-doma-na-napadatelya-v-parizhkata-prefektura.html", "text": "Френски следователи откриха в апартамента на екстремиста Микаел Арпон, който отне живота на четирима полицейски служиели в Парижката префектура миналата седмица, видеозаписи на ислямисти. Това съобщи телевизионният канал BFM, позовавайки се на няколко източника, предава  TACC . \r\nСпоред вестник Le Parisien видеофайловете са намерени на флашка, принадлежаща на екстремиста. Тя съдържа и пропагандни материали на терористичната групировка „Ислямска държава“, както и имената и адресите на неговите колеги в отдела за разузнаване на Парижката префектура, т.е. класифицирана информация. \r\nНа 3 октомври в сградата на префектурата на полицията на Париж 45-годишният административен служител на ведомството Микаел Арпон, въоръжен с кухненски нож, нападна колегите си. Според Прокуратурата в резултат на нападението са загинали жена и трима мъже, друг полицай е тежко ранен и е откаран във военна болница. Самият нападател е застрелян от един от полицаите в двора на Префектурата. \r\nНападателят е бил специалист по електроника в отдела за разузнаване на парижката префектура. По-специално тази служба събира информация за радикални ислямисти. \r\n \r\n Тереза Герова", "date": "2019.10.07", "title": "ТАСС: Октриха екстремистки материали в дома на нападателя в Парижката префектура"}
{"url": "http://www.focus-news.net/news/2019/10/07/2706081/sport-krasimir-balakov-napravi-dve-promeni-predi-dvuboite-s-cherna-gora-i-angliya.html", "text": "Селекционерът на България Красимир Балъков направи две промени в състава на националния отбор по футбол преди двубоите с Черна гора и Англия. На местата на контузените Страхил Попов и Васил Божиков треньорският щаб повика Георги Терзиев от Лудогорец и Деян Лозев от Арда. Двамата стартираха подготовка с останалата част от тима в Национална футболна база \"Бояна\", обявиха от БФС на своя официален сайт.", "date": "2019.10.07", "title": "Спорт: Красимир Балъков направи две промени преди двубоите с Черна гора и Англия"}
{"url": "http://www.focus-news.net/news/2019/10/07/2706087/the-times-sled-smartta-na-19-godishen-britanets-boris-dzhonsan-lichno-shte-nastoyava-pred-donald-tramp-za-lishavane-ot-imunitet-na-saprugata-na-amerikanskiya-diplomat.html", "text": "Премиерът на Обединеното кралство Борис Джонсън лично ще поиска от държавния глава на САЩ Доналд Тръмп да лиши от имунитет съпругата на американски дипломат, която избяга от Великобритания след фатална катастрофа. Съответната информация разпространиха от Даунинг Стрийт, съобщава британският национален ежедневник  The Times . \r\nЖертвата на катастрофата, 19-годишният Хари Дън, получи множество наранявания в инцидента от 27 август в Нортхемптъншир. По-късно той почина в болница. \r\nШофьорът на колата е идентифициран като Ан Сакулас, американска гражданка на 42 години. Досието й ще бъде предадено на Прокуратурата, за да бъде взето решение дали срещу нея да бъде повдигнато обвинение за причиняване на смърт чрез опасно шофиране. Тя обаче напусна страната малко след катастрофата и иска имунитет. По-рано Джонсън заяви, че съпругите на дипломати не бива да се ползват с подобни протекции. \r\n \r\n Тереза Герова", "date": "2019.10.07", "title": "The Times: След смъртта на 19-годишен британец: Борис Джонсън лично ще настоява пред Доналд Тръмп за лишаване от имунитет на съпругата на американския дипломат"}
{"url": "http://www.focus-news.net/news/2019/10/07/2706082/afp-protestite-v-irak-prezidentat-prizova-za-prekratyavane-na-eskalatsiyata-predlozhi-dialog.html", "text": "Президентът на Ирак Бархам Салех призова за „прекратяване на ескалацията“ и предложи национален диалог в отговор на продължилите близо седмица антиправителствени протести, при които загинаха над100 души, предава  AFP . \r\nВ телевизионно обръщение Салех подчерта, че онези, които нападат протестиращите и силите за сигурност по време на масови митинги, са \"врагове на народа\". Часове по-рано правоохранителните органи признаха, че са използвали \"прекомерна сила\" срещу демонстрантите. \r\n \r\n Тереза Герова", "date": "2019.10.07", "title": "AFP: Протестите в Ирак - президентът призова за \"прекратяване на ескалацията\", предложи диалог"}
{"url": "http://www.focus-news.net/news/2019/10/07/2706088/sport-loris-nyama-da-igrae-do-kraya-na-sezona-zaradi-travma.html", "text": "Капитанът на Тотнъм Юго Лорис едва ли ще играе до края на календарната година. Такова предположение изрази националният селекционер на Франция Дидие Дешан. Вратарят получи сериозна травма по време на съботния двубой с Брайтън, който Тотнъм загуби с 0:3. Първоначалните предположения бяха, че Лорис е счупил ръката, но впоследствие от клуба обявиха, че травмата не е чак толкова тежка и стражът се е разминал с дислокация на лакътя. За момента не се налага Лорис да бъде опериран, но въпреки това той ще има нужда от време за възстановяване. \r\nСъгласно думите на Дешан, Лорис няма да се завърне на терена през 2019 година. \r\nВ петък Франция гостува на Исландия, а в понеделник приема Турция.", "date": "2019.10.07", "title": "Спорт: Лорис няма да играе до края на сезона заради травма"}
{"url": "http://www.focus-news.net/news/2019/10/07/2706075/afp-barzoto-izteglyane-na-amerikanskite-voyski-ot-siriya-shte-e-ot-polza-na-rusiya-i-iran-predupredi-visokopostaven-republikanets.html", "text": "Високопоставен републиканец в Сената предупреди, че рязкото изтегляне на американските войски от границата на Турция със Сирия ще бъде от полза само за Русия, Иран и правителството на президента Башар Асад, предава  AFP . \r\n\"Бързото изтегляне на американските сили от Сирия би било от полза само за Русия, Иран и режима на Асад\", заяви в изявление председателят на републиканското мнозинство в Сената Мич Макконъл. \r\n\"И това би увеличило риска от това \"Ислямска държава\" и други терористични групировки да се прегрупират\", допълни републиканецът. \r\nМакконъл, един от ключовите съюзници на президента Доналд Тръмп в Конгреса, се произнесе, след като Белият дом обяви решението си във вечерните часове на неделя, като фактически се отказа от кюрдите, основен съюзник на Вашингтон в дългогодишната борба срещу \"Ислямска държава\". \r\n \r\n Тереза Герова", "date": "2019.10.07", "title": "AFP: Бързото изтегляне на американските войски от Сирия ще е от полза на Русия и Иран, предупреди високопоставен републиканец"}
{"url": "http://www.focus-news.net/news/2019/10/07/2706085/the-jerusalem-post-sled-reshenieto-za-izteglyaneto-na-amerikanskite-voyski-ot-siriya-izrael-veche-ne-mozhe-da-razchita-na-nikogo.html", "text": "Не позволявайте на липсата на какъвто и да било официален отговор от страна на Израел на решението на президента на САЩ Доналд Тръмп за изтегляне на американските войски от Северна Сирия да ви заблуди: в Ерусалим са дълбоко разтревожени от събитията, уверяват в редакцията на англоезичното издание  The Jerusalem Post .  \r\nНе защото внезапно ще се отрази на способността на страната да предприеме действия в Сирия, в случай на опит да спре иранските опити да затвърди позициите си там, а защото узрява идеята, че Израел наистина може да разчита само на себе си. \r\nРешението на Тръмп не може да се разглежда като изолирано решение. То трябва да се възприеме в контекста на подкрепяните от Иран атаки от миналия месец срещу саудитските петролни съоръжения и оглушителната липса на американска реакция на нападението.  \r\nИ двата инцидента показват, че настоящата администрация е малко по-различна от предишната на президента Барак Обама по нежеланието си да се изправи срещу негативните сили в Близкия изток - и това е нещо, което има огромно значение за Израел. \r\nТова, което се прокрадва в умовете на стратегическите плановици на страната, е, че САЩ ще подкрепят Израел в ООН; ще предлагат помощ за оръжия; ще дават морална опора и ще го защитават от международния натиск, но когато става въпрос за използването на сила, Израел трябва да бъде готов да се защити сам. По ирония на съдбата, решението на Тръмп за изоставянето на кюрдите идва само месец, след като той спомена възможността за подписване на договор за съвместна отбрана с Израел. \r\nДокато много от стратегическите мислители на страната не приемаха това предложение сериозно, действията на Тръмп спрямо кюрдите ще бъдат взети много сериозно. Пактът за сигурност е думи; изтеглянето на американските войски са действия. В този регион решенията се вземат въз основа на това как действат различни ключови играчи, а не какво казват. \r\nДо неотдавна в Израел имаше хора, които твърдяха, че страната не трябва да предприема никакви действия срещу иранската ядрена заплаха, защото, ако \"ножът опре до кокала\", Ерусалим може да разчита на САЩ да свършат работата. Действията на американците в региона от последните две администрации - и на демократи, и на републиканци, показаха, че този мироглед не се основава на реалността. През последните няколко години не е имало действия на САЩ в подкрепа на тази теория. \r\nТази група хора се аргументираше с идеята, че в Близкия изток има неща, за които американците просто ще се погрижат. Това може да е било така някога, но не й сега. Саудитският и сега кюрдски опит крещи: \"Може би да, може би не, но Израел не може да разчита на това\". \r\n \r\n Тереза Герова", "date": "2019.10.07", "title": "The Jerusalem Post: След решението за изтеглянето на американските войски от Сирия: Израел вече не може да разчита на никого"}
{"url": "http://www.focus-news.net/news/2019/10/07/2706086/kathimerini-es-shte-saglasuva-otgovor-na-turskite-sondazhi-kray-kipar-sledvashtata-sedmitsa.html", "text": "Следващата седмица държавите-членки на Европейския съюз ще решат как да отговорят на турските сондажи в Изключителната икономическа зона (ИИЗ) на Кипър, в които френската компания \"Тотал\" и италианската \"Ени\" имат лиценз за извършване на проучвания за природен газ и петрол. Съответното заяви министърът на външните работи на Гърция Никос Дендиас след разговор с кипърския си колега, съобщава електронното издание на атинския ежедневник  Kathimerini . \r\nДендиас подчерта, че действията на Турция са в разрез с международното право и не са в съответствиер с политиката на съвременна европейска държава, основана на върховенството на закона. \r\nЕС вече наложи някои санкции срещу Турция за сондажи във води, в които Кипър има изключителни икономически права. \r\nКипър нарече последните действия на Турция в региона „сериозна ескалация“. \r\nАнкара не признава Република Кипър за държава и твърди, че защитава своите и интересите на турските киприоти, живеещи на разделения остров.  \r\n \r\n Тереза Герова", "date": "2019.10.07", "title": "Kathimerini: ЕС ще съгласува отговор на турските сондажи край Кипър следващата седмица"}
{"url": "http://www.focus-news.net/news/2019/10/07/2706060/vitseprezidentat-iliyana-yotova-balgarite-imame-kauza-i-tya-e-dostoynoto-badeshte-na-nashite-detsa.html", "text": "Често чувам, често казват, че ние българите нямаме кауза, че нямаме цел в обществото, но аз не съм съгласна, защото каузата и целта са ясни и те са достойното бъдеще на нашите деца. Това каза вицепрезидентът Илияна Йотова във видеообръщение при откриването на десетото юбилейно издание на „Вечер на добродетелите“, организирано от Фондация „За нашите деца“, предаде репортер на  Агенция „Фокус“ . Йотова посочи, че Фондацията е пример за това как упорито и смело можеш да постигаш цели и работиш за каузи. „Дълга биография. Отначало плахи стъпки, които след това се превръщат в смели крачки, когато знаеш в името на какво работиш: да убеждаваш, да търсиш съмишленици е едно, да намираш съюзници още повече е друго“, каза още вицепрезидентът Йотова в обръщението си. Тя напомни написаното от любимия на децата Чичо Стоян: „Колко мило, колко сладко е при мама и при татко“, като по този начин насочи вниманието към нуждата на децата от израстването им в здрава и щастлива семейна среда и благодари на изпълнителния директор на Фондацията Иванка Шалапатова. Дължим го на вас, г-жо Шалапатова, на вашия чудесен екип от професионалисти, специалисти, но най-важното – истински хора“, посочи вицепрезидентът. Йотова заяви, че за това колко сме напред като общество говори отношението към най-уязвимите, най-бедните. „Дали сме го постигнали, нека всеки от вас прецени. Всяко дете в България трябва да има свой равен старт в живота, да им своите родители, независимо в коя част на страната е родено и от коя част на страната произхожда“, добави още Йотова. Тя допълни, че наша обща цел като държава и общество трябва да бъде да накараме българските деца да вярват, да имат надежда и да имат много смели мечти. „Често говорим за добродетели, но някак забравяме да ги чувстваме. И ако днес водим битка с фалшивите новини, тази битка е още по-тежка и неравна с фалшивите ценности. Там трябва да се съсредоточат нашите усилия, защото можем да даряваме, можем да подкрепяме. Убедена съм в това“, каза още вицепрезидентът. Тя посочи, че тази вечер е доказателство, че не сме загубили чувствителност и можем да творим добро.  \r\nВицепрезидентът заяви още, че за нея е чест и гордост да бъде патрон на събитието и разказа как преди няколко дни тя и екипът й при посещение  във Фондация „За нашите деца“ са видели истинско чудо и магия .“Малкият Давид намери своите родители. А родителите намериха тази толкова необходима и истинска частица, за да бъдат истинско щастливо българско семейство.  \r\nФизическото отсъствие на вицепрезидента Илияна Йотова беше породено от поетите й преди време ангажименти към българската общност в Казахстан.  \r\nТеодора ПАВЛОВА", "date": "2019.10.07", "title": "Вицепрезидентът Илияна Йотова: Българите имаме кауза и тя е достойното бъдеще на нашите деца"}
