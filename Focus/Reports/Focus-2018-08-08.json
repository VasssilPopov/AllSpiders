{"url": "http://www.focus-news.net/news/2018/08/08/2554382/ekaterina-zaharieva-ilindenskoto-vastanie-geografski-e-makedonsko-no-istoricheski-e-balgarsko.html", "text": "Илинденското въстание географски е македонско, но исторически е българско, е заявила Екатерина Захариева, вицепремиер и министър на външните работи на Република България, цитирана от македонското електронно издание  „Фокус“ . \r\nСпорове между властта и опозицията в България предизвика македонският премиер Зоран Заев след изявлението му по време на празника Илинден, когато заедно с българския премиер Бойко Борисов, положиха цветя пред паметника на Гоце Делчев в Благоевград. \r\nМинистърът на външните работи Екатерина Захариева, отговори на призивите на председателя на Българската опозиционна партия БСП Корнелия Нинова, която поиска от Борисов да реагира на изявлението на Заев, в която той казва, че Илинденското въстание е македонско. \r\nЗахариева отговори, че няма да приеме съвет от партията, която предаде костите на Гоце Делчев на Югославия на Тито. \r\n\"Във връзка с атаките на Нинова до премиера спешно да защити българските национални интереси от премиера на Македония Зоран Заев, който тества крехките основи на добросъседството -  Да, Илинденското въстание може да бъде географски обявено за македонско и тракийско, но исторически е българско. Госпожо Нинова, бъдете спокойни, правителството защитава нашите национални интереси \", каза тя.  Юлиян Марков", "date": "2018.08.08", "title": "Екатерина Захариева: Илинденското въстание географски е македонско, но исторически е българско"}
{"url": "http://www.focus-news.net/news/2018/08/08/2554359/pazardzhik-poradi-lipsata-na-sredstva-tova-lyato-nyama-da-se-pravyat-prouchvaniya-na-megalitniya-kompleks-skumsale-kray-strelcha.html", "text": "През това лято археологически проучвания на Скумсале, край Стрелча няма да се правят, поради липсата на средства, каза за  Радио „Фокус“ – Пазарджик  доц. д-р Алексей Гоцев от НАИМ на БАН. По думите му един куриозен случай е довел до възстановяването на капак от халколитен съд. „Жена, която е посетила местността, го е забелязала случайно и го е предала на колегите. След реставрирането му се получи красив капак. Това е още едно доказателство, че Скумсале е експлоатиран и през халколита и през желязната епоха. Със сигурност не може да се говори за директна връзка, но е интересно кои природни елементи от тази местност са привлекли вниманието на хората веднъж в края на петото и началото на четвъртото хилядолетие и веднъж в четвърти-трети век преди новата ера“, коментира Гоцев. Той допълни, че има повтаряемост в доктрината, която е карала хората да предпочитат и използват едни и същи природни феномени през различни епохи. Според него, ако се осигурят средства, има възможност проучванията край Стрелча да продължат. Мегалитният комплекс Скумсале е един от най-големите по площ на територията на България. Характеризира се с множество разнообразни скални обекти с култово предназначение. \r\nВаня НИКОЛОВА", "date": "2018.08.08", "title": "Пазарджик: Поради липсата на средства това лято няма да се правят проучвания на мегалитния комплекс Скумсале край Стрелча"}
{"url": "http://www.focus-news.net/news/2018/08/08/2554353/samolet-na-germanska-aviokompaniya-katsna-izvanredno-na-letishte-sofiya.html", "text": "Самолет на германска авиокомпания кацна извънредно на летище \"София\", съобщава  БНТ . Машината е изпълнявала чартърен полет от Ерфурт за Анталия, когато на борда възниква скандал между пътници, който преминава в сбиване.  \r\nПо това време самолетът е бил над Централния Балкан и екипажът е поискал кацане на летище \"София\", за да овладее ситуацията на борда. Двама от пътниците са били в нетрезво състояние и след престой в транзитна зала са качени отново на борда и полетът е продължил.", "date": "2018.08.08", "title": "Самолет на германска авиокомпания кацна извънредно на летище София"}
{"url": "http://www.focus-news.net/news/2018/08/08/2554356/razgrad-spasiha-malko-shtarkelche-v-radingrad.html", "text": "Спасиха малко щъркелче в Радинград, съобщиха от  Общинската администрация в Разград . Днес служители на общинското предприятие „Паркстрой“, съвместно с електроразпределителното дружество, осъществиха акция за спасяване на малко щъркелче, изпаднало от гнездо в село Радинград. Местни хора сигнализираха в дирекция „Програми и околна среда“ в общинска администрация, че са открили паднало под гнездото по време на дъжда във вторник вечерта малко щъркелче. След спиране на електрозахранването малкото е върнато в гнездото.", "date": "2018.08.08", "title": "Разград: Спасиха малко щъркелче в Радинград"}
{"url": "http://www.focus-news.net/news/2018/08/08/2554357/plovdiv-84-godishen-velosipedist-e-pochinal-sled-kato-e-bil-udaren-ot-avtomobil-v-parvomay.html", "text": "84-годишен велосипедист е починал на път за болницата, след като е бил ударен от автомобил в Първомай. Това съобщи за  Радио \"Фокус\"- Пловдив  говорителят на ОДМВР. Сигналът е подаден в РУ в Първомай около 16.35 часа. 45-годишен мъж, управлявал товарен автомобил, е блъснал възрастния велосипедист на ул. \"Бор\". Водачът на товарния автомобил е тестван за алкохол, пробата е отрицателна. Местопроизшествието е запазено, извършва се оглед. Причините и обстоятелствата около катастрофата се изясняват.  \r\nЦветана ТОНЧЕВА", "date": "2018.08.08", "title": "Пловдив: 84-годишен велосипедист е починал, след като е бил ударен от автомобил в Първомай"}
{"url": "http://www.focus-news.net/news/2018/08/08/2554355/nimh-utre-otnovo-shte-bade-slanchevo-sled-obyad-goreshto.html", "text": "През нощта ще бъде ясно, а утре отново слънчево, след обяд – горещо. Ще духа слаб, в Дунавската равнина и източните райони до умерен вятър от изток-североизток. Максимални температури, предимно между 29° и 34°, в София около 29°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Христо Христов. \r\nАтмосферното налягане ще бъде малко по-високо от средното за август. През деня ще се задържи почти без промяна. \r\nНад Черноморието ще бъде слънчево с до умерен североизточен вятър. Максималните температури на въздуха ще са: 28-31°. Температурата на морската вода е 27-28°. Вълнението на морето ще бъде 2-3 бала. \r\nНад планините ще бъде слънчево с временни увеличения на облачността, но без валеж. Ще духа до умерен вятър от изток-североизток. Максималната температура на височина 1200 метра ще е около 24°, на 2000 метра – около 16°.   \r\nДо края на седмицата ще бъде слънчево. Временни увеличения на облачността  ще има в петък след обяд над източната половина от страната, без валежи. Вятърът ще е слаб, в Дунавската равнина и източните райони до умерен, от изток-североизток. В петък и събота дневните температури ще са с градус-два по-ниски, а от неделя отново ще се повишават.", "date": "2018.08.08", "title": "НИМХ: Утре отново ще бъде слънчево, след обяд – горещо"}
{"url": "http://www.focus-news.net/news/2018/08/08/2554354/2126-sa-zalovenite-ulichni-kucheta-ot-nachaloto-na-2018-g-broyat-na-bezdomnite-zhivotni-v-sofiya-namalyava-obzor.html", "text": "От началото на годината са заловени 2126 улични кучета, което може да отчете, че броя на бездомните животни намалява. Това съобщи на пресконференция директорът на Общинското предприятие „Екоравновесие“ към Столична община Веселин Асенов.  \r\nНа събитието стана ясно, че заловените от ОП „Екоравновесие“ кучета през месец юли са 317, от тях 243 са кастрирани и 235 са върнати по местата на залавянето им.  По думите на директора на предприятието за същия този период 42 бездомни кучета са постъпили за лечение в общинската ветеринарна клиника „Връбница”, а 46 кучета от приютите на „Екоравновесие” са намерили нов дом. Доброволно от собственици, поради невъзможност да се грижат за домашните си любимци, за настаняване в приюта са предадени 8 кучета.  \r\nВеселин Асенов съобщи, че прибраните трупове на всякакъв вид животни от територията на Столична община през месец юли са 294, а в приютите и ветеринарната клиника умрелите кучета са общо 48 (от тях 6 са евтаназирани, а 8 са били настанени по сигнали след инциденти с МПС). Той посочи, че чрез кампанията за безплатна кастрация на дворни кучета са обработени над 50, като от началото на годината 24 собственици са глобявани за това, че са изоставили кучетата си, които не са били кастрирани и са попаднали в клиниката на предприятието. \r\nАсенов допълни, че за приютите се грижат над 7 хил.  доброволци, които помагат и за намиране на домове на животните, разхождат ги и им помагат за тяхната социализация. Той уточни, че в София има общо 1650 приютени кучета, които са разположени в три приюта и клиника „Връбница“. Според него се забелязва една положителна тенденция на увеличение на броя на кастрираните дворни кучета като общо от началото на годината до юли месец са 307 или с около 20% повече в сравнение със същия период от миналата година. Веселин Асенов обясни също, че заловените кучета се кастрират и се връщат на мястото, от където са хванати, освен в случаите, когато на тези места е забранено да има животни, в случаи, в които кучетата проявяват агресия или са неизлечимо болни. Според него предимно бездомни животни се залавят в крайните райони на Столична община, ж.к. „Нови Искър“ , ж.к. „Витоша“, ж.к. „Горна Баня“, ж.к. „Банкя“ и  местата граничещи с други общини, където най-често се изоставят кашончета с палета или големи кучета.  \r\nАсенов каза още, че общо 194 944 лв. са средствата изразходени за дейността на ОП „Екоравновесие“ за месец юли. Той уточни, че в тази сума влизат разходи за: изплатени суми за държавни такси по дела 3 5970 лв.; изплатени обезщетения за ухапвания 337лв.; лекарства и медикаменти за безстопанствени кучета 734 лв.; храна 24 000лв.; външни услуги (сметоизвозване, техническо поддържане на компютърна техника и системи за видеонаблюдение, абонамент автоматична телефонна централа, почистване на изгребни ями,с ервизно обслужване на МПС) 28 320 лв.; вода, горива, енергия 9 196 лв.; перилни и почистващи препарати 7 997 г.; изплащане на заплати и възнаграждения на персонала по трудови правоотношения 58 780 лв.; изплащане на заплати и възнаграждения на персонала по извън трудови провоотношения 17 544 лв. и разходи за придобити дълготрайни материални активи (ДМА) 35 970лв.  \r\nВеселин Асенов припомни, че на 7 юли са организирали поредната кампания „Осиновявай не купувай“ в парк „Заимов“, като с инициативата са имали не само намерение да намерят дом на бездомните кучета, а да накарат хората да помислят върху въпроса, защо има бездомни животни и да разберат, че всъщност ние сме отговорни за това. Той коментира, че на тези събития екипът на общинското предприятие и доброволците информират хората за това какви отговорности стоят пред тях ако решат да осиновят куче. Очаква се през средата на септември месец да бъде възстановена отново дейността на инициативата. Веселин Асенов уточни, че по време на самата кампания няма възможност за осиновяване на животните, но в последствие много хора са посетили приютите и са си взели домашни любимци. \r\nНа въпрос какъв е броят на бездомните кучета в София, той отговори, че другата седмица ще бъдат готови резултатите от преброяването, след което ще бъдат представени.  \r\nДаяна ДЮЛГЕРОВА", "date": "2018.08.08", "title": "2126 са заловените улични кучета от началото на 2018 г., броят на бездомните животни в София намалява (ОБЗОР)"}
{"url": "http://www.focus-news.net/news/2018/08/08/2554358/washington-examiner-pravniyat-ekip-na-uikiliyks-obmislya-ofertata-za-yavyavane-na-dzhulian-asandzh-pred-senatskata-komisiya-za-razuznavane.html", "text": "От „Уикилийкс“ обявиха в сряда, че правният ѝ екип „обмисля“ дали да позволи на създателя на платформата Джулиан Асандж да даде показания пред американската сенатска комисия по разузнаване, представяйки писмо, което твърди че е от председателя на комисията. Това поставя сред водещите си статии електронно издание на американския вестник  Washington Examiner . \r\nПисмото, с дата 1 август, приканва Асандж да се „освободи за закрито интервю с двупартийния състав на комисията във взаимно съгласувано и удобно време и място“. Писмото е подписано от председателя на комисията Ричард Бър (Републиканец, Северна Каролина) и заместник-председателя Марк Уорнър (Демократ, Вирджиния). \r\nСтатията отбелязва, че сенаторите желаят да разпитат Асандж като част от разследването им за руска намеса в президентските избори от 2016 година. \r\nОт редакцията на изданието напомнят, че „Уикилийкс“ е изиграл съществена роля в разкриването на имейлите, откраднати от председателя на кампанията на Хилари Клинтън, Джон Подеста и други членове на Демократическата партия по време на президентската кампания през 2016 година. Според обвинителния акт на специалния следовател Робърт Мюлер, който също разследва предполагаемата руска намеса, Русия е обвинена че е откраднала хиляди имейли и ги е предала на „Уикилийкс“, които от своя страна са ги публикували в седмиците преди изборния ден, по този начин повлиявайки силно негативно на кампанията на Хилари Клинтън. \r\nВ обвинителния акт се твърди и че руското разузнаване е препратило имейли, откраднати от Националния комитет на Демократическата партия, на „Уикилийкс“, които ги пуснаха в публичното пространство три дена преди националната конвенция на Демократическата партия, отбелязва още статията.  Йонислав Дочев", "date": "2018.08.08", "title": "Washington Examiner: Правният екип на „Уикилийкс“ „обмисля“ офертата за явяване на Джулиан Асандж пред сенатската комисия за разузнаване"}
{"url": "http://www.focus-news.net/news/2018/08/08/2554362/plovdiv-blizo-40-rast-na-turistite-se-otchita-v-grada.html", "text": "Близо 40 % ръст на туристите се отчита в Пловдив към момента, съобщи за  Радио „Фокус“-Пловдив  Йордан Илиев, директор на Общински институт „Старинен Пловдив“. По думите му тази статистика е на база продажбата на билети за културни мероприятия, като 41 % има ръст на продажба на билети на български туристи и 36% ръст на продажба на билети на чужденци. „Този много голям ръст може да се дължи на много фактори. Може да е свързан с това, че вече функционира електронната система за продажба на билети, която е много по-прецизна и не се допускат грешки и др., но наред с това е и голямата посещаемост на хората. Пловдив наистина е интересна дестинация, която привлича вниманието на хората от цял свят“, каза още Илиев. По думите му в града има богата културна програма, част от която са и празниците на Стария град, които ще започнат от 17 септември  в рамките на една седмица. Илиев каза още, че интересът към новата туристическа услуга аудиогид е все по-голям. Той се предлага на Информационния център на Римския стадион, откъдето започва туристически маршрут. \r\nМария РУСЕВА", "date": "2018.08.08", "title": "Пловдив: Близо 40 % ръст на туристите се отчита в града"}
{"url": "http://www.focus-news.net/news/2018/08/08/2554364/kontrabandata-na-tsigari-e-namalyala-na-58-prez-parvite-tri-mesetsa-na-2018-g-obzor.html", "text": "Контрабандата на цигари е намаляла на 5,8% през първите три месеца на 2018 г. Това стана ясно по време на представянето на резултатите от проучването на незаконната търговия с цигари, осъществявано от инициативата „Срещу незаконната търговия“. Резултатите са на база проучване на изхвърлените празни опаковки и са рекордно ниски за страната ни. За справка, за последните три месеца на 2017 г. делът на контрабандните цигари е бил 6,6%, което показва, че се отчита спад с 0,8 процентни пункта. Най-високи нива на контрабанда са отчетени в градовете Асеновград, Перник и Благоевград. Изследването показва още, че основните марки цигари, които се разпространяват нелегално, остават едни и същи. \r\nМинистър-председателят  Бойко Борисов  обясни, че има задържани 77 трафиканти, сред които и деца. Той коментира, че всичко това е в резултат от ефекта на работата на ситуирания в ГДБОП Междуведомствен координационен център за противодействие на контрабандата и контрол на движението на рискови стоки и товари, в който работят служители на МВР, митници и НАП. По думите му благодарение на съвестната дейност на различните ведомства там се получава двоен контрол. Личното ангажиране на прокуратурата по темата също дава резултат и допринася за бързото реагиране по места. Борисов коментира, че борбата срещу контрабандата допринася за повече спокойствие за гражданите, повече приходи в бюджета и възможност да се повишава стандартът на живот. Премиерът посочи, че следващата цел, която институциите си поставят, е канабисът. „Много сериозно сме се подготвили за „жътвата“ на канабиса, съветвам жътварите да не отиват да жънат“, обясни той. \r\nМинистърът на вътрешните работи  Валентин Радев  посочи, че близо 20 тона нарязан тютюн и над 10 милиона тона къса цигари са били заловени от органите на МВР през последните шест месеца. За последните 6 месеца сме хванали над 10 млн. къса цигари, от които най-много в Плевен и в Стара Загора. За последните 6 месеца има образувани 553 досъдебни производства, най-много от които са в Хасково и Пазарджик. Така че, когато се стараем, се справяме добре“, обясни вътрешният министър. \r\nДиректорът на Главна дирекция „Национална полиция“ главен комисар  Христо Терзийски  обясни, че за първото тримесечие на 2018 г. са иззети над 10 тона нарязан тютюн. Той посочи, че това наближава количеството, което е иззето за цялата 2017 г. \r\nОт своя страна, заместник-главният прокурор  Иван Гешев  обясни, че прокуратурата и гл. прокурор Сотир Цацаров смятат за изключително важно взаимодействието си с правителството и с производителите. „Приходите от бюджета, които губи държавата от контрабанда, са сериозни и това пречи на гражданите да живеят по-добре. Виждаме устойчиви резултати. Единственото, което ме притеснява, е когато незаконната търговия стане 0 - тогава няма да има какво да отчитаме“, коментира прокурор Гешев. \r\nЦветилена СИМЕОНОВА", "date": "2018.08.08", "title": "Контрабандата на цигари е намаляла на 5,8% през първите три месеца на 2018 г. (ОБЗОР)"}
{"url": "http://www.focus-news.net/news/2018/08/08/2554366/vidin-promenena-e-organizatsiyata-na-dvizhenieto-po-chast-ot-vidinskite-ulitsi-zaradi-traditsionniya-panair-v-grada.html", "text": "Кметът на Община Видин Огнян Ценков проведе работна среща във връзка с временната организация на движението, която ще влезе в сила по време на традиционния Видинския панаир, съобщиха от пресцентъра на  Общината . На нея присъстваха представители на общинското ръководство, на сектор „Пътна полиция“, на Районното управление на МВР, на Районната служба за пожарна безопасност и защита на населението, експерти от общинска администрация Видин. Във връзка с провеждането на панаира от 24 август до 2 септември ще бъдат въведени следните промени: \r\n-\tулица „Княз Борис I“ става еднопосочна от кръстовището с ул. „Райна Княгиня“ до площад „Баба Вида“, като движението се осъществява от площад „Баба Вида“ към ул. „Райна Княгиня“. Паркира се в дясната лента по посока на движението; \r\n-\tулица „Баба Вида“ става еднопосочна от кръстовището с ул. „Стефан Караджа“ до площад „Баба Вида“, като движението се осъществява от ул. „Стефан Караджа“ към площад „Баба Вида“. Паркира се в дясната лента по посока на движението; \r\n-\tулица „Алеко Константинов“ става еднопосочна от кръстовището с ул. „Баба Вида“ до кръстовището с ул. „Княз Борис I“, като движението се осъществява от ул. „Баба Вида“ към ул. „Княз Борис I“. Паркира се в дясната лента по посока на движението; \r\n-\tулица „Хаджи Димитър“ става еднопосочна от кръстовището с ул. „Баба Вида“ до кръстовището с ул. „Княз Борис I“, като движението се осъществява от ул. „Княз Борис I“ към ул. „Баба Вида“. Паркира се в дясната лента по посока на движението; \r\n-\tулица „Цар Асен I“ става еднопосочна от кръстовището с ул. „Баба Вида“ до кръстовището с ул. „Княз Борис I“, като движението се осъществява от ул. „Баба Вида“ към ул. „Княз Борис I“. Паркира се в дясната лента по посока на движението. \r\n-\tЗатворена за пътни превозни средства е отсечката, водеща от площад „Баба Вида“ към входа на бившето военно поделение, където се провежда панаирът. Тя е предназначена за движение на пешеходци, посетители на панаира. \r\nОбособените  места за паркиране са: \r\n- в двора на Профилираната природо-математическа гимназия „Екзарх Антим I“, като влизането към паркинга се   осъществява от площад „Баба Вида“ по ул. Княз Борис I“; \r\n- обособена площ до Детска градина „Детелина“, като влизането се осъществява от ул. „Баба Вида“ по ул. „Алеко Константинов“; \r\n- обособена и обозначена площадка за паркиране на таксиметрови автомобили на площад „Баба Вида“ и Епиграфския център (бивш турски склад). \r\nПредвидени са и други места за паркиране: останалите улици в района, при стриктно спазване на Закона за движение по пътищата, Наредба №1 за опазване и поддържане на обществения ред в Община Видин, както и указанията на служителите на МВР, служителите от общинско звено „Охрана“ и определените за това общински служители, които ще бъдат носят светлоотразителни жилетки и други отличителни знаци. \r\nТърговците и моторните превозни средства, извършващи доставка и зареждане със стоки за панаира, ще преминават през входа откъм улица „Михаил III Шишман“, като се спазват указанията на служителите на общинско звено „Охрана“. Влизането става след показване на разрешително за ползване на място на панаира и документ за платена такса.", "date": "2018.08.08", "title": "Видин: Променена е организацията на движението по част от видинските улици заради традиционния панаир в града"}
{"url": "http://www.focus-news.net/news/2018/08/08/2554365/izlozhbata-izkustvoto-most-mezhdu-kulturite-predstavya-traditsionnite-zanayati-ot-iran-v-emo-etar-v-gabrovo.html", "text": "Изложбата „Изкуството – мост между културите“, която показва традиционни занаяти от Иран, ще бъде представена в изложбената зала над Шарланджийската работилница в Етнографски музей на открито „Етър” от 7 до 30 септември, съобщиха от  Музея . \r\nКаламзани (коване на желязо) се практикува от хилядолетия, за което свидетелстват откритите и съхранявани в Националния музей на Иран предмети на изкуството. Този занаят заимства черти от определени стилове като дърворезба, релеф, ажур, арабеск и портретизъм. И днес това изкуство се практикува ръчно, като най-известните школи се намират в град Исфахан. \r\nХатамкари е вид инкрустация върху дърво. Самият „хатам” се състои от регулярни многостранни парченца метал или слонова кост, които се декорират ръчно върху дървото. В Иран „хатамкари“ бележи връх в развитието си по времето на Сефевидите. \r\nМинакари е вид емайлиране, при което основният елемент е мед, почистена с киселина. Така се получава сместа, служеща за гледжосване. Тя се пръска неколкократно и когато се получи равномерен бял цвят, емайлът е готов за изрисуване. По времето на Кир Велики този вид емайлиране е практикуван в Персеполис, древната столица на Персия. \r\nКалиграфията е изкуство на красивото писане. Иранското калиграфска традиция е клон от ислямската. Най-голям принос за превръщането на обикновеното писмо в изкуство имат персите, които считат калиграфията за най-възвишеното сред визуалните изкуства. \r\nНаследството на хилядолетната иранска цивилизация, което определя историческата и народната идентичност на Иран, има различни образи и проявления, които ни разказват за древното минало. Ръчните занаяти, идващи от древността, разкриват красотата на иранското изкуство. Те привличат с елегантността, шарките и десените си и показват късчета от иранската традиция и култура.", "date": "2018.08.08", "title": "Изложбата „Изкуството – мост между културите” представя традиционните занаяти от Иран в ЕМО „Етър“ в Габрово"}
{"url": "http://www.focus-news.net/news/2018/08/08/2554361/radmila-shekerinska-vyarvam-che-chast-ot-deputatite-na-vmro-dpmne-shte-glasuvat-za-konstitutsionnite-promeni.html", "text": "90 процента от времето на срещите между лидерите на най-големите партии в Македония, е било изгубено от постоянното искане на ВМРО-ДПМНЕ за амнистия, заяви вицепремиерът и министър на отбраната на Македония Радмила Шекеринска в интервю за скопския телевизионен „Канал 5“, предава македонската електронна медия  „Фокус“ . \r\nНе чрез акта на амнистия, добавя тя, а чрез изменения на член 353 от Наказателния кодекс, от ВМРО-ДПМНЕ искат да отпаднат ключовите обвинения против бившите ѝ служители. Малък опит е имало и чрез промяна на Закона за финансиране на политическите партии. \r\n„Обществеността заслужава истината. Мицковски не можеше директно да ви лъже, затова само заобиколи истината. Единственият интерес на тази маса (за преговори) беше да се промени Наказателният кодекс, за да отпаднат ключовите обвинения против бившите служители на ВМРО-ДПМНЕ. Заявихме, че няма да позволим заради референдума да бъдем изнудвани за амнистия. Член 353 няма да бъде обсъждан. ВМРО-ДПМНЕ да не търсят амнистия“, заяви Шекеринска. \r\nТя вярва, че референдумът ще успее и че за конституционните промени след това, те ще имат подкрепата на част от депутатите на ВМРО-ДПМНЕ. \r\n„Очакваме от всеки народен представител да вземе решение, което е добро за държавата. Вярваме, че мнозинството граждани ще се изкажат за Македония като членка на ЕС и НАТО и че ще посочат на избраните си депутати, че това е бъдещето. Вярваме, че голяма част от депутатите на ВМРО-ДПМНЕ знаят, че Македония може да бъде по-добро място за живеене по този начин, а не с изолация, разделение и страх“, добави вицепремиерът.  Йонислав Дочев", "date": "2018.08.08", "title": "Радмила Шекеринска: Вярвам, че част от депутатите на ВМРО-ДПМНЕ ще гласуват за конституционните промени"}
{"url": "http://www.focus-news.net/news/2018/08/08/2554363/afp-dve-raketi-izstrelyani-ot-gaza-sa-utselili-grad-v-izrael.html", "text": "Две ракети, изстреляни от Газа, са ударили град в Израел в сряда, обявиха от полицията, предава  AFP . \r\nИзраелската полиция уточнява, че са изстреляни общо осем снаряди. От армията допълват, че два от тези осем снаряда са били прихванати. \r\nЕдин човек е бил ранен в град Сдерот, близо до северната граница на Газа, според израелска телевизия, която е излъчила кадри на къща и автомобили, които са били повредени от ракетите.  Йонислав Дочев", "date": "2018.08.08", "title": "AFP: Две ракети, изстреляни от Газа, са уцелили град в Израел"}
{"url": "http://www.focus-news.net/news/2018/08/08/2554360/otmenya-se-chastichnoto-bedstveno-polozhenie-v-obshtinite-sadovo-i-rodopi-ostava-v-sila-za-obshtinite-kuklen-i-chepelare-obzor.html", "text": "Отменя се частичното бедствено положение в общините Садово и Родопи, то остава в сила за общините Куклен и Чепеларе.   Пловдив: \r\nДигата на река Чая край пловдивските общини  Садово  и  Родопи , която беше съборена заради проливните дъждове, вече е в добро състояние, но нивото на самата река се е вдигнало от наносите в нея, които трябва да се почистят. Областният управител на Пловдив Здравко Димитров обясни, че дигата е правена през 50-те години и има прагове, които са отнесени от реката. „Това, което се прави сега, е кърпеж, който при обилни дъждове отново може да поддаде. В този смисъл хората са прави да искат цялостно укрепване и да протестират. Проблемният участък при Катуница е дълъг 3 км“, обясни той. Димитров призна, че такива участъци има и при река Стряма. Според него е необходим по-сериозен финансов ресурс от Междуведомствената комисия по бедствия и аварии. В момента другата пловдивска община, която също беше засегната от лошото време и проливните дъждове - Садово, също изготвя предложение за финансиране до комисията. \r\nС 10 дни ще бъде удължено частичното бедствено положение в община  Куклен , където все още има непроходими улици в село Добралък. Това се налага във връзка с писмо, изпратено от кмета на Община Куклен Мария Белчева до областния управител Здравко Димитров. Мотивите, посочени в писмото, са необходимост от продължаване на неотложните аварийно-възстановителни дейности за овладяване на ситуацията и ликвидиране на последствията от възникналото бедствие в община Куклен. Предвижда се в този период да се разчистят наносите и калта по основните улици на с. Добралък, с цел осигуряване на достъп до откъснатите квартали и недопускане на рискове за здравето и живота на жителите на населеното място. Смолян: \r\nОстава в сила и частичното бедствено положение в Община  Чепеларе , като се очаква то да бъде отменено веднага след приключването на дейностите по обрушване на срутището по главния път до село Забърдо. Очаква се те да приключат съвсем скоро. Агенция „Фокус“ припомня: На 2 август беше обявено частично бедствено положение в няколко общини в Пловдивска и Смоленска област заради лошото време. Проливните дъждове нанесоха щети за детски хиляди левове върху пътната инфраструктура. Достъпът до няколко населени места в засегнатите общини бе затруднен заради свличаща се скална маса.", "date": "2018.08.08", "title": "Отменя се частичното бедствено положение в общините Садово и Родопи, остава в сила за общините Куклен и Чепеларе (ОБЗОР)"}
{"url": "http://www.focus-news.net/news/2018/08/08/2554049/pregled-na-osnovnite-temi-v-amerikanskiya-pechat-agentsiya-fokus.html", "text": "Гласоподавателите на президента на САЩ Доналд Тръмп остават лоялни, дори след като разследването срещу него от специалния прокурор Робърт Мюлер за евентуалните му връзки с Русия, се засилва, отбелязва електронното издание на американския ежедневник  USA Today , в една от водещите си статии. \r\n„Всички мислят, че Путин го разиграва. Аз мисля, че Тръмп разиграва него… Такова чувство имам: Всички го приемат наобратно“, заяви 66-годишната пенсионерка от Канаденсис, Пенсилвания, Джоан Мюзиал. \r\nЛоялността на гласоподавателите на Тръмп е политическа опора за президента през буйните му 18 месеца в Белия дом, коментира изданието. И докато две трети от тези поддръжници вярват, че Русия се е намесила в изборите през 2016 година, те все пак приемат твърденията на президента и неговия екип, че обвиненията и разследванията са раздути или погрешно насочени. \r\nАко и когато специалният прокурор Робърт Мюлер пусне публичния си доклад, тези гласоподаватели ще трябва да преглътнат на сухо всички негативния разкрития. Докато разследването се засилва, техните прогнози за това как историята ще съди президентството на Тръмп, също се засилват. \r\n„Колкото повече време отнема, толкова по-малко вяра имам, че ще бъде нещо друго освен цирково представление“, заяви Барни Кларк, 51-годишен мениджър на медицински устройства. \r\nДжон Кар, 75-годишен пенсионер от Федеръл Уей, Вашингтон, заяви че не е сигурен, че Русия се е намесила – не че има значение за него, така или иначе. „Независимо какво стане и колко милиона долара Мюлер изхарчи, той не може да направи нищо за това, което те са направили или не са направили“, заяви той. \r\nАмериканският вестник подлага на сериозни критики възгледите на повечето поддръжници на Тръмп и излага тезата, че определено има руска намеса и че американският президент е имал контакти с Русия. Излагат се още от мненията на негови гласоподаватели и се представят такива, които не са съгласни с политиката на Тръмп спрямо Русия. \r\n*** \r\n Съветникът по национална сигурност на САЩ Джон Болтън заяви във вторник, че Северна Корея не е постигнала прогрес към ядреното разоръжаване, отбелязва електронното издание на водещия американски вестник  The Washington Post  в една от водещите си статии. \r\n„САЩ изпълниха своите задължения от Сингапурската декларация. Проблемът е в това, че Северна Корея не е предприела стъпките, които вярваме че са нужни за денуклеаризация“, заяви Болтън в интервю за американският телевизионен канал „Fox News“ във вторник сутрин. \r\nТой добави, че САЩ ще продължат да налагат натиск, докато Пхенян не предостави резултати. \r\n„Идеята, че ще облекчим санкциите единствено на база на думата на Северна Корея, мисля, е нещо, което просто не се коментира. Ще продължим да прилагаме максимален натиск върху Северна Корея, докато не извършат денуклеаризация, както правим с Иран“, добави още той. \r\nИзданието отбелязва, че администрацията на президента Доналд Тръмп прави последователни опити да опровергае критиците, че Ким Чен-ун ще изпълни обещанията си за ядрено разоръжаване. \r\nВ редакцията на вестника също подхождат критично давайки за пример, че единственото изпълнено условие от договореностите между САЩ и Северна Корея е било връщането на тленните останки на повече от 50 американски военнослужещи, загинали по време на Корейската война. \r\nДжон Болтън е разкрил и че писмото, което държавният секретар Майк Помпео е предал на севернокорейския си колега И Йон-хо, е било писмо от Тръмп за Ким, в което се прави предложение Помпео да направи още една визита в Северна Корея и да се срещне с лидера ѝ. \r\n„Държавният секретар Помпео е готов да се върне в Северна Корея, за да се срещне с Ким Чен-ун. Предложихме това в последното ни писмо от президента за Ким Чен-ун. Президентът е готов за среща във всеки един момент. Но това, от което наистина се нуждаем, не е повече реторика. Имаме нужда от действия от страна на Северна Корея за денуклеаризация“, поясни Болтън, цитиран от The Washington Post. \r\n*** \r\nНаложените мита от администрацията на президента на САЩ Доналд Тръмп върху редица държави в света, голяма част от които американския съюзници и защо тези мита няма да решат някои от съществените проблеми на Вашингтон, като например главоломният национален дълг от 21 трилиона долара. Това пише електронното издание на водещия американски вестник  The New York Times  в една от водещите си статии. \r\nДоналд Тръмп обяви в неделя, че митата, които САЩ наложиха върху стоманата, алуминия и множеството вносни китайски стоки, скоро ще започнат да генерират значителни печалби, с които да се намали държавният дълг на страната. Изданието пише за нов план на президента, с който американски потребители и бизнеси, които купуват определени стоки от държави, подложени на неговите мита, ще бъдат таксувани допълнително. \r\nВ статията се припомня за обещанието на Тръмп по време на президентската му кампания през 2016 година да изплати целия държавен дълг като президент. За фискалната 2018 година се изчислява, че бюджетният дефицит на федералното правителство ще бъде 800 милиарда долара. Офисът за управление на бюджета на американския президент прогнозира, че дефицитът ще надмине 1 трилион долара през 2019 година. Вестникът подчертава, че за да се изплати дългът, митата ще трябва да носят печалба от поне 800 милиарда долара през настоящата година. Според изчисленията на търговското министерство, за 2018 година тази сума ще бъде около 40 милиарда долара. \r\nПредложените 25 процента мита върху допълнителни стоки от Китай на стойност 200 милиарда долара, биха донесли 50 милиарда долара на година. Предложените 25 процента данъци върху вносните автомобили и авточасти ще съберат още 85.25 милиарда долара. С това ще останат още поне 664 милиарда долара от нужните, за започване изплащането на дълга. \r\nСметките в статията продължават с увеличените разходи за отбрана от 40 милиарда през тази година и планираните 139 милиарда долара през следващата. Това допълнително утежнява федералния бюджет на САЩ. \r\nВ редакцията на изданието правят и поглед в исторически план, като разясняват че САЩ е получавал по-голямата част от федералните си приходи чрез мита преди повече от 100 години и това е приключило… с края на Първата световна война. \r\nЗа да спечели каквото и да е, единствено от търговската си политика, Тръмп ще трябва да наложи повече от 33 процента мита върху вносни стоки на стойност 2.34 трилиона долара – което ще рече върху всяка една стока, която САЩ са внесли през изминалата година. \r\n***", "date": "2018.08.08", "title": "Преглед на основните теми в американския печат (Агенция \"Фокус)"}
{"url": "http://www.focus-news.net/news/2018/08/08/2554050/predstoyashti-sabitiya-v-stranata-za-8-avgust-agentsiya-fokus.html", "text": "*** \r\nОт 10.00 часа ще започне редовното заседание на Министерския съвет. \r\n*** \r\nОт 10.30 часа пред Министерството на земеделието ще се проведе поредното събитие от фестивала „От нашата ферма – с любов за вас!“.   \r\n*** \r\nОт 11.00 часа в Националния пресклуб БТА ще се проведе пресконференция на тема „Защо ескалира гладната стачка в „Български пощи?“. Участие в нея ще вземат представители на синдикат „Защита“. \r\n*** \r\nОт 11.00 часа директорът на ОП „Екоравновесие“ Веселин Асенов ще даде пресконференция, на която ще отчете дейността на общинското предприятие за месец юли. Пресконференцията ще се състои в централния офис на предприятието на „Мария Луиза“ 88. \r\n*** \r\nОт 12.00 часа в зала „Триадица 1“ на Гранд хотел София ще бъдат представени резултатите за 1-во тримесечие на 2018 г. на тенденциите и нивата на незаконна търговия с цигари от проучването на празните опаковки. \r\n*** \r\n От 17.00 часа в Градската градина срещу Народен театър „Иван Вазов“ ще бъде открита фотоизложбата на Гео Калев „София на едно колело“. \r\n*** \r\nОт 18.30 часа в Дома на киното ще се състои четвърта прожекция от цикъла „Живот \r\nкато на кино. Големи филми за различни хора“, като ще бъде представен филмът „Чудо“ на режисьора Стивън Чбоски. \r\n*** \r\nОт 19.00 часа в зала 2 на галерия Ларго ще бъде открита самостоятелна изложба-графика на българския художник Веселин Дамянов – Вес. \r\n*** \r\nВ 18.00 часа официално ще бъде закрита изложба „От море до море“, която  гостува на Бургаска художествена галерия „Петко Задгорски“. \r\n*** \r\nОт 18.30 часа в Арт Галерия Ларго ще бъдат наградени победителите в третото издание на Международен Екслибрис Конкурс – Варна. \r\n*** \r\nОт 14.00 часа на VIP площадката за наблюдаване на Аудио- визуалният спектакъл „Царевград Търнов – звук и светлина“ кметът Даниел Панов ще се срещне с участниците в Първото издание на образователно-баскетболния летен лагер „Баскетболни Деца” – Hoop Kids. \r\n*** \r\nОт 10.00 часа в детски отдел на РБ „Христо Ботев“ ще се състои лятна читалня – четене на приказки за деца от 0 до 10 години.  \r\n*** \r\nОт 11.00 часа на тържествена церемония в сградата на РДПБЗН-Враца, на гл. инспектор Кирил Василев - началник на сектор „Пожарогасителна и спасителна дейност“ ще бъде връчен Почетен знак на МВР - III  степен. Наградата ще връчи директорът  на ГДПБЗН главен комисар Николай Николов. \r\n*** \r\nОт 11.00 часа омбудсманът Мая Манолова ще се срещне с протестиращи срещу застояването в парк „Вапцаров“ в Димитровград. \r\n***  \r\nОт 18.00 часа в Исторически музей-Павликени ще бъде открита изложба с  пленер Международен проект България и Република Корея.  На събитието ще присъства Н.Пр. Джънг Джингю, посланик на Република Корея в България.  \r\n*** \r\nОт 15.40 часа изпълнителният председател на Българската стопанска камара (БСК) Радосвет Радев ще се срещне с председателя на Стопанска камара – Пловдив. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия. \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 11.00 часа изпълнителният председател на Българската стопанска камара (БСК) Радосвет Радев ще се срещне с Управителния съвет на Стопанска камара – Стара Загора. След това ще разговаря с областния управител на област Стара Загора Гергана Микова и секретаря на Община Стара Загора Делян Иванов.", "date": "2018.08.08", "title": "Предстоящи събития в страната за 8 август (Агенция „Фокус“)"}
{"url": "http://www.focus-news.net/news/2018/08/08/2554052/afp-noviyat-kolumbiyski-prezident-ivan-duke-vstapi-v-dlazhnost.html", "text": "Новият президент на Колумбия – консерваторът Иван Дуке встъпи в длъжност на мястото на десноцентриста Хуан Мануел Сантос, който бе на поста два мандата от 2010 г. насам, предава   AFP. \r\nПротеже на бившия президент Алваро Урибе (2002-2010) г., избран през юни, Дуке положи клетва за четиригодишен мандат по време на публична церемония на пл. „Боливар“ в историческия център на Богота.  Виктор Турмаков", "date": "2018.08.08", "title": "AFP: Новият колумбийски президент Иван Дуке встъпи в длъжност"}
{"url": "http://www.focus-news.net/news/2018/08/08/2554055/inosmiru-gartsiya-i-rusiya-nastapvat-promeni.html", "text": "Атина и Москва, които в течение на дълги години бяха „естествени съюзници“, констатират влошаване на отношенията помежду си заради сближаването между Гърция и Македония, коментира  ИНОСМИ.ру. Агенция „Фокус“  предлага превод на анализа без редакторска намеса. \r\nОт 11 юли между двете столици не всичко върви гладко, след като гръцките власти изгониха двама руски дипломати и забраниха навлизането на още двама. Атина ги обвинява, че те са се се опитвали да саботират споразумението от 17 юни между Атина и Скопие, което да регулира 27-годишния спор за използването на името „Македония“.   Бързото нарастване на напрежението \r\nВзаимоотношенията се влошават бързо, след като Москва обяви експулсирането на двама гръцки дипломати, работещи в Русия, а след това на 18 юли разкритикува Атина, че гръцките власти са преминали към антируски „провокации“, което няма да бъде оставено без последствия. След това посещението на руския външен министър Сергей Лавров в Атина, насрочено за есента, бе отложено за неопределено време.  \r\nОт своя страна гръцкото ръководство осъди Москва за неуважение и отхвърли „необоснованите обвинения“, че Гърция е действала под натиск от трети страни, припомня медията. Естествени съюзници \r\nПодобен ход на събитията може да има дългосрочни последствия, смятат експертите. И в близко бъдеще те ще засегнат традиционната гръцка политика спрямо Русия, която Алексис Ципрас следва от момента, в който дойде на власт. \r\n„В продължение на векове, а дори и когато Атина е бастион на Запада по време на Студената война, Гърция и Русия се виждахме като естествени съюзници“, пише Никос Констандарас, журналист от гръцкия вестник „Катимерини“, в статия на страниците на „Ню Йорк Таймс\".  \r\nДоскоро Москва нямаше причина да бъде недоволна от Гърция: партия СИРИЗА, която доминира правителството на управляващата коалиция, е против налагането на западните санкции заради украинската криза през 2015 г. Крайно дясната партия „Независими гърци“, партньор на СИРИЗА, се придържа към проруски възгледи. След отравянето на Сергей Скрипал и дъщеря му в Солсбъри, гръцкото правителство отново отказа да се присъедини към санкциите на своите съюзници срещу Москва. Посланикът на Русия в Атина неотдавна дори подчерта, че последните години са се превърнали в уникална кулминация в отношенията между двете страни, пише в материала. Рекордна популярност на Путин в Гърция \r\nПо същество Русия и Владимир Путин се радват в Гърция на необичайно висока популярност в сравнение с други страни: 64% от гърците са в полза на Русия, а повече от 50% одобряват международните действия на президента Путин. \r\nИзглежда обаче, че и двете страни са свидетели на повратна точка в отношенията си. Първо, защото Москва е загрижена от  сближаването на Гърция с  Македония: другата балканска страна може да стане член на НАТО, а това е неприемливо за Русия, се твърди в статията. Повече няма вето за влизането на Скопие в НАТО \r\nСпоразумението между Атина и Скопие отменя правото на вето, което се използва в миналото от гръцкото правителство за присъединяването на Македония към НАТО и Европейския съюз. За Москва, битката за името „Македония“ бе абсолютна гаранция за гръцкото право на вето и следователно на статуквото и тя както и преди се опитва да торпилира бъдещото ратифициране на споразумението за преименуването на Македония. \r\nАко Македония се присъедини към НАТО, Сърбия ще остане единствената страна на Балканите, която не е част от НАТО. А Гърция ще може да играе ролята на стабилизираща регионална държава в Западните Балкани. \r\nФинансовото положение на Гърция изглежда се стабилизира и тя заема ключова позиция в миграционния въпрос. Алексис Ципрас възнамерява да върне страната си на международната арена. Освен това Турция предизвиква все по-голямо безпокойство и става обективен съюзник на… Русия. Затова е нужно Атина да споделя европейските позиции, твърди изданието.    Виктор Турмаков", "date": "2018.08.08", "title": "ИНОСМИ.ру: Гърция и Русия: настъпват промени"}
{"url": "http://www.focus-news.net/news/2018/08/08/2554053/politico-do-kraya-na-godinata-velikobritaniya-shte-razkrie-plan-za-modernizirane-na-voennata-si-programa.html", "text": "Британският министър на Отбраната Гевин Уилямсън съобщи, че министерството планира до края на годината за разкрие програма за модернизирането на армията. Според него страната трябва да приеме системи, които да позволят на армията по-бързо да извършва процеса, предава   Politico. \r\n„Трябва да сме способни да имаме технология и иновации, да се адаптираме. Трябва да притежаваме високотехнологични платформи и възможността да ги променяме“, заяви Уилямсън. Той допълни, че се надява ВВС на САЩ да купи няколко от най-новите британски изтребители „Темпест“, които Лондон демонстрира миналия месец, но призна, че във Вашингон „имат тенденцията да са протекционисти“ по отношение на отбраната. \r\nСъщевременно министърът заяви, че Великобритания завинаги трябва да остане първостепенна военна сила.  Виктор Турмаков", "date": "2018.08.08", "title": "Politico: До края на годината Великобритания ще разкрие план за модернизиране на военната си програма"}
{"url": "http://www.focus-news.net/news/2018/08/08/2554367/mon-zayavi-gotovnost-za-predpriemane-na-deystviya-po-izvazhdaneto-na-nimh-ot-ban-obzor.html", "text": "Министерството на образованието и науката заяви готовност за предприемане на действия по изваждането на Националния институт по метеорология и хидрология (НИМХ) от Българската академия на науките (БАН). Това съобщи за Агенция „Фокус“ министър Красимир Вълчев. До това се стигна, след като на 7 август ръководството на НИМХ и неговите служители изпратиха отворено писмо до министър-председателя Бойко Борисов. В него те предупреждават всички ръководни органи на БАН, че ако незабавно не спрат с действията си срещу НИМХ и ръководството му, Институтът ще прекрати оперативните си дейности. „Вместо да получим очевидно недостигащите на НИМХ средства за изпълнението на възложените от Държавата задължения, получихме празни обещания, манипулации, безсмислени процедури и засилващ се натиск от страна на ръководните органи на БАН за спиране на протестните ни действия срещу тях. А исканите от нас средства ги имаше в БАН“, се посочва в съобщението. Предложението на НИМХ е да премине към Министерство на образованието и науката като самостоятелна научна организация, второстепенен разпоредител на бюджетни средства. \r\nДен по-късно БАН разпространи в отговор официално прессъобщение, в което се казва, че Академията винаги е правила максимално възможното за приоритетното финансиране на НИМХ. “Ръководните органи на БАН категорично заявяват, че принадлежността на НИМХ към структурата на БАН никога не е поставяна под въпрос. Обръщаме сериозно внимание, че НИМХ е постоянно научно звено в структурата на БАН и служителите му са длъжни да изпълняват Закона и Устава на БАН”, се посочва още в съобщението. \r\nМинистърът на образованието и науката Красимир Вълчев обясни, че е провел разговори с ръководствата на НИМХ и БАН и им е препоръчал да намерят решение на кризата. „Надявам се, че през следващите дни ще има такъв диалог и ще се намери решение на проблема“, каза още Вълчев. Министърът посочи, че недоволството на НИМХ идва най-вече от скорошните проблеми на Института - разпределението на допълнителните 15 млн. лв. на БАН, които са разпределени в зависимост от научните резултати, но не отчитат спецификата на НИМХ като хидрометеорологична служба и това, че имат постоянно възложена обществена задача. „Недоволството им е и от оценката на перспективите им за развитие в рамките на БАН. Те не вярват, че имат добри перспективи за развитие при това отношение от страна на Общото събрание на Академията и неотчитането на тяхната специфика“, коментира образователният министър. Вълчев посочи, че ако НИМХ и БАН не намерят решение, то МОН е готово да предприеме действия по изваждането на Института от Академията. \r\nДиректорът на НИМХ проф. Християн Брънзов обясни за Агенция „Фокус“, че ръководството и служителите на НИМХ са категорични, че всичките им взаимодействия и възможности с БАН са изчерпани и нямат повече какво да правят в Академията. Проф. Брънзов посочи, че в момента протестните действия срещу БАН са спрени, но има готовност за подновяването им. „Това, което аз като директор искам, е помощ. Затова очаквам и по-категорични действия и от министъра на образованието и науката, и от правителството, защото на мен ми е ясно, че вероятно ще има някакви юридически процедури, които ще отнемат време, но трябва да има някакво решение, за да могат хората да имат перспектива, да се успокоят и да започнат спокойно да си гледат работата. Защото в една такава стресова ситуация няма как човек да е отдаден изцяло на задълженията си“, обясни той. \r\nЦветилена СИМЕОНОВА", "date": "2018.08.08", "title": "МОН заяви готовност за предприемане на действия по изваждането на НИМХ от БАН (ОБЗОР)"}
{"url": "http://www.focus-news.net/news/2018/08/08/2554057/pregled-na-osnovnite-temi-v-britanskiya-pechat-agentsiya-fokus.html", "text": "Скандалът, предизвикан от бившия британски външен министър Борис Джонсън, сравнил носещите бурки мюсюлманки с \"пощенски кутии\", притесненията около възможността Брекзит да бъде осъществен без договор за бъдещите отношения между Лондон и Брюксел, както и въведените санкции на Вашингтон срещу Иран са основните теми в британския печат.   The Independent   излиза на първата си страница със заглавие „Скандалът около ислямофобията в Консервативната партия се засилва, след като Тереза Мей заяви на Борис Джонсън да се извини за думите си за хиджабите“.  Бившият министър на външните работи заяви по-рано, че жените, носещи бурки приличат на „пощенски кутии“ и е отказал да се извини за думите си. Според мюсюлманите в Консервативната партия на Великобритания така той показва, че преминава към крайната десница.  \r\nДругата водеща новина в изданието е, че браншът на превозвачите призовава към повече преговори за Брекзит поради страховете си, че излизането на Великобритания от ЕС може да се проведе без сключване на споразумение. The Guardian   също коментира реакцията след коментара на Борис Джонсън за бурките. Изданието съобщава, че министър-председателят Тереза Мей подкрепя тези членове на Консервативната партия, които настояват за извинение.  \r\nВтората водеща тема е предупреждение, че в случай, че Брекзит се проведе без споразумение пациентите в Европейския съюз могат да бъдат лишени от някои уникални лекарства, които се произвеждат единствено във Великобритания.  \r\nВ международен план най-важната тема в изданието са санкциите срещу Иран – то сочи призивите на висшият представител на ЕС за външната политика и политиката на сигурност Федерика Могерини към европейците да увеличат обема на бизнеса си с Иран, въпреки заплахите на САЩ. The Daily Express   излиза на първата си страница със заглавието  „ Десетки хиляди британци загубиха търпението си с Тереза Мей: Не сме гласували за това“.   Очаква се влиятелни общественици, подкрепили излизането на Великобритания от Европейския съюз да доставят до Тереза Мей отворено писмо от името на хилядите британци, които не са доволни от „мекия“ начин по който правителството се справя с въпроса.  \r\nОбърнато е внимание и на скандала, оформил се около Борис Джонсън. В изданието се цитират думите на бившия председател на Британската партия на независимостта Найджъл Фараж, според който сега шансовете на бившия външен министър да поведе Консервативната партия се увеличават, тъй като на британците „им е писнало от политически-коректния министър-председател“. \r\nИзданието също така предрича криза с цените на петрола. Според статията „хапещите санкции“ на САЩ срещу Иран ще доведат до скок в световните цени на суровината.   \r\nИзвестният британски журналист Алисън Пиърсън пише от страниците на  The Telegraph   за скандала с бурките. Тя призова Тереза Мей да не „забранява Борис Джонсън“ а да забрани носенето на бурки в страната.   Виктор Турмаков", "date": "2018.08.08", "title": "Преглед на основните теми в Британския печат. Агенция „Фокус“"}
{"url": "http://www.focus-news.net/news/2018/08/08/2554059/do-kraya-na-godinata-shte-imame-elektronen-registar-s-informatsiyata-za-horata-s-uvrezhdaniya-v-balgariya-obzor.html", "text": "С решение на Министерския съвет ще бъде одобрен план за интегрирано административно и социално обслужване на хората с увреждания и свързаните с тях услуги. Предвижда се изграждането на общ регистър за хората с увреждания, в който ще бъдат обобщени данни от НЗОК, Агенцията за социално подпомагане, Агенцията за хората с увреждания и органите на медицинската експертиза НЕЛК и ТЕЛК. Новото информационно ядро трябва да функционира от януари 2019 г. Това стана ясно след среща в Министерския съвет между вицепремиерът Томислав Дончев, социалният министър Бисер Петков, здравният министър Кирил Ананиев, омбудсманът Мая Манолова, представители на национално представителните организации на хората с увреждания и родители на деца с увреждания.  \r\nСлед срещата вицепремиерът Дончев обяви още, че ще бъде назначена проверка на сега действащия регистър на хората с увреждания и при наличие на съмнение за целесъобразността на инвестицията, ще бъде извършен одит от специализираната за това дирекция към Министерството на финансите.  \r\nМинистърът на труда и социалната политика Бисер Петков заяви, че до края на септември работна група към МЗ ще разработи механизъм за плащане, оценка на качеството и контрол на медицинските изделия за хората с увреждания. Дотогава Агенцията за социално подпомагане и Държавната агенция за закрила на детето ще проверят всички дневни центрове за пълнолетни хора с увреждания и част от дневните центрове за деца и младежи с увреждания. Резултатите ще бъдат обобщени в доклад през октомври.  \r\nДо края на седмицата Министерството на труда и социалната политика ще представи проект на Закон за хората с увреждания, в който ще бъдат отразени бележките на родителите и организациите на хората с увреждания. Проектът ще бъде публикуван за обществено обсъждане най-късно до края на месец август, за да може да бъде разгледан от Министерския съвет и до края на месец септември да бъде внесен в Народното събрание. Агенция „Фокус“  припомня, че след 5-часови преговори между премиерът Бойко Борисов и майките на деца с увреждания на 31 юли беше взето решение в бюджета на държавата през 2019 година да има със 150 млн. лв. повече за хората с увреждания.", "date": "2018.08.08", "title": "До края на годината ще имаме електронен регистър с информацията за хората с увреждания в България (ОБЗОР)"}
{"url": "http://www.focus-news.net/news/2018/08/08/2554060/dzheyms-matis-pentagonat-i-beliyat-dom-postignaha-palno-saglasie-za-kosmicheskite-voyski.html", "text": "Министърът на отбраната на САЩ Джеймс Матис заяви, че подкрепя напълно създаването  на ново командване на военните сили за космоса и че Пентагонът е напълно съгласен със „загрижеността на президента Доналд Тръмп, че трябва да има защита на нашето имущество в околоземното пространство“, предава  The Hill. \r\n„Трябва да се отнасяме към космоса като развиваща се военна сфера и със сигурност трябва да установим командване“, заяви Матис.  Той допълни, че е в пълно съгласие по въпроса с Доналд Тръмп и с вицепрезидента Майк Пенс. \r\nПрез юни Тръмп заяви, че Пентагонът „незабавно трябва да стартира процесите, необходими за установяването на Космически сили като шесто разклонение на военните сили“.  \r\nМатис заяви, че Пентагонът работи с екипа на вицепрезидента, за да се уточни „как ще изглежда космическата организация“.   Виктор Турмаков", "date": "2018.08.08", "title": "Джеймс Матис: Пентагонът и Белият дом постигнаха пълно съгласие за космическите войски"}
{"url": "http://www.focus-news.net/news/2018/08/08/2554054/eurasia-daily-prezidentat-na-sarbiya-zayavi-che-nyama-da-ima-nikakvi-tayni-resheniya-po-kosovo.html", "text": "Президентът на Сърбия Александър Вучич посъветва сърбите в Косово да действат внимателно и да следят събитията на международната арена, да настояват техните права да бъдат спазвани и да подбират внимателно действията си, които да съответстват на сръбските интереси. Същевременно той уточни, че в Белград няма никакви тайни решения по Косово, предава   Eurasia Daily. \r\nВучич напомни, че вече са изминали 1930 дни от момента, в който властите в Прищина са се задължили да формират Общността на сръбските общини, но не са изпълнили поетите ангажименти. Той подчерта, че Белград полага максимални усилия да бъде надежден партньор не само на косовските албанци, но и на международната общност и на ЕС. \r\n„За жалост албанците с мълчаливото съгласие, без очевидни възражения от ЕС, не са изпълнили единственото си задължение – да формират Общността на сръбските общини“, допълни той. Според него, ако сърбите сами формират Общността, това ще доведе до едностранни действия от Прищина и до установяването на пълен контрол над Северно Косово. Затова Вучич посъветва сърбите „да действат внимателно и да следят събитията на международната арена и да настояват за своите права“. \r\nМеждувременно сръбският президент заяви, че ако Белград се приближи до някакво решение в хода на преговорите с Прищина, той открито ще обнародва хода на преговорите. „Предстои ни тежка работа, но искам да кажа на гражданите на Сърбия, че няма да има тайни решения“, отбеляза той \r\nВ същото време Вучич заяви, че отговорността за решението на косовския въпрос, ако бъде постигната, трябва да се сподели от всички граждани на Сърбия и той от своя страна няма да избегне личната си отговорност, ако не получи подкрепата им. Според него въпросът за бъдещия референдум по този въпрос няма да бъде неясен „Въпросът ще бъде формулиран много точно и недвусмислено“, твърди президентът на Сърбия.  Виктор Турмаков", "date": "2018.08.08", "title": "Eurasia Daily: Президентът на Сърбия заяви, че няма да има никакви тайни решения по Косово"}
{"url": "http://www.focus-news.net/news/2018/08/08/2554051/telma-makedoniya-spored-sotsiologichesko-prouchvane-415-ot-makedontsite-shte-glasuvat-za-na-referenduma-sreshtu-351-protiv.html", "text": "Според социологическо проучване, проведено от Македонския център за международно сътрудничество, на предстоящия референдум с въпрос   „Съгласни ли сте за членство в ЕС и НАТО и приемане на Договора между Република Македония и Република Гърция?“, 41,5% от допитаните ще гласуват със „за“, докато 35,1% ще гласуват „против“, 12,4% няма да гласуват, докато 9,2% не са решили, а 1,9% са отказали да отговорят, предава  „Телма“. \r\nТака, според допитването, 66,4% от допитаните ще гласуват, докато 19,8% ще се присъединят към инициативата за бойкот, 11,9% все още нямат мнение, а 1,9% са отказали да отговорят. \r\nАнализът на етническа основа показва убедителна подкрепа от албанците и далеч по-малка от македонците. 45,2% от етническите македонци са против, 27,4% от тях са „за“, а останалите не знаят или няма да гласуват. При етническите албанци 88% подкрепят и само 2,2% са против. Според възрастовата структура 48,2% от младите хора ще гласуват „за“, а с възрастта подкрепата намалява до 34,1%. Подобна тенденция показва нивото на образование - избирателите с висше образование са основните поддръжници. \r\nЗа 48,3%  от респондентите, въпросът на референдума е ясен и разбираем, докато 44,8% са на обратното мнение. Същевременно подкрепата за членството в ЕС и НАТО е безспорна, съответно с 80,2% и 79,6%. \r\nПроучването е проведено по телефона  сред 1026 респонденти за периода от 24 юли до 1 август. Възможната статистическа грешка възлиза на 3,1%  Виктор Турмаков", "date": "2018.08.08", "title": "„Телма“ (Македония): Според социологическо проучване 41,5% от македонците ще гласуват „за“ на референдума, срещу 35,1% против"}
{"url": "http://www.focus-news.net/news/2018/08/08/2554061/eurasia-daily-ispanskite-voenni-sa-otstraneni-ot-vazdushnoto-patrulirane-nad-baltiyskite-republiki-zaradi-sluchaen-pusk-na-raketa.html", "text": "Министърът на отбраната на Естония Юри Луйк заяви, че заради случаен пуск на ракета от изтребител, до изясняване на всички обстоятелства около инцидента, пилотите на испанските ВВС са временно отстранени от патрулни полети над Балтийските републики, предава   Eurasia Daily. \r\nСпоред него инцидентът със случайното изстрелване на ракета от един от самолетите предизвиква само „съжаление“. „Това е рядък инцидент. Пилотите на испанските ВВС са отстранени от полети до изясняване на всички обстоятелства. Мисията им ще се продължи от португалски военни“, заяви министърът и допълни, че „безопасността е най-важното“. \r\nПо-рано стана известно, че изтребител на ВВС на Испания „Юрофайтър Тайфун“ по погрешка е изстрелял бойна ракета „въздух-въздух“ по време на полет над Естония. Ракетата има режим на саморазрушение, но според естонските военни е можело да се приземи на земята. В момента тя се търси.  Виктор Турмаков", "date": "2018.08.08", "title": "Eurasia Daily: Испанските военни са отстранени от въздушното патрулиране над Балтийските републики заради случаен пуск на ракета"}
{"url": "http://www.focus-news.net/news/2018/08/08/2554065/do-septemvri-2019-g-puskat-v-eksploatatsiya-dva-uchastaka-ot-am-hemus-obzor.html", "text": "До 2024 г. магистрала „Хемус“ ще е готова. Това съобщи премиерът Бойко Борисов след проверка на строителните дейности на магистралата в участъка между Ябланица и Боаза, в която участваха също регионалният министър Николай Нанков и председателят на УС на АПИ инж. Светослав Глосов.  Премиерът Бойко Борисов  заяви, че се надява участъкът между Ябланица и Боаза да е готов предсрочно през септември - със седем месеца по-рано, без да се прави компромис с качеството и сигурността на работниците. „На 15 август почваме строителството на магистрала „Хемус“ от Белокопитово до Търговище. Догодина по това време участъкът от Ябланица до Боаза и другият – до Търговище, ще са готови“, каза още той. Премиерът изтъкна, че това е най-трудният за изграждане участък, за който се изисква огромен труд и капацитет. „Виждате как се строи в планината - тези българи в камионите, в багерите, във валяците, са герои също. Това прави БВП, това ще доведе повече бизнес и туристи“, добави Борисов.  \r\nРегионалният министър Николай Нанков информира, че малко над 30% от трасето между Ябланица и Боаза е готово, с проектирането изпълнението надхвърля 35%. Средствата, които се инвестират, са 55 млн. лева без ДДС при обявена първоначално цена от 90 млн. лева. Спестени са 40%. „В момента преработваме наредбите за гаранционните срокове за ново строителство на магистрали, ще ги удължим с поне 3 години. Необходими са добър надзор и добър контрол“, подчерта Николай Нанков. Министърът допълни, че до края на месеца ще започне търгът за участъка от АМ „Хемус“ от п.в. „Боаза“ до разклона за Плевен и Ловеч. „Тези 52 км ще бъдат разделени на три етапа. До края на годината ще се търгуват и останалите около 83 км до Велико Търново. АМ „Хемус“ е наш основен приоритет, както и пътят Ботевград – Мездра. Процедурата за най-тежкия участък от него се обжалва, като приключи обжалването ще го продължим“, посочи министър Нанков.", "date": "2018.08.08", "title": "До септември 2019 г. пускат в експлоатация два участъка от АМ „Хемус“ (ОБЗОР)"}
{"url": "http://www.focus-news.net/news/2018/08/08/2554056/afp-na-23-avgust-sasht-shte-nalozhat-25-mita-varhu-nov-nabor-kitayski-stoki-na-stoynost-ot-16-miliarda-dolara.html", "text": "Администрацията на президента на САЩ Доналд Тръмп  обяви, че от 23 август ще влязат в сила мита в размер от 25% върху китайски стоки на сума от 50 милиарда долара, предава   AFP. \r\nВашингтон вече наложи мита през юли върху китайски стоки за 34 милиарда долара, но реши да наложи по-късно митата върху останалите стоки за 16 милиарда, заради притесненията на някои американски компании. \r\nТърговският представител на САЩ Робърт Лайтхизър обяви, че има 279 нови стоки, върху които ще бъдат наложени мита заради спора с Китай заради търговската му политика и заради това, че според САЩ, Пекин извършва грабеж на американски технологии.  Виктор Турмаков", "date": "2018.08.08", "title": "AFP: На 23 август САЩ ще наложат 25% мита върху нов набор китайски стоки на стойност от 16 милиарда долара"}
{"url": "http://www.focus-news.net/news/2018/08/08/2554062/b-92-sarbiya-septemvri-mozhe-da-bade-klyuchov-mesets-za-razreshavaneto-na-kosovskiya-vapros.html", "text": "Според сръбското издание „Блиц“ този септември може да бъде ключов за разрешаването на Косовския въпрос. Според вестника, цитиран от сръбското радио  „Б-92“,   президентът на страната Александър Вучич ще пътува до Китай, след като посети Косово , а след това ще пътува до Ню Йорк, където ще говори в ООН. \r\nЕжедневникът сочи, че докато разрешаването на въпроса навлиза във финалната си фаза, президентът на Сърбия е предприел дипломатическа офанзива. В началото на септември той ще посети Косово, където ще говори с местните сърби. „Вучич ще се обърне към местните сърби, ще изслуша проблемите, които имат и ще ги пита дали има заплаха за сигурността им“, съобщава „Блиц“, цитирайки източник от високите етажи на властта. \r\nВ средата на септември президентът ще пътува до Китай, което според изданието „ще бъде възможност за Пекин да потвърди подкрепата си към Белград в Съвета за сигурност на ООН по въпроса“. \r\nВучич ще има само няколко дни за обсъждане на резултатите от посещението си в Китай, защото скоро след това ще замине за Ню Йорк за сесия на ООН. В САЩ „той ще се срещне и с лица от американската администрация.“  Виктор Турмаков", "date": "2018.08.08", "title": "„Б-92“ (Сърбия): Септември може да бъде ключов месец за разрешаването на косовския въпрос"}
{"url": "http://www.focus-news.net/news/2018/08/08/2554067/pregled-na-osnovnite-temi-v-ruskiya-pechat-agentsiya-fokus.html", "text": "10-тата годишнина от войната в Южна Осетия, дипломатическият конфликт между Атина и Москва, както и готвените протести срещу пенсионната реформа в Русия са основните теми в руския печат. Разбира се, не са пропуснати и търговският спор между САЩ и Китай, както и санкциите, които Вашингтон въвежда срещу Техеран.    \r\nВестник   „Взгляд“    излиза на първата си страница със статия, озаглавена „Как конфликтът между Китай и Америка“ може да помогне на Русия.  Според нея търговският конфликт между Пекин и Вашингтон е способен да донесе големи изгоди за Русия, която може да започне да изнася селскостопанска продукция за Китай. \r\nВтора водеща тема е как „Левите се блъскат с лакти в борбата за имиджа на закрилници на пенсионерите“. В статията се отбелязва как лявата опозиция в Русия се опитва да устрои есента кампания срещу готвените пенсионни реформи, но понеже тя е разделена успехът ѝ не е гарантиран. \r\nТретата основна статия в изданието е за това, че „Караницата между Русия и Гърция е режисирана от американския посланик в Атина Джефри Пайет. В материала се твърди, че САЩ пречат на добрите отношения между Атина и Москва.  „Независимая газета“    следи също дипломатическия спор между Русия и Гърция, на който „все още не е поставена точка“. Изданието смята, че тенденциите към влошаването на двустранните отношения се появяват още с идването на власт на гръцкия министър-председател Алексис Ципрас. \r\nКато водеща вътрешнополитическа новина изпъква въпросът с пенсионната реформа. Вестникът отбелязва, че за правото да свикат референдум дали тя да бъде приета представителите на партиите КПРФ и на „Справедлива Русия“ „са готови да се избият“.  „Известия“    на първа страница излиза с две статии. Първата са отнася до това, че спестяванията на руските граждани са достигнали 32 милиарда рубли (приблизително 850 милиарда лева). Втората се отнася до войната в Южна Осетия от 8 август 2008 г. В интервю с изданието британският адвокат Майкъл Суейнстън, който представлява Русия в Европейския съд за правата на човека по случая „Грузия против Русия“, разказва как е подготвил доклад от 160 страници, в който е събрал доказателства, че  неподплатени факти и обработени снимки срещу Москва се повдигат обвинения по случилото се в Южна Осетия преди точно 10 години. \r\nМеждувременно руският министър-председател Дмитрий Медведев в интервю с  Российская Газета   под заглавие „Главното е мирът“, назовава причините за войната в Южна Осетия. Според него тогава „има висока степен на напрежение“, което възниква още през 90-те години. \r\nИзданието също така обръща и внимание в статията „Европа се защитава“ как Иран се е оказал в епицентъра на противостоенето между Европа и Америка. Властите на САЩ са възстановили действието на част от санкциите срещу Техеран. Изданието цитира експерти, които твърдят, че „цел на Вашингтон е да задуши иранската икономика, парализирайки петролната ѝ и газова система“.  „Коммерсант“   излиза с репортаж „Как Грузия, Абхазия и Южна Осетия живеят заедно“ – 10 години след като свършва военната операция на руската армия в Грузия. \r\nИ на страниците на   „Комсомольская правда“    войната в Южна Осетия е основна тема.  В статия озаглавена „08.08.08: загубите от петдневната война между Русия и Грузия доведе до реформи в армията“, пише и как „научили своя урок“ грузинците няма да предприемат нови авантюри.", "date": "2018.08.08", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/08/2554068/dimitar-zhelyazkov-ochite-shte-ostane-v-turtsiya-v-srok-do-30-dni-obzor.html", "text": "Димитър Желязков – Очите ще остане в Турция в срок до 30 дни. Това заяви главният секретар на МВР главен комисар Младен Маринов. От думите му стана ясно, че в този период трябва да мине процедура по предоставяне в турски съд. Той посочи, че продължава работата във връзка със седемте души, които бяха арестувани заедно с Димитър Желязков в Истанбул и предадени на българските власти. „Бяха им наложени полицейски заповеди за задържане в срок от 24 часа. Този срок изтече и предстои прокуратурата да прецени към кого какви обвинения ще бъдат повдигнати“, обясни гл. комисар Маринов. Той посочи, че в момента тече активна работа на територията на ОДМВР – Бургас и че обемът от работа е изключително голям. \r\nМинистърът на вътрешните работи Валентин Радев коментира, че България общува с турските власти на най-високо ниво във връзка със случая с Димитър Желязков. Той посочи, че Турция действа достатъчно експедитивно и изрази надежда, че Желязков ще бъде предаден на българските власти възможно най-скоро. \r\nМинистър Радев и гл. комисар Маринов бяха единодушни, че по време на работата по организираната престъпна група, чийто лидер е Димитър Желязков, не е имало теч на информация от МВР. \r\nМеждувременно Специализираният наказателен съд остави в ареста 42-годишния Калоян Колев от Ямбол, който се завърна от Испания и се предаде на разследващите органи, след като беше обявен за международно издирване. Пред съда Колев заяви, че е напуснал страната на 29 юли със самолет до Испания. На 2 август е разбрал за провеждащата се специализирана акция и че е издирван. За Колев има данни, че миналата година е участвал в палежа на ресторант в курорта Слънчев бряг, стана ясно по време на заседанието. В ареста са  и другите петима задържани от общо 20-те лица, които бяха арестувани при проведената на 2 август акция в Бургас. Това са Венцислав Христов, Радослав Николов, Йордан Въчев, Иван Найденов и Иван Пишиев, всички с адресна регистрация в Бургас.  \r\nВсе още се издирва общинският съветник от Несебър Пейко Янков, за когото има издадена европейска заповед за ареста. Агенция „Фокус“ припомня : На 2 август Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната. При акцията бяха задържани 20 души и проверени десетки адреси. За смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун - бивш народен представител и бивш кмет на община Руен. На следващия те бяха предадени на българските власти и впоследствие освободени, след като  изтече законовият срок, в който могат да бъдат задържани. \r\nЦветилена СИМЕОНОВА", "date": "2018.08.08", "title": "Димитър Желязков – Очите ще остане в Турция в срок до 30 дни (ОБЗОР)"}
{"url": "http://www.focus-news.net/news/2018/08/08/2554066/eurasia-daily-aleksandar-vuchich-razkritikuva-rezolyutsiya-1244-na-saveta-za-sigurnost-na-oon.html", "text": "Президентът на Сърбия Александър Вучич заяви, че текстът на резолюция №1244 на Съвета за сигурност на ООН за Косово съдържа неизгодни моменти за сръбската страна, за които предишните правителства никога не са искали да говорят, предава   Eurasia Daily. \r\nСред точките от документа, които не са в полза на сръбските интереси, Вучич посочи чл. 3., който потвърждава отговорността на Югославия за кризата, а също така призовава към прекратяването на насилието в Косово. \r\n„Но най-проблемният момент в текста, който албанците за щастие не успяха да използват правилно, бе възможността за провеждане на референдум за статута на Косово с участието на неговите граждани. Девет години след провеждането на конференцията в Рамбуйе, те без юридически валиден референдум взеха решение, позовавайки се на решението от 1999 г., което бе противоправно във всички смисли“, поясни Вучич. \r\nРезолюция №1244 е приета през юни 1999 г. Съветът за сигурност на ООН, подчертавайки суверенитета и териториалната цялост на Югославия, предоставя съществена автономия на Косово, определяйки мерки за разрешаването на конфликта.  Виктор Турмаков", "date": "2018.08.08", "title": "Eurasia Daily: Александър Вучич разкритикува резолюция №1244 на Съвета за сигурност на ООН"}
{"url": "http://www.focus-news.net/news/2018/08/08/2554058/deutsche-welle-makedoniya-referendumat-za-imeto-za-protiv-ili-boykoti.html", "text": "Споразумението с Гърция приближава Македония до постигането на стремежа за придобиване на пълноправно членство в глобалното семейство на нациите, предава    Deutsche Welle  в своята македонска редакция.  \r\nДоговорът за името с Гърция е ключов за евроатлантическата интеграция на Македония, която е дългосрочна стратегическа цел за огромното мнозинство от гражданите на страната. Същевременно опитите за бойкот на  референдума от страна на македонската опозиция представляват погазване на правото на гражданите да изразят своята демократична воля, както  и погазване дългосрочната обществена и обща ангажираност на двата основни политически фактора , коментира Deutsche Welle . \r\nКонсултативният характер на предстоящия референдум се обсъжда публично. Трябва да се има предвид, че бойкотът на референдума представлява законно демократично право също както и пряката подкрепа или противопоставяне към въпроса, изразени чрез гласуване „за“ или „против“. Манипулативната реторика, използвана ежедневно от противниците на договора за името, сериозно застрашава неотменимото право на всички граждани за информирано гласуване на 30 септември.  Тази риторика започна със самото подписване на споразумението и очевидно ще продължи да се засилва до провеждането на референдума, твърди материалът. \r\nСпоред статията е много важно да се повтаря, че компромисът с Гърция ще е условие за евроатлантическата интеграция на Македония, независимо от напредъка на вътрешните процеси на реформи. Трябва постоянно да се има предвид тезата на част от противниците на договора, които казват, че той отклонява вниманието от процесите на реформи. Споразумението, независимо от неговите несъвършенства, само приближава Македония до постигането на дългогодишния стремеж за придобиване пълноправно членство в глобалното семейство на нациите. Тези, които ще гласуват против или ще бойкотират трябва да бъдат наясно, че с подобен ход отхвърлят този стремеж.  Виктор Турмаков", "date": "2018.08.08", "title": "Deutsche Welle (Македония): Референдумът за името: „За“, „против“ или бойкот?"}
{"url": "http://www.focus-news.net/news/2018/08/08/2554071/sport-sesil-karatancheva-otpadna-na-parvi-krag-ot-turnira-v-monreal.html", "text": "Руската тенисистка Мария Шарапова победи на първи кръг на турнира в Монреал българката Сесил Каратанчева с 6:1, 6:2.  \r\nВ следващия кръг тя ще играе срещу победителката от срещата между Дария Касаткина от Русия и Мария Сакари от Гърция.   Виктор Турмаков", "date": "2018.08.08", "title": "Спорт: Сесил Каратанчева отпадна на първи кръг от турнира в Монреал"}
{"url": "http://www.focus-news.net/news/2018/08/08/2554064/b-92-sarbiya-ivitsa-dachich-zayavi-che-osnovnoto-prepyatstvie-za-reshavaneto-na-kosovskiya-vapros-ne-e-tayna.html", "text": "Сръбският министър на външните работи Ивица Дачич заяви, че максималистките цели на Прищина, която освен признаването, иска Прешево и Буяновац, са основната пречка за разрешаването на косовския въпрос, предава сръбското радио  „Б-92“. \r\n„Не е тайна, че основното препятствие за постигането на споразумението са максималистките цели на Прищина по време на преговорите. Те не искат компромис, а да признаем независимостта на Косово, а също така и да получат Прешево и Буяновац“, заяви Дачич „Албанците избягват формирането на Общността на сръбските общини. Това е смешно и неприемливо“, допълни министърът.  \r\nСпоред него през идните седмици „борбата за оттеглянето на признанията на Косово ще продължи“. Дачич изрази мнение, че „някои хора в Сърбия, а и в региона не са доволни, защото Сърбия засилва международната си позиция“.  Виктор Турмаков", "date": "2018.08.08", "title": "„Б-92“ (Сърбия): Ивица Дачич заяви, че основното препятствие за решаването на косовския въпрос не е тайна"}
{"url": "http://www.focus-news.net/news/2018/08/08/2554063/plyus-info-makedoniya-darzhavnata-izbiratelna-komisiya-na-makedoniya-planira-da-izrazhodva-blizo-tri-miliona-evro-za-referenduma.html", "text": "Държавната избирателна комисия на Македония планира да изразходва 169 770 000 денара (около 2,7 млн. евро) за провеждането на референдума за името, който трябва да се проведе на 30 септември, предава  „Плюс Инфо“. \r\nПредседателят на Комисията Оливер Дерковски заяви, че това е намаляване с 20% от първоначалните средства,  одобрени от парламента в размер на 210 милиона денара. \r\n„ Планът не означава, че това е твърдо определена цифра. Надяваме се, че след провеждането на търговете ще се извърши по-нататъшно намаляване на средствата с цел рационално изразходване на парите на данъкоплатците“, уточни той. \r\nСъгласно плана, предвидени са и средства в размер на 80 милиона денара за обезщетения за изборните органи т.е. общинските избирателни комисии и избирателните комисии в страната, както и за тези  в дипломатическите и  консулските представителства. Що се отнася до членовете на ДИК, според Дерковски те няма да получат бонуси.  Виктор Турмаков", "date": "2018.08.08", "title": "„Плюс Инфо“ (Македония): Държавната избирателна комисия на Македония планира да изразходва близо три милиона евро за референдума"}
{"url": "http://www.focus-news.net/news/2018/08/08/2554073/budimir-kuyovich-shte-izlezhi-palnata-si-prisada-i-nyama-da-bade-predsrochno-osvoboden-obzor.html", "text": "9-ти състав на Софийски градски съд остави без уважение молбата на Будимир Куйович за предсрочно освобождаване от затвора. Според съда при Куйович няма устойчив ефект от наказанието. Съдът отчете още, че молбата на Куйович е подадена веднага след като е преминало половината от наказанието му, каквото е едно от условията за предсрочно освобождаване. Будимир Куйович, известен като един от големите наркотрафиканти на Балканите, в момента излежава 16-годишна присъда при общ режим в общежитието в Казичене към Софийския централен затвор. Той бе задържан на 30 декември 2007 г. при специализирана акция за трафик на близо 60 кг хероин.  \r\nЗащитата на Куйович изтъкна, че той се е поправил и се разкайва за стореното, като обърна внимание, че вече е изпълнена първата предпоставка за предсрочно освобождаване, а именно изтърпяване на повече от половината наложено наказание. \r\nОт своя страна държавното обвинение заяви, че молбата на Куйович е неоснователна и следва да бъде оставена без уважение. Според прокуратурата не е налице втората предпоставка за предсрочно освобождаване, а именно лицето да е дало достатъчно доказателства за своето поправяне в затвора. След заседанието прокурорът по делото Андрей Янкулов заяви пред журналисти, че промяната при Будимир Куйович не е устойчива. „Има едно наложено наказание и за да бъде лицето освободено предсрочно от неговото изтърпяване, трябва да е дало достатъчно доказателства за своето поправяне по време на престоя си в местата за лишаване от свобода. При настоящия случай от всички събрани по делото доказателства, такъв извод не можа да бъде направен“, каза той. По думите му оценката на риска е намалена, но успоредно с това трябва да са отметнати всички задачи по индивидуалния план за изпълнение на присъда, което към настоящия момент за Куйович не е било налице. „Не може да се остави настрана и престъпната дейност, за която е осъждан, защото тя показва и капацитета му за реална промяна по време на някакъв по-кратък от наложения му с присъдата срок на наказание“, допълни прокурорът.  \r\nСлужебният защитник на Куйович Мариела Ачева изтъкна пред медиите, че клиентът ѝ има онкологично заболяване, но не уточни какво е то. Тя поясни, че Куйович работи като хигиенист в 10-та група в общежитието в Казичане и в момента се грижи за столовата и поддържа градината. Ачева обърна внимание, че трудовата дейност на Куйович се извършва  извън рамките на външни обекти, което още веднъж доказва отношението към присъдата и към извършеното от него, тъй като не се е отклонил. „Не сме съгласни с постановеното определение. В една демократична държава трябва да се защитават правата на осъдените лица, което съдът не показа“, каза Ачева. По думите ѝ съдът не е проявил зачитане на личността му и включително към заболяването, от което страда. Ачева обясни пред журналистите още, че решението на съда ще бъде обжалвано. \r\nДеница КИТАНОВА", "date": "2018.08.08", "title": "Будимир Куйович ще излежи пълната си присъда и няма да бъде предсрочно освободен (ОБЗОР)"}
{"url": "http://www.focus-news.net/news/2018/08/08/2554069/plyus-info-makedoniya-septemvri-shte-bade-reshitelen-mesets-za-kosovskiya-vapros.html", "text": "Горещата есен е пред представителите на властите в Белград, но и на Прищина. С навлизането на търсенето на  решение в последния му етап президентът на Сърбия Александър Вучич очаква дипломатическа офанзива през септември. В началото на месеца той ще пристигне Косово за разговори със сърбите там, предава македонската електронна медия   „Плюс Инфо“. \r\n„Вучич ще се обърне към сърбите в провинцията, ще ги подкрепи, ще разбере какви проблеми срещат, дали  има заплахи за сигурността им и ще предложи допълнителна помощ“, съобщава пред сръбския вестник „Блиц“ източник от правителството в Белград. \r\nВ средата на месеца президентът ще посети и  на Икономическия форум в Китай. \r\n„Икономическите въпроси ще бъдат на преден план, но тъй като Китай е един от нашите най-важни международни партньори по отношение на Косово, това със сигурност ще бъде възможност за китайците да потвърдят подкрепата на Съвета за сигурност по този въпрос“, допълва източникът \r\nВучич ще има няколко дни, за да предаде посланията от Китай на екипа си, защото след това го очаква пътуване в Ню Йорк на заседанието на Съвета за сигурност на ООН. Посещението в САЩ ще бъде използвано и за контакти с лица от администрацията на президента Доналд Тръмп.  \r\nСъщевременно диалогът между Белград и Прищина под егидата на ЕС ще продължи след  лятната почивка, но точната дата за провеждане на новия им кръг не е известна. Поради пасивната роля на ЕС двете страни искат към  преговорите и окончателното решение да се присъединят САЩ и Русия.  Виктор Турмаков", "date": "2018.08.08", "title": "„Плюс Инфо“ (Македония): Септември ще бъде решителен месец за косовския въпрос"}
{"url": "http://www.focus-news.net/news/2018/08/08/2554075/bsp-alarmira-za-opiti-za-kupuvane-na-narodni-predstaviteli-ot-parlamentarnata-i-grupa-obzor.html", "text": "БСП алармира за опити за купуване на народни представители от парламентарната й група. Това коментира заместник-председателят на партията Кирил Добрев по време на пресконференция. Той посочи, че се прави опит да бъдат купени народни представители от БСП. Добрев подчерта, че  БСП  не е за продан и не се продава.  \r\nСпоред него нещата не изглеждат добре, тъй като се обещават петцифрени заплати, ако депутат напусне групата на БСП, като единственият ангажимент на офертата е да се крепи правителството при вот на недоверие. „Прави се опит да бъдат платени народни представители от БСП и пряко въпроса ми е към ръководството на ПГ на ГЕРБ – правени ли са опити да се плати на народни представители от ПГ на БСП да напуснат групата си? Няма да бъде разбита БСП“, коментира Добрев и подчерта, че БСП иска промяна именно на този модел и се бори с паралелната държава, която днес има ресурс да плаща милиони и да купува депутати.  \r\nДобрев направи този коментар във връзка с питане дали от партията имат притеснения, че ГЕРБ ще им вземат кметовете, на което заместник-председателят на партията поясни, че актуални са не кметовете, а парламентарната група на партията.  \r\nВъпреки този коментар тема на пресконференцията бяха и кметовете. Добрев коментира, че докато върви скандалът с Митьо Очите в тъмното се разпределят поредните огромни порции. Той обърна внимание, че с последното си постановление кабинетът е разпредели 111 млн. лв. на определени общини, като  40  от ГЕРБ получават близо 73 млн. лв.,  34 общини на ДПС и близки до ДПС получават 28 млн. лв. едва 5 общини от левицата получават някакви средства. Той изрази недоволство, че кметовете на БСП получават средства като за треторазрядна партия и изтъкна, че политическата сила е втора с тенденция да става първа.  \r\nВ тази връзка кметът на община Троян Донка Михайлова заяви, че БСП настоява за спешно заседание на Управителния съвет на НСОРБ , в което да бъде прието становище за механизма за разпределение на средствата от националния бюджет. „Ние кметовете от БСП ще внесем това предложение до дни. Ще искаме публичност от страна на Министерство на финансите за критериите, по които се определят общините, които получават средства“, заяви тя. \r\nДругият заместник-председател на партията Деница Златева допълни, че въпросното постановление, с което са разпределени средствата, е внесено на 31 юли 2018 г. в 20.00 ч. без никаква съгласуваност между отделните министерства в нарушение на Устройствения правилник на Министерски съвет. \r\nВ отговор на Михайлова регионалният министър Николай Нанков коментира, че не е очаквал кметът на Троян да запее в хора на манипулаторите. Според Нанков на пресконференцията си БСП са се опитали да внушат, че правителството на ГЕРБ лишава от финансиране общини на БСП. „Само за проекти, свързани с МРРБ, през този мандат за община Троян са договорени или изпълнени, или в процес на изпълнение проекти за над 22 000 000 лева“, обясни той. Николай Нанков допълни, че очаква да чуя от този формат и лъжа от сорта „АМ Хемус е само за членове на ГЕРБ. Симпатизантите на БСП ще се движат само по горски пътеки на черен кон“. \r\nДеница КИТАНОВА", "date": "2018.08.08", "title": "БСП алармира за опити за купуване на народни представители от парламентарната ѝ група (ОБЗОР)"}
{"url": "http://www.focus-news.net/news/2018/08/08/2554070/reuters-dzhon-boltan-prizova-severna-koreya-da-deystva-po-yadrenoto-si-razorazhavane.html", "text": "Съветникът на Белия дом по националната сигурност Джон Болтън заяви, че Северна Корея не е предприела необходимите мерки за ядрено разоръжаване, договорени между нейния лидер Ким Чен-ун и президента на САЩ Доналд Тръмп, предава   Reuters. \r\n„Не се нуждаем от повече реторика. Имаме нужда от действие от страна на Северна Корея за разоръжаването“, заяви Болтън. Според него „Северна Корея не е предприела необходимите мерки по ядреното си разоръжаване“. Съветникът допълни, че все още не се обмисля облекчаване на американските санкции спрямо Северна Корея. \r\nКим и Тръмп по време на срещата си решиха да се сложи край на севернокорейските оръжейни програми, но двете страни все още не са уточнили детайлите по постигането на целта. Междувременно Пхенян е предприел няколко жеста на добра воля като мораториум върху ядрените и ракетните изпитания, демонтирането на ядрения си полигон и завръщането на останките на американските войници, убити по време на Корейската война между 1950 и 1953 г.  Виктор Турмаков", "date": "2018.08.08", "title": "Reuters: Джон Болтън призова Северна Корея да действа по ядреното си разоръжаване"}
{"url": "http://www.focus-news.net/news/2018/08/08/2554079/sport-real-madrid-pobedi-roma-v-mach-ot-mezhdunarodnata-kupa-na-shampionite.html", "text": "Реал Мадрид победи Рома с 2:1 в мач от международната купа на шампионите. \r\nТочни попадения за испанския отбор на стадион „Мет Лайф“ в американския щат Ню Джърси отбелязаха Марко Асенсио в 2 и Гарет Бейл в 15 мин. В 83-та минути Кевин Стротман оформи крайния резултат.  Виктор Турмаков", "date": "2018.08.08", "title": "Спорт: Реал Мадрид победи Рома в мач от Международната купа на шампионите"}
{"url": "http://www.focus-news.net/news/2018/08/08/2554077/pregled-na-mezhdunarodnite-novini-do-6-chasa-agentsiya-fokus.html", "text": "Сръбският министър-председател Ана Бърнабич заяви, че страната ѝ е достатъчно толерантна. Така тя коментира реакцията на хърватите спрямо речта на сръбския президента Александър Вучич по време на честванията на офанзивата от 1995 г. на хърватската армия срещу етническите сърби, позната като операция „Буря“. Според него в думите на държавния глава няма нищо „проблематично“. \r\n„Честно казано не ми е ясно какво става в Хърватия. Слушах внимателно речта на Вучич и никъде не съм чула нещо проблематично. Изглежда, че висшестоящите хърватски длъжностни лица са опитват да изкривят напълно истината и да докажат, че черното е бяло и обратното“, заяви Бърнабич. Тя допълни, че „не е имало нищо „фашистко в думите на Вучич“, но е чула такива в Глина – град в Хърватия, където годишнината от Операция „Буря“ е била празнувана“. \r\nСъщевременно тя посочи, че дядо и е хърватин и въпреки това е станала министър-председател на Сърбия. „Това показва, че страната е открита дотолкова, че е възможно да има министър-председател, чийто дядо е хърватин. Представете си сега министър-председател на Хърватия, който има нещо общо със Сърбия“, допълни Бърнабич. \r\nКоментарите на Бърнабич следват твърдението на хърватското МВнР, че сравняването на Хърватите с нацисткия режим е „силогизъм“. \r\n***  Според социологическо проучване, проведено от Македонския център за международно сътрудничество, на предстоящия референдум с въпрос   „Съгласни ли сте за членство в ЕС и НАТО и приемане на Договора между Република Македония и Република Гърция?“, 41,5% от допитаните ще гласуват със „за“, докато 35,1% ще гласуват „против“, 12,4% няма да гласуват, докато 9,2% не са решили, а 1,9% са отказали да отговорят.> \r\nТака, според допитването, 66,4% от допитаните ще гласуват, докато 19,8% ще се присъединят към инициативата за бойкот, 11,9% все още нямат мнение, а 1,9% са отказали да отговорят. \r\nАнализът на етническа основа показва убедителна подкрепа от албанците и далеч по-малка от македонците. 45,2% от етническите македонци са против, 27,4% от тях са „за“, а останалите не знаят или няма да гласуват. При етническите албанци 88% подкрепят и само 2,2% са против. Според възрастовата структура 48,2% от младите хора ще гласуват „за“, а с възрастта подкрепата намалява до 34,1%. Подобна тенденция показва нивото на образование - избирателите с висше образование са основните поддръжници. \r\nЗа 48,3%  от респондентите, въпросът на референдума е ясен и разбираем, докато 44,8% са на обратното мнение. Същевременно подкрепата за членството в ЕС и НАТО е безспорна, съответно с 80,2% и 79,6%. \r\nПроучването е проведено по телефона  сред 1026 респонденти за периода от 24 юли до 1 август. Възможната статистическа грешка възлиза на 3,1% \r\n***  Министърът на външните работи на Турция Мевлют Чавушоглу и неговият американски колега Майк Помпео са провели телефонен разговор. \r\nЧавушоглу и Помпео са обсъдили двустранните отношения и са разменили възгледите си върху решенията на съществуващите проблеми между двете страни, пояснява източникът, който е пожелал анонимност. \r\nПреди телефонният разговор, друг дипломатически източник разкри, че делегация, водена от турския заместник-външен министър Седат Йонал, ще се отправи към Вашингтон за разговори. \r\nЙонал и делегацията се очаква да обсъдят скорошното напрежение между двете съюзнички в НАТО. \r\n***  Външният министър на Иран Мохамад Джавад Зариф заяви, че светът се е уморил от едностранния подход на САЩ по различните въпроси. \r\n„Гневът няма да промени факта, че на света му дойде до гуша от едностранните действия на САЩ. Прекратяването на търговията на САЩ и унищожаването на 100 хил. американски работни места  е нещо прекрасно за нас, но светът няма да последва импулсивната диктатура на президента на САЩ Доналд Тръмп от профила му в „Туитър“. Питайте ЕС, Русия, Китай и десетките други наши търговски партньори“, заяви Зариф. \r\nПрез май президентът на САЩ Доналд Тръмп обяви за излизането от Съвместния всеобхващащ план за действие (СВПД) за иранската ядрена програма и обеща не само да върне старите, но и да въведе нови санкции по отношение на Ислямската република. Той увери, че Вашингтон е готов да сключи ново споразумение вместо СВПД, но при това САЩ издигнаха на Иран неизпълними условия. \r\nПървата част от санкции на САЩ възобновиха действието си в нощта срещу вторник. Тези ограничителни мерки обхващат автомобилостроителния сектор на Иран и покупко-продажбата на метали. Останалите санкции ще влязат в сила на 5 ноември. \r\n***   Земетресение с магнитуд 5.5 по скалата на Рихтер е регистрирано в северната част на Колумбия. \r\nЗеметресението е регистрирано в 10:53 часа местно време (18:53 часа българско време) на дълбочина от 136 км. Епицентърът е на 4 км югозападно от град Сан Андрес и на 275 км североизточно от столицата Богота. \r\nЗасега няма данни за жертви и материални щети. \r\n***  Министърът на отбраната на САЩ Джеймс Матис заяви, че подкрепя напълно създаването  на ново командване за космоса и че Пентагонът е напълно съгласен със „загрижеността на президента Доналд Тръмп, че трябва да има защита на нашето имущество в околоземното пространство“. \r\n„Трябва да се отнасяме към космоса като развиваща се военна сфера и със сигурност трябва да установим командване“, заяви Матис.  Той допълни, че е в пълно съгласие по въпроса с Доналд Тръмп и с вицепрезидента Майк Пенс. \r\nПрез юни Тръмп заяви, че Пентагонът „незабавно трябва да стартира процесите, необходими за установяването на Космически сили като шесто разклонение на военните сили“.  \r\nМатис заяви, че Пентагонът работи с екипа на вицепрезидента, за да се уточни „как ще изглежда космическата организация“.", "date": "2018.08.08", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/08/08/2554076/politicheskiyat-skandal-okolo-bencho-benchev-se-razrastva-obzor.html", "text": "Политическият скандал около Бенчо Бенчев се разраства. Общинският съветник от групата на БСП в Бургас бе задържан в хотел в Истанбул при операция срещу сочения за лидер на престъпна група за рекет, лихварство и изнудване по Черноморието Димитър Желязков – Очите. През почивните дни седмината, които бяха задържани в компанията на Митьо Очите, бяха върнати в България, а в понеделник те бяха освободени от ареста след изтичане на законовия срок за задържане. Предстои да стане ясно дали срещу Бенчев и останалите лица ще бъдат повдигнати обвинения, след като прокуратурата обяви, че има данни общинският съветник и още двама от задържаните да са помогнали на Димитър Желязков да се укрие в чужбина, а при обиска в дома на Бенчев бяха открити пари, оръжия, боеприпаси и черно счетоводство с бележки колко пари трябва да се дадат на Димитър Желязков. \r\nВъв вторник Бенчев в свое медийно изявление отрече да има общ бизнес с Димитър Желязков. „Когато говоря с един престъпник, не означава, че и аз съм престъпник“, коментира общинският съветник. Бенчев посочи, че не е знаел, че Желязков е издирван от Интерпол, когато се съгласил да го закара в Истанбул. Основният мотив бил, че спътникът му не бил в добро здравословно състояние и го помолил да го закара до Турция, където се лекувал. Той определи като \"случайност\" това, че са се озовали в един и същ хотел. „Аз също се изненадах как станаха тези неща. При ареста на Димитър Желязков аз не бях там, пристигнах по-късно и даже питах какво става тук, понеже виждам, че е със свински опашки на ръцете. Те взеха, че се обърнаха и арестуваха и мен\", разказа Бенчев. Той заяви, че е спонсорирал с пари БСП и заяви, че щом от партията не могат да кажат точно колко е дал, значи има черна каса. Бенчев определи като лъжи и интриги, твърденията, че Бойко Борисов е бил в къщата му в Меден Рудник като главен секретар на МВР.  \r\nАтанас Зафиров от Изпълнителното бюро на коментира, че фиксацията върху БСП в случая с Бенчо Бенчев е некоректна, неморална и според него има друга цел.  \r\n„БСП няма черна каса, тя получава добра субсидия и не се нуждае от други форми на финансиране“, обяви на пресконференция заместник-председателят на БСП Кирил Добрев. „Бенчо Бенчев е общински съветник от групата на БСП и коалиция в Бургас. Той е представител на нашия коалиционен партньор „Сдружението на пенсионерите“. Единствените средства, които Бенчо Бенчев под някакъв повод е давал на БСП са 70-те лв., които групата общински съветници събира за своята дейност“, заяви Добрев. Той посочи, че всички мероприятия на БСП се финансират съвсем официално от субсидията, която получава като парламентарно представена партия и всички останали приказки са в сферата на „някой каза - друг чу“.  \r\nНа въпрос дали ръководството на БСП и лидерът на партията Корнелия Нинова ще искат вот на доверие от партията си заради скандала с Бенчев, Добрев заяви, че до 2020 пред Нинова и екипа ѝ стоят няколко изпитания - европейските и местните избори догодина. \r\nСлучаят коментира и депутатът от ГЕРБ Тома Биков, който поиска проверка дали има черна каса в БСП. Биков обясни, че има разминаване в твърденията какви средства е давал на БСП общинският съветник и заяви, че се надява ръководството на левицата да съдейства на органите на реда за тази проверка. Той посочи, че може да се направи разследване дали има двойно счетоводство и при други партии. Бикова каза още, че няма информация дали Бойко Борисов е гостувал на Бенчо Бенчев, но попита дали президентът Румен Радев не е гостувал на Бенчев и дали не е получил от него пари за кампанията си. \r\nОт президентството съобщиха, че на официалния сайт на Сметната палата е публикуван пълният отчет на дарителите в предизборната кампания на президента. От единния регистър по Изборния кодекс става ясно, че Бенчо Бенчев не фигурира сред дарителите в кампанията на Румен Радев. \r\nВ Ловеч попитан от журналисти как ще коментира аферата с Димитър Желязков и замесените политици, премиерът Бойко Борисов заяви: „Това най-малко ме интересува. Има кой да си отговаря – голяма партия, винаги може и такива да се вкарат. Ако очаквате да нападна г-жа Нинова, няма да го направя“. Според Борисов решението в такива случаи е веднага гонене, махане и готово. „Местните организации винаги могат да направят някоя беля“, допълни той. \r\nМеждувременно БСП-Бургас се разграничи от общинския съветник Бенчо Бенчев, но остави той сам да реши дали да напусне местния парламент.  \r\nВ Бургас пресконференция даде и бившият депутат от ДПС Несрин Узун, който също бе сред задържаните заедно с Митьо Очите в Истанбул. По думите му всички са станали жертва на „изключителната доброта на Бенчо Бенчев“. Узун обясни, че Бенчев му се обадил по телефона и го помолил да резервира три стаи в хотел в Истанбул, докъдето двамата често пътували, като поясни, че по никакъв начин не е знаел за кого и по какъв повод се резервират тези стаи. Узун и Бенчев били заедно на вечеря в нощта на ареста и след като срещата им приключила, Узун закарал с автомобила си Бенчев до хотела, където видели ареста на Димитър Желязков. По думите му турските власти не са ги арестували, а само помолили да отидат с тях и да им окажат пълно съдействие, а у нас вече им е била издадена 24-часова заповед за задържане – за да се изяснят обстоятелствата около случая.", "date": "2018.08.08", "title": "Политическият скандал около Бенчо Бенчев се разраства (ОБЗОР)"}
{"url": "http://www.focus-news.net/news/2018/08/08/2554072/a1on-makedoniya-kosovskata-partiya-samoopredelenie-se-obyavi-protiv-plana-za-razmyana-na-teritorii.html", "text": "Опозиционната косовска партия „Самоопределение“ обяви, че е възможно да организира масови протести, за да попречи на президента Хашим Тачи да „осъществи намерението си за размяна на територии със Сърбия“, предава скопския телевизионен канал  „A1ON“. \r\nДепутатът от партията Арберие Нагавции обяви, че ще бъдат предприети всички действия, „за да се предотврати това Тачи да навреди още повече на Косово“. Тя заяви по време на пресконференция , че за да се излезе от ситуацията, в която се намира страната, трябва да се свикат  извънредни избори. \r\nСпоред депутата от „Самоопределение“ Албулена Хаджиу  проектът за създаването на Общността на сръбските общини, който бе изпратен в Брюксел от работната група за неговото изготвяне, е противоконституционен. \r\nКосовският президент Хашим Тачи в последно време насърчава идеята за, както той я нарича, „корекция на границата със Сърбия“.  Виктор Турмаков", "date": "2018.08.08", "title": "„A1ON“ (Македония): Косовската партия „Самоопределение“ се обяви против плана за размяна на територии"}
{"url": "http://www.focus-news.net/news/2018/08/08/2554082/aktualna-patna-obstanovka.html", "text": "През нощта ще бъде предимно ясно и почти тихо. Утре ще бъде слънчево и топло. След обяд ще има временни увеличения на облачността, но само на отделни места за кратко ще превали. Ще духа до умерен североизточен вятър. Максималните температури ще са предимно между 30 и 35°. Това съобщиха от пресцентъра на  Агенция \"Пътна инфраструктура\" .  \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n• път I-1 Благоевград – ГКПП „Кулата“; \r\n• път I-5 Русе – Велико Търново; \r\n• път I-9 Варна – Бургас; \r\n• път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали; \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“: \r\nОбласт Бургас: \r\nДвижението от км 343+000 до км 359+475 в участъка Кръстина – Ветрен се осъществява в една лента на определени участъци поради частични ремонтни дейности на асфалтовата настилка. Срок до 14.08.2018 г. \r\nобласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок 11.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок 11.08.2018 г. \r\nАМ „Хемус“: \r\nОбласт София: \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: \r\nОбласт Благоевград: \r\nДвижението в участъка Ново Делчево – Кулата от км 152+000 до км 166+000 се осъществява с повишено внимание поради косене на тревни площи в средна разделителна ивица. Движението се осъществява спрямо поставените пътни знаци. Срок от 07:00 до 17:00 ч. до 10.08.2018 г.; \r\nОбласт Кюстендил: \r\nДвижението при км 78+300 се осъществява в една лента и в двете посоки поради краткотрайни ремонтни работи на пътните платна. Движението се извършва с пропускателен режим последователно във вътрешна (изпреварваща) и във външната (активна) лента за движение. Сигнализирано с пътни знаци и е въведено ограничение на скоростта до 70 км/ч. Срок от 08:00 до 18:00 часа на 08.08.2018 г. \r\nАМ „Марица“: няма ограничения. \r\nАМ„Черно море“: няма ограничения. \r\nАМ „Люлин“: \r\nОбласт София: \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник: \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n-„Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София: \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението в участъка надлез Кирково – ГКПП Маказа в участъка от км 378+400 до км 378+700 се осъществява с повишено внимание поради строително-ремонтни дейности. Срок до 10.08.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението по път I-8 Хасково – Пловдив в района на гр. Хасково от км 298+300 до км 299+607 в посока Пловдив е ограничено поради ремонтни дейности . Затворени за движение са тангентата от Димитровград към Пловдив и връзката от Харманли към Хасково на п.в. Хасково. Движението се осъществява двупосочно в платното посока Хасково съгласно поставената пътна сигнализация и въведените ограничения. Срок до 14.08.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nДвижението по път I-9 Златни пясъци – Варна от км 90+800 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената. Срок до 08.08.2018 г. \r\nОбласт Бургас: \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия – Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 20.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-6009:Движението по път III-6009 от км 9+100 до км 28+500 в участъка Изворище - Ахелой се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-9061:Движението по път III-9061 от км 0+000 до км 7+600 в участъка Оризаре - Слънчев бряг се извършва с повишено внимание поради косене на тревни площи.Организацията на движение е сигнализирана с пътни знаци.Срок до 10.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г.; \r\nПът III-9042: Движението по път III-9042 Венелин – Бенковски от км 0+000 до км 22+900 се осъществява с повишено внимание поради частични ремонтни дейности на асфалтовата настилка. Движението в района се регулира от сигналисти. Срок 08.08.2018 г. \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г.; \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка от км 38+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г.; \r\nПът III-622: Движението по път II-622 в участъка Друмохар – Църварица от км 9+000 до км 27+000 се осъществява с повишено внимание поради извършване на механизиран земен изкоп. Сигнализирано е с пътни знаци. Срок до 10.08.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч: \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът III-3505: Движението по път III-3505 Казачево – Стефаново от км 3+900 до км 4+000 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.10.2018 г. \r\nОПУ-Монтана: \r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323. \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г. \r\nОПУ-Пазарджик: \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-11: Движението по път ІІІ-11 Оряхово – Гулянци в участъка на с. Байкал от км 166+000 до км 169+000 се осъществява с повишено внимание поради земно-изходни работи. Срок до 09.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. \r\nДвижението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 е ограничено за МПС над 3,5 т поради пропаднал пътен участък. Участъкът е сигнализиран с пътни знаци. Срок до 08.08.2018 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът IІІ-8611: Движението по път IІІ-8611 Давидково – Оряховец при км 48+000 /изход с. Давидково в посока с. Оряховец/ се осъществява с повишено внимание, съобразно създадената организация на движение поради ремонт на парапет на мостово съоръжение. Участъкът е сигнализиран с пътни знаци. Срок до 08.08.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности: \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС: \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч. \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС: \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 11.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.08", "title": "Актуална пътна обстановка"}
{"url": "http://www.focus-news.net/news/2018/08/08/2554081/predstoyashti-sabitiya-v-stranata-za-8-avgust-agentsiya-fokus.html", "text": "*** \r\nОт 10.00 часа ще започне редовното заседание на Министерския съвет. \r\n*** \r\nОт 10.30 часа пред Министерството на земеделието ще се проведе поредното събитие от фестивала „От нашата ферма – с любов за вас!“.   \r\n*** \r\nОт 11.00 часа в Националния пресклуб БТА ще се проведе пресконференция на тема „Защо ескалира гладната стачка в „Български пощи?“. Участие в нея ще вземат представители на синдикат „Защита“. \r\n*** \r\nОт 11.00 часа директорът на ОП „Екоравновесие“ Веселин Асенов ще даде пресконференция, на която ще отчете дейността на общинското предприятие за месец юли. Пресконференцията ще се състои в централния офис на предприятието на „Мария Луиза“ 88. \r\n*** \r\nОт 12.00 часа в зала „Триадица 1“ на Гранд хотел София ще бъдат представени резултатите за 1-во тримесечие на 2018 г. на тенденциите и нивата на незаконна търговия с цигари от проучването на празните опаковки. \r\n*** \r\n От 17.00 часа в Градската градина срещу Народен театър „Иван Вазов“ ще бъде открита фотоизложбата на Гео Калев „София на едно колело“. \r\n*** \r\nОт 18.30 часа в Дома на киното ще се състои четвърта прожекция от цикъла „Живот \r\nкато на кино. Големи филми за различни хора“, като ще бъде представен филмът „Чудо“ на режисьора Стивън Чбоски. \r\n*** \r\nОт 19.00 часа в зала 2 на галерия Ларго ще бъде открита самостоятелна изложба-графика на българския художник Веселин Дамянов – Вес. \r\n*** \r\nВ 18.00 часа официално ще бъде закрита изложба „От море до море“, която  гостува на Бургаска художествена галерия „Петко Задгорски“. \r\n*** \r\nОт 18.30 часа в Арт Галерия Ларго ще бъдат наградени победителите в третото издание на Международен Екслибрис Конкурс – Варна. \r\n*** \r\nОт 14.00 часа на VIP площадката за наблюдаване на Аудио- визуалният спектакъл „Царевград Търнов – звук и светлина“ кметът Даниел Панов ще се срещне с участниците в Първото издание на образователно-баскетболния летен лагер „Баскетболни Деца” – Hoop Kids. \r\n*** \r\nОт 10.00 часа в детски отдел на РБ „Христо Ботев“ ще се състои лятна читалня – четене на приказки за деца от 0 до 10 години.  \r\n*** \r\nОт 11.00 часа на тържествена церемония в сградата на РДПБЗН-Враца, на гл. инспектор Кирил Василев - началник на сектор „Пожарогасителна и спасителна дейност“ ще бъде връчен Почетен знак на МВР - III  степен. Наградата ще връчи директорът  на ГДПБЗН главен комисар Николай Николов. \r\n*** \r\nОт 11.00 часа омбудсманът Мая Манолова ще се срещне с протестиращи срещу застояването в парк „Вапцаров“ в Димитровград. \r\n***  \r\nОт 18.00 часа в Исторически музей-Павликени ще бъде открита изложба с  пленер Международен проект България и Република Корея.  На събитието ще присъства Н.Пр. Джънг Джингю, посланик на Република Корея в България.  \r\n*** \r\nОт 15.40 часа изпълнителният председател на Българската стопанска камара (БСК) Радосвет Радев ще се срещне с председателя на Стопанска камара – Пловдив. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия. \r\n*** \r\nОт 10.00 часа в къщата музей „Гео Милев“ ще се проведат литературни занимания за деца от 5 до 9 години. \r\n*** \r\nОт 11.00 часа изпълнителният председател на Българската стопанска камара (БСК) Радосвет Радев ще се срещне с Управителния съвет на Стопанска камара – Стара Загора. След това ще разговаря с областния управител на област Стара Загора Гергана Микова и секретаря на Община Стара Загора Делян Иванов.", "date": "2018.08.08", "title": "Предстоящи събития в страната за 8 август (Агенция „Фокус“)"}
{"url": "http://www.focus-news.net/news/2018/08/08/2554084/predstoyashti-mezhdunarodni-sabitiya-za-8-avgust-agentsiya-fokus.html", "text": "Пет словенски ляво-центристки партии ще направят опит да сформират правителство на малцинството в парламента на Словения. \r\n***  Британският принц Уилям и министър-председателят Тереза Мей ще присъстват на церемония за отбелязване на 100-годишнината от битката при Амиен от Първата световна война. \r\n***  10-годишнината от началото на войната между Русия и Грузия за контрола над Южна Осетия. \r\n***  Генералният секретар на ООН Антонио Гутериш ще се срещне с японския министър-председател Шиндзо Абе. \r\n***  Сенатът на Аржентина ще дебатира за легализирането на абортите в страната. \r\n***  Профсъюзът на германските пилоти ще обяви дали служителите на „Райънеър“ ще започнат стачки, заради недоволството си от ниско заплащане и лоши условия на труд. \r\n***  Телата на трима чешки военнослужещи, убити в Афганистан от атентатор, се завръщат у дома. \r\n***", "date": "2018.08.08", "title": "Предстоящи международни събития за 8 август (Агенция \"Фокус\")"}
{"url": "http://www.focus-news.net/news/2018/08/08/2554083/nimh-vremeto-shte-e-predimno-slanchevo-sled-obyad-na-otdelni-mesta-v-iztochnite-i-planinskite-rayoni-shte-prevali-kratkotraen-dazhd.html", "text": "Днес ще бъде предимно слънчево. След обяд ще има временни увеличения на облачността, но само на отделни места, главно в източните и планинските райони  ще превали краткотраен дъжд с гръмотевици. Ще духа до умерен североизточен вятър. Максималните температури ще бъдат между 30 и 35°. Атмосферното налягане ще се задържи близко до средното за август. Такава е прогнозата за времето според  Националния институт по метеорология и хидрология (НИМХ)  при БАН, съобщи за  Агенция \"Фокус\"  дежурният синоптик Красимир Стоев. \r\nНад Черноморието ще бъде предимно слънчево. След обяд ще има временни увеличения на облачността и отделни места, главно по южното крайбрежие краткотрайно ще превали. Ще духа до умерен североизточен вятър. Максималните температури на въздуха ще са: 29-31°. Температурата на морската вода е 27-28°. Вълнението на морето ще е 2-3 бала. \r\nНад планините ще преобладава слънчево време. След обяд ще има временни увеличения на облачността, но само на отделни места ще превали краткотрайно. Ще духа умерен до силен вятър от изток-североизток. Максималната температура на височина 1200 метра ще е около 22°, на 2000 метра – около 15°.", "date": "2018.08.08", "title": "НИМХ: Времето ще е предимно слънчево, след обяд на отделни места в източните и планинските райони ще превали краткотраен дъжд"}
{"url": "http://www.focus-news.net/news/2018/08/08/2554074/ria-novosti-nikolas-maduro-obvini-lidera-na-opozitsiyata-v-sauchastie-v-opita-za-pokushenie-sreshtu-nego.html", "text": "Президентът на Венецуела Николас Мадуро обвини един от лидерите на опозицията - Хулио Борхес в участие в неуспешния опит за покушение срещу него, предава   РИА Новости. \r\n„Някои доказателства водят към Хулио Борхес, който живее в Колумбия. Той е достатъчно страхлив, за да участва в това нападение“, заяви Мадуро. Според президента в покушението са участвали 11 души, на които организаторите са предложили 50 милиона долара. \r\nПрезидентът заяви, че ще поиска предаването в страната на всички участници в покушението, живеещи извън границата на Венецуела.   Виктор Турмаков", "date": "2018.08.08", "title": "РИА Новости:  Николас Мадуро обвини лидера на опозицията в съучастие в опита за покушение срещу него"}
{"url": "http://www.focus-news.net/news/2018/08/08/2554086/ombudsmanat-maya-manolova-shte-se-sreshtne-s-protestirashti-sreshtu-zastoyavaneto-v-park-vaptsarov-v-dimitrovgrad.html", "text": "Омбудсманът Мая Манолова ще се срещне днес, 8 август, в 11.00 часа, пред Община Димитровград с протестиращи граждани, които я сезираха срещу застрояването в парк „Никола Вапцаров“. Те са против решението на Общински съвет - Димитровград от м. юни 2018 г. за откриване на процедура за изработване на Подробен устройствен план за регулация и застрояване на 15 дка от парка. Това съобщиха от пресцентъра на  Омбудсмана на Република Булгария . Хората искат да не се променя предназначението на горската територия за изграждане на жилищни сгради. \r\nИнициативен комитет вече е внесъл подписка, разписана от над 2 600 граждани, в която настояват местната власт да преразгледа решението си и да се съобрази с волята на димитровградчани.", "date": "2018.08.08", "title": "Омбудсманът Мая Манолова ще се срещне с протестиращи срещу застояването в парк „Вапцаров“ в Димитровград"}
{"url": "http://www.focus-news.net/news/2018/08/08/2554087/sport-chelsi-pobedi-lion-s-54-sled-duzpi-v-mach-ot-mezhdunarodnata-kupa-na-shampionite.html", "text": "Челси победи Лион с 5:4 след изпълнение на дузпи в мач от турнира Международната купа на шампионите. Срещата е последна и за двата отбора преди началото на новия сезон на Висшата лига и Лига 1. \r\nПо време на редовното време на стадион „Стамфорд Бридж“ нямаше вкарани голове и резултатът бе определен с дузпи.  \r\nЧелси  започват сезона с гостуване на Хъдърсфийлд в събота от 17:00 часа българско време, а Лион стартират първенството във Франция като домакини срещу Амиен в неделя от 16:00 часа българско време.  Виктор Турмаков", "date": "2018.08.08", "title": "Спорт: Челси победи Лион с 5:4 след дузпи в мач от Международната купа на шампионите"}
{"url": "http://www.focus-news.net/news/2018/08/08/2554089/burgas-poradi-stroitelno-montazhni-raboti-shte-bade-spryana-vodata-v-tsentralna-gradska-chast-ot-900-do-1700-chasa.html", "text": "Поради строително-монтажни работи ще бъде спряна водата от 9.00 до 17.00 часа в централна градска част. Това съобщиха от  ВиК – Бургас . Улиците, които ще бъдат засегнати са „Иларион Макариополски“, „Гео Милев“, „Лермонтов“   (между  ул.“Митрополит Симеон“ и ул.“Иларион Макариополски“),  „Успенска“ и  „Граф Игнатиев“.", "date": "2018.08.08", "title": "Бургас: Поради строително-монтажни работи ще бъде спряна водата в централна градска част от 9.00 до 17.00 часа"}
{"url": "http://www.focus-news.net/news/2018/08/08/2554085/pravitelstvoto-shte-glasuva-predlozheniyata-za-kandidati-na-balgariya-za-sadii-v-obshtiya-sad-na-evropeyskiya-sayuz.html", "text": "Правителството ще гласува предложенията за кандидати на България за съдии в Общия съд на Европейския съюз. Това предвижда  дневният ред  на днешното правителствено заседаниe. Точката е внесена от министъра на правосъдието Цецка Цачева и вицепремиера по правосъдната реформа и министър на външните работи Екатерина Захариева. \r\nМинистър-председателят Бойко Борисов е внесъл за разглеждане Проект по решение за одобряване на становище на Министерския съвет по Конституционно дело № 9 за 2018 г. Искането е  за установяване на противоконституционност на разпоредбата на чл. 225, ал. 3 от Закона за съдебната власт. Според чл. 225 при освобождаване от длъжност съдия, прокурор или следовател с повече от 10 години стаж на такава длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от 20. \r\nМинистерският съвет ще приеме и доклад по изпълнението на Националната програма за закрила на детето за 2017 г., внесен от министъра на труда и социалната политика Бисер Петков.  \r\nПравителството ще разгледа и Проект за безвъзмездно предоставяне на освободени държавни резерви от минерална вода на Министерството на здравеопазването за нуждите на центровете за трансфузионна хематология, държавните психиатрични болници, държавните белодробни болници, домовете за медико-социални грижи за деца и центровете за спешна медицинска помощ. \r\nМинистърът на външните работи Екатерина Захариева ще представи на вниманието на министрите Проект за постановление за одобряване на допълнителни разходи по бюджета на МВнР за 2018 г. \r\nМинистърът на туризма Николина Ангелкова ще представи Проект за споразумение между Министерството на туризма на България и Световната организация по туризъм към ООН за провеждане на Втория международен конгрес на световните цивилизации и историческите маршрути, който ще се проведе от 14 до 16 ноември 2018 г. в София. \r\nМинистърът на културата Боил Банов ще внесе Проект за решение за одобряване на Проект на закон за изменение и допълнение на Закона за авторското право и сродните му права.", "date": "2018.08.08", "title": "Правителството ще гласува предложенията за кандидати на България за съдии в Общия съд на Европейския съюз"}
{"url": "http://www.focus-news.net/news/2018/08/08/2554088/veliko-tarnovo-kmetat-daniel-panov-shte-se-sreshtne-s-uchastnitsite-v-parvoto-izdanie-na-obrazovatelno-basketbolniya-leten-lager-basketbolni-detsa-hoop-kids.html", "text": "От 14.00 ч., на VIP площадката за наблюдаване на Аудио-визуалният спектакъл „Царевград Търнов – звук и светлина“ кметът на Община Велико Търново Даниел Панов ще се срещне с участниците в Първото издание на образователно-баскетболния летен лагер „Баскетболни Деца” – Hoop Kids. Това съобщиха от пресцентъра на  Общината .", "date": "2018.08.08", "title": "Велико Търново: Кметът Даниел Панов ще се срещне с участниците в Първото издание на образователно-баскетболния летен лагер „Баскетболни Деца” – Hoop Kids"}
{"url": "http://www.focus-news.net/news/2018/08/08/2554080/a1on-makedoniya-sali-berisha-zayavi-che-s-obvineniyata-si-kam-nego-hashim-tachi-iska-da-izchisti-sobstvenoto-si-litse.html", "text": "Бившият албански президент и лидер на Демократическата партия Сали Бериша отговори на обвиненията, които му бяха отправени от косовския президент Хашим Тачи, заявявайки, че така „Тачи се стреми да изчисти лицето си“, предава скопският телевизионен канал  „A1ON“. \r\n„Няма по-голямо нещастие от това да се опитваш да изчистиш собственото си лице от останките на белградската кухня. Това е единственият отговор, който имам“, заяви Бериша. \r\nПреди дни, коментирайки изявлението на Тачи за промяна на границите и размяната на територии между Косово и Сърбия, Бериша заяви, че е против такава идея. Той добави, че долината на Прешево не трябва да се използва за „търговия между Сърбия и Косово“ и че границите на Косово, признати от 115 държави по света, не могат да бъдат местени \r\nНа свой ред Тачи заяви на Бериша, че Косово не се нуждае от съвети от някой, който е помагал на Слободан Милошевич с продажбата на петрол в периода, когато Югославия е била  под международни санкции.  Виктор Турмаков", "date": "2018.08.08", "title": "„A1ON“ (Македония): Сали Бериша заяви, че с обвиненията си към него, Хашим Тачи иска да „изчисти собственото си лице“"}
{"url": "http://www.focus-news.net/news/2018/08/08/2554078/mkd-makedoniya-v-gartsiya-sled-smartonosnite-pozhari-shte-badat-saboreni-hilyadi-nezakonno-postroeni-kashti.html", "text": "Министър-председателят на Гърция Алексис Ципрас заяви, че властите на страната няма да толерират повече незаконното строителство, което в течение на десетилетия е обичайно явление за страната, предава скопското електронно издание   „МКД“. \r\n„Разрушаването на 3200 жилищни сгради ще започне незабавно в района на Атика, който включва столицата Атина“, добави Ципрас. \r\n„Хаосът на безогледното строителство, който заплашва човешкия живот, вече не може да се толерира“, допълни Ципрас в град Лаврио, в близост до село Мати, където най-малко 91 души загинаха при пожара от 23 юли.  Виктор Турмаков", "date": "2018.08.08", "title": "„МКД“ (Македония): В Гърция, след смъртоносните пожари, ще бъдат съборени хиляди незаконно построени къщи"}
{"url": "http://www.focus-news.net/news/2018/08/08/2554090/pregled-na-osnovnite-temi-v-dobrudzhanskiya-pechat.html", "text": "„Оставиха в ареста похитител на непълнолетно момиче“, съобщава на първа страница вестник  „Добруджанска трибуна“ . Състав на Варненския апелативен съд е потвърдил като правилна и законосъобразна най-тежката мярка „задържане под стража“, наложена на мъж за това, че в съучастие с друг мъж е отвлякъл момиче. Това се определя като тежко умишлено престъпление. Доказано е, че намереният край Шабла умрял глиган не е бил заразен с африканска чума, съобщава изданието. Резултатите от взетите проби показват негативен ефект. „Поредна първа награда за Димитрина Германова“, съобщава вестникът. Димитрина е възпитаник на Студио за поп и рок пеене „Сарандев“ към Общинския младежки център в Добрич. Тя се е представила на Втория национален конкурс за млади изпълнители на популярна музика „Музикален импулс“, провел се в началото на месеца. Той се е провел в Бургас и в него са участвали 120 изпълнители от 23 града. От спортната страница – „Рекорд за сезона не стигна на Георги Иванов за финал“. Добричлията не е успял да се класира на финала в тласкането на гюле на Европейското първенство по лека атлетика в Берлин. Иванов е заел 19-та позиция в квалификацията. България обаче има своя финалист на това първенство – Радослава Мавродиева от Сливен.", "date": "2018.08.08", "title": "Преглед на основните теми в добруджанския печат"}
{"url": "http://www.focus-news.net/news/2018/08/08/2554093/sliven-osem-dvoyki-shte-sklyuchat-grazhdanski-brak-na-8-avgust-2018-godina.html", "text": "Осем двойки са заявили желание да сключат граждански брак в утрешния ден в Сливен, заради осмиците в датата 08.08.2018 година. Всички те са български граждани, като само една двойка ще положи подписи с официална церемония. Това съобщиха от пресцентъра на  Общината . \r\nОт дейност \"Обредни домове и зали\" в Община Сливен съобщиха, че миналата година, на датата 07.07.2017 г. сключените граждански бракове са били 9. \r\nТе допълниха още, че няма спад в броя на желаещите да узаконят връзките си. \r\nТази година заветното „Да“ са си казали 270 двойки. \r\nВ последно време става все по-популярно сред двойките да сключват граждански брак извън ритуалната зала. Тази година броят им до момента е 15, а миналата година 10. \r\nБроят на смесените бракове към днешна дата е 11, а миналата година е бил 10.", "date": "2018.08.08", "title": "Сливен: Осем двойки ще сключат граждански брак на 8 август 2018 година"}
{"url": "http://www.focus-news.net/news/2018/08/08/2554095/burgas-v-razgara-na-svatbeniya-sezon-obshto-27-dvoyki-sklyuchvat-brak-na-08082018-i-18082018.html", "text": "В Бургас сезонът на сватбите започва през май и приключва през октомври. Разбира се, има двойки, които сключват брак и през останалите месеци на година, но активността е най-висока в рамките на посочения период. Особено търсени са дати, които се помнят лесно. През настоящия август има две такива - 08.08.2018 /сряда/ и 18.08.2018 /събота/. На първата дата ще сключат брак 12 бургаски двойки, а на втората 15. Това съобщиха от пресцентъра на  Общината . Интересното е, че всички ритуали за делничния 8 август ще бъдат в ритуалния дом на ул. \"Вардар\", а съботните младоженци за 18 август единодушно са предпочели културен център \"Морско казино\". Традиционно Казиното е и най-предпочитаното място за сключване на брак, заради близостта с морето и възможността в този район да се направят за спомен романтични снимки на открито. \r\nПървата от петнадесетте двойки за 18.08.2018 /събота/ ще бъде бракосъчетана в 11 часа, а последната в 18.30 часа. Община Бургас и \"Обреден комплекс\" ЕООД ще осигурят две длъжностни лица за този ден, тъй като говоренето ще е много, а никой не желае да чува на сватбата си диктор с уморен глас. \r\nСтатистиката показва, че през 2017-та в Бургас са сключени повече бракове, отколкото в предходната 2016 г. Рекордният месец за миналата година е септември, когато в града е имало 162 сватби. Твърде е вероятно това постижение да бъде надминато, ако не тази година, то през следващата, когато ще има 09.09.2019 и 19.09.2019.", "date": "2018.08.08", "title": "Бургас: В разгара на сватбения сезон – общо 27 двойки сключват брак на 08.08.2018 и 18.08.2018"}
{"url": "http://www.focus-news.net/news/2018/08/08/2554092/denyat-8-avgust-v-svetovnata-istoriya.html", "text": "На днешния ден през 1941 г. в хода на Втората световна война съветската авиация организира първите бомбардировки над Берлин, които по-късно са прекратени поради немското настъпление в съветската територия. Четири години по-късно по време на Втората световна война СССР обявява война на Япония, възползвайки се от фактическата й капитулация. Червената армия навлиза в Манджурия и завладява значителни територии. Тя разгромява японските войски в Корея и на остров Сахалин. Япония капитулира на 2 септември 1945 г. На същия ден над Нагасаки е пусната атомна бомба, еквивалентна на 22 килотона ТНТ. 2000 пъти по-мощна от най-голямата бомба, употребявана дотогава. Непосредствено след взрива жертвите са около 70 000, а до края на 1945 г. са около 140 000 души. През 1974 г. президентът на САЩ Ричард Никсън обявява, че подава оставка заради участието си в скандала “Уотъргейт”. През 1990 г. президентът на Ирак Саддам Хюсейн анексира Кувейт и го обявява за 19-та провинция на Ирак. На 8 август са родени: Евалд Клайст - германски офицер, генерал-фелдмаршал от Вермахта - 1881 г., Ърнест Орландо Лорънс - американски физик, лауреат на Нобелова награда за физика - 1901 г., Дъстин Хофман - американски актьор и режисьор - 1937 г. На тази дата умират: Джироламо Фракасторо - италиански учен от епохата на Ренесанса; лекар, астроном, поет - 1533 г. и Якоб Буркхард - швейцарски историк и философ на културата - 1897 г. \r\n2017 г.  \r\nЗеметресение с магнитуд 7,0 по Рихтер разлюлява Съчуан в югозападен Китай, убивайки поне тринадесет души и ранявайки повече от 200. \r\n2017 г.  \r\nПровеждат се парламентарни избори в Кения.  \r\n2016 г. \r\nНад 70 убити и 120 ранени след самоубийствен атентат в болница в град Куета, Пакистан. \r\n2014 г. \r\nВ Русия се прекратява анонимното ползване на Интернет. Интернет провайдърите се задължават да идентифицират личността на всичките си клиенти. \r\n2012 г. \r\nНационалният преходен съвет на Либия окончателно предава властта на парламента избран преди месец. \r\n2011 г. \r\nСлед падането на кредитния рейтинг на САЩ, борсите по света се сринаха. Индексът на най-ликвидните компании в Япония - Nikkei 225 загуби 2.3%, а основният индекс в Южна Корея - KRX 100 падна с 5%. Най-много борсовите индекси се сринаха в Китай и Хонконг - съответно Shanghai Composite и Hang Seng Index се разделиха съответно с 3.7% и 4% от стойносттите си. Забеляза се рязък спад на цените на петрола. \r\n1990 г. \r\nПрезидентът на Ирак Саддам Хюсейн анексира Кувейт и го обявява за 19-та провинция на Ирак. \r\nНа 2 август 1990 г. Ирак напада Кувейт, след като преговорите относно изплащането на някои заеми и производството на петрол пропадат. Съветът за сигурност на ООН иска незабавно оттегляне и налага икономически санкции на Ирак. В отговор Саддам Хюсеин задържа много граждани на западните страни в Ирак и Кувейт, като някои от тях се държат близо до стратегически цели. По-късно те са освободени (6 декември). Иракското неподчинение принуждава ООН да гласува резолюция 678 на Съвета за сигурност в края на ноември, упълномощаваща членовете й да използват всички средства, за да наложат оттеглянето. Войски, кораби и авиация от 29 страни се съсредоточават в Саудитска Арабия, но акцията се забавя като се очаква, че кризата може да бъде разрешена по мирен път. След като това не става започва войната в Персийския залив. Тя започва през нощта на 16 срещу 17 януари 1991 г. Командир на съюзниците е американският генерал Норман Шварцкопф. Американски, британски, френски и саудитски самолети атакуват летища и стратегически бази. Ирак отговаря с изстрелването на ракети „Скъд\" към Риад и Тел Авив, въпреки статута на Израел на невоюваща страна. На 24 януари при морска атака на силите на ООН е завладян остров Карух близо до Кувейт. Месец по-късно, повече от 500 хиляди съюзнически войски започват сухопътна офанзива за освобождаване на Кувейт. Американски и френски войски проникват в Южен Ирак и достигат река Ефрат близо до Насирия, докато Първа британска бронирана дивизия напада иракските механизирани войски по северната кувейтска граница. Египетски и сирийски войски завладяват военновъздушната база Ал Салем, докато саудитски войски, американските морски пехотинци и други арабски войски настъпват към столицата Кувейт, която е напълно освободена до 27 февруари. Иракчаните запалват хиляди петролни кладенци при оттеглянето си. На 28 февруари Саддам Хюсейн приема временно прекратяване на огъня. Окончателното прекратяване на огъня влиза в сила на 12 април. Ирак се отказва от претенциите си към Кувейт и се задължава да плати репарации, да унищожи химичните, ядрените и биологичните си оръжия и да приеме присъствието на наблюдатели на ООН от страни, които не са участвали във войната. Двеста съюзнически войници са убити или обявени за изчезнали. Иракските загуби се оценяват на повече от 25 хиляди души, с няколко хиляди цивилни жертви от бомбардировките. Екологичните последици от горящите петролни кладенци се смятат за катастрофални от много защитници на околната среда. \r\n1974 г. \r\nПрезидентът на САЩ Ричард Никсън обявява, че подава оставка заради участието си в скандала “Уотъргейт”. \r\nРичард Милхаус Никсън е 37-ия президент на САЩ, управлявал в годините 1969-1974 г. Кандидатурата му е излъчена от Републиканската партия. Скандала “ Уотъргейт” е свързан с опита да се монтира подслушвателно устройство в щабквартирата на Демократическата партия в хотела “Уотъргейт” във Вашингтон. Разследването на събитията са свързани с незаконните действия на Комитета на Републиканската партия за избор на президент при избирателната кампания през 1972 г. Ричард Никсън не успява да докаже убедително, че няма нищо общо с аферата “Уотъргейт”, и подава оставка като президент. Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване. След като подава оставка Ричард Никсън е сменен от вицепрезидента Дж. Р. Форд. \r\n1963 г. \r\nИзвършен е “големият влаков обир” във Великобритания. От пощенски влак, пътуващ от Глазгоу за Лондон, са откраднати 2,6 млн. лири стерлинги. \r\n1949 г. \r\nСъветът на Европа приема Турция, Гърция и Исландия за свои съюзници. \r\nСъветът на Европа е консултативна европейска политическа организация, която обединява 40 европейски държави. Създаден е на 5 май 1949 г. Целта на СЕ е да поддържа основни принципи на правата на човека, плуралистичната демокрация и върховенството на закона и да повишава жизнения стандарт на гражданите на Европа. Структурата на СЕ е състои от Комитет на министрите, Парламентарна асамблея (286 чл.) и Конгрес на местни и регионални власти. Има сключени 165 международни конвенции (към 1999 г.). Статут на “специално поканени” страни имат Азербайджан, Армения, Беларус (прекратен 1997 г.), Босна, Грузия. В ролята на наблюдатели са: Ватикана, Канада, Япония, САЩ. Периодично СЕ организира конференции на министерства в различни области - правосъдие, образование, социални проблеми, здравеопазване, околна среда, местни общности, миграция, равенство на половете, труд, масови комуникации, култура, спорт и др. \r\n1945 г. \r\nПо време на Втората световна война 1939-1945 г. СССР обявява война на Япония, възползвайки се от фактическата й капитулация. Червената армия навлиза в Манджурия и завладява значителни територии. Тя разгромява японските войски в Корея и на о-в Сахалин. Япония капитулира на 2 септември 1945 г. \r\n1945 г.  \r\nСъздаден е Международния трибунал за преследване и наказване на главните военни престъпници от Втората световна война. Той се учредява с подписването на споразумение между СССР, САЩ, Великобритания и Франция за осъждане на главните нацистки военнопрестъпници. Заседанията на съда са между 20 ноември 1945 г. и 1 октомври 1946 г. \r\n1941 г. \r\nВ хода на Втората световна война съветската авиация организира първите бомбардировки над Берлин, които по-късно са прекратени поради немското настъпление в съветската територия. \r\n1925 г. \r\nОткрит е първият национален конгрес на Ку-Клукс-Клан. \r\n1918 г. \r\nПо време на Първата световна война започва битката за Амиен, в която войските на Антантата настъпват срещу 20 германски дивизии и за няколко часа пленяват 16 хиляди войници. \r\nОт 8 до 13 август 1918 г. се провежда Амиенската операция. Тя е ръководена от англо-френските войски за отблъскване на немците от Амиенската дъга на Западния фронт. Англо-френските военни сили значително превъзхождат германските - на участъка на пробива са съсредоточени над 500 танка и около 1 000 самолета. Направен е пробив в германската отбрана западно от Амиен с широчина на фронта до 75 км и дълбочина 10 - 18 км. Около 48 000 души, в това число и 30 000 пленници, са жертвите от германските войски. Операцията поставя началото на военното поражение на Германия в Първата световна война. \r\n1815 г. \r\nСлед поражението в битката с англичаните при Ватерло (18 юни 1815 г.) Наполеон Бонапарт напуска завинаги Франция, след като е осъден на заточение на остров Света Елена, където умира. \r\nНаполеон Бонапарт е френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия. Той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Умира на 5 май 1821 г. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n1812 г. \r\nМаршал Кутузов е назначен за главнокомандащ на руската армия поради неспособността на предишните й командири да спрат похода към Москва на френската армия, начело с Наполеон. \r\n1786 г. \r\nФранцузите Жак Балма и Мишел-Габриел Бакар за първи път изкачват най-високия връх в Европа - Монблан. На тази дата са родени: \r\n1937 г. \r\nРоден е Дъстин Хофман - американски актьор и режисьор. Учи в консерваторията в Лос Анджелис, в драматичната школа в Пасадина и в нюйоркското Актьорско студио. Играе в театъра - “Хари, Нун и Райт” (1964 г.), “Двама на люлката” (1964 г.), “Изглед от моста” (1965 г.), “Е, и?” (1966 г.), “Пътешествието на петия кон” (1966 г.) и в телевизията - “Защитниците на голия град” (1966 г.). Дебютира в киното със “Завещанието на Мадиган” (1967 г.), а световен успех постига с “Абсолвентът” (1967 г.). Постига голям успех в лондонската театрална постановка на “Венецианският търговец” (1989 г.). Филмография: “Джон и Мери” (1968 г.), “Среднощен каубой” (1969г.), “Точно време” (1977 г., сърежисьор с Улу Грозбърд), “Агата” (1978 г.), “Крамер срещу Крамер” (1979 г., “Оскар”), “Защитници и милосърдни сестри” (тв, 1980 г.), “Рецидивист” (1981 г., и режисьор), “Тутси” (1982 г.), “Коронейшън стрийт” (тв, 1983 г.), “Смъртта на търговския пътник” (тв, 1985 г., екранизация на постановка на Бродуей с негово участие от 1984 г.), “Ищар” (1987 г.), “Рейнмен” (1988 г., “Оскар”), “Семеен бизнес” (198 г.9), “Дик Трейси” (1990 г.), “Американско Бъфало” (1995 г.), “Слипърс” (1996 г.), “Луд град” (1997) г., “Да разлаем кучетата” (1997 г.), “Сфера” (1998 г.), “Жана Д’Арк” (1999 г.), “ “The Runaway Jury” (2003 г.), “Neverland” (2003 г.) и др. \r\n1904 г. \r\nРоден е Сергей Семьонович Бирюзов - съветски военен деец, маршал и герой на Съветския съюз. Завършва Военната академия \"М. В. Фрунзе\". По време на Великата отечествена война на Съветския съюз (1941–1945 г.) в състава на 3-ти Украински фронт се сражава за освобождението на България и Югославия от хитлеристките войски. Сергей Бирюзов е зам.-председател на Съюзната контролна комисия в София в периода 1945–1947 г. След това става командващ войските на Приморския военен окръг, от 1955 г. е зам.-министър на отбраната, главнокомандващ войските на противовъздушната отбрана, от 1962 г. – главнокомандващ ракетните войски със стратегическо значение, от 1963 г. – началник на Генералния щаб на Въоръжените сили на СССР. Умира на 19 октомври 1964 г. \r\n1901 г. \r\nРоден е Ърнест Орландо Лорънс - американски физик, лауреат на Нобелова награда за физика за 1939 г. Следва в университетите в Южна Дакота, Минесота, Чикаго и Йейл. От 1928 г. работи в Калифорнийския университет (професор от 1930 г.), от 1936 г. е директор на радиационната лаборатория към университета. През 1930 г. предлага идеята, а след това построява (заедно с американския учен Н. Едлефсън) първия модел на циклотрона. В следващите години под негово ръководство в САЩ са създадени първите ускорители на елементарни частици. Изучава ядрените реакции и изкуствената радиоактивност. През 1933 г. получава деутрона и изследва реакциите, които той предизвиква. Участва в създаването на атомната бомба. Занимава се с проблеми на радиобиологията и радиотерапията. Умира на 27 август 1958 г. в Пало Алто, Калифорния. \r\n1881 г. \r\nРоден е Евалд Клайст - германски офицер, генерал-фелдмаршал от Вермахта (1943 г.). В армията служи от 1900 г., завършва военна академия (1913 г.). Участва в Първа световна война (1914-1918 г.). След войната служи в кавалерията на райхсвера. През 1938 г. е уволнен от армията заради монархическите си убеждения, една година по-късно отново е призован. При нападението на Полша (1939 г.) и Франция (1940 г.) командва танков корпус. Командва Първа танкова армия, която воюва срещу Югославия и Гърция (1941 г.) и на Източния фронт (1941-1942 г.). През 1942-1944 г. командва групата армии А в Северен Кавказ и Южна Украйна. През 1944 г. е уволнен от армията заради несъгласие със стратегията на А. Хитлер. След войната е пленен от англичаните и като военен престъпник предаден на Югославия, а след това на СССР. Осъден, умира в съветски затвор през октомври 1954 г. \r\n1849 г. \r\nРодена е Вера Ивановна Засулич - руска революционерка. Родена е в с. Михайловка, Смоленска губерния, в дворянско семейство. От 1868 г. се включва в дейността на революционните кръжоци. През 1869-1871 г. е в затвора във връзка с нечаевското дело, а след това е заточена. В нелегалност е от 1875 г. Член е на народническата група на киевските \"бунтари\", след разгрома на която пристига в Петербург (1877 г.). На 24 януари 1878 г. извършва покушение над петербургския градоначалник княз Ф. Ф. Трепов. Оправдана, Вера Засулич емигрира. През 1899 г. се завръща нелегално в Русия, редактира в-к \"Искра\" и \"Заря\". Участва в конгресите на III Интернационал. През 1903 г. се присъединява към меншевиките. От 1917 г. е член на групата \"Единство\". Авторка е на очерк за Международното работническо движение, съчинение за Ж.-Ж. Русо, Волтер, литературни-критически статии за Д. И. Писарев, Н. А. Добролюбов, Н. Г. Чернишевски, С. М. Кравчински (Степняк) и др. Умира на 8 май 1919 г. в Петроград. На тази дата умират: \r\n2017 г. \r\nУмира Глен Кембъл, американски певец, китарист, композитор, телевизионен водещ и актьор. През 1967 г. Кембъл печели четири Грами в категориите за кънтри и поп музика, както и Грами за цялостно творчество през 2012 г. \r\n1897 г. \r\nУмира Якоб Буркхард - швейцарски историк и философ на културата. Дълго време е професор в Базелския университет (1858 - 1893 г.). За разлика от школата на Ранке в историографията, Буркхард поставя на преден план духовната култура, а не политическа история. Като историк на културата се вълнува от проблемите на древна Гърция, Ренесанса, барока. В края на живота си стига до все по-песимистични изводи за перспективата за съществуване на свободни духовни личности и либерални обществени форми в къснобуржоазната епоха. Критиката на Буркхард е свързваща нишка между романтизма и прогнозите за \"новото варварство\" на Ницше (върху когото късният Буркхард оказва влияние) и Шпенглер. Основен труд: \"Културата на Италия в епохата на Ренесанса\" (1860 г.). \r\n1827 г. \r\nУмира Джордж Канинг - британски държавник, член на партията на торите. Министър-председател (от април 1827 г.). Роден е на 11 април 1770 г. в Лондон. През 1791 г. завършва Оксфордския университет. От 1793 г. е член на Парламента. Помощник-министър на външните работи в кабинета на У. Пит Младши. В периода 1807-1809 г. е министър на външните работи. Посланик в Лисабон в периода 1814-1816 г. Поддържа правителството на Р. Б. Ливърпул против демократическото движение в Англия. Влиятелен член на кабинета на Ливърпул (1822 г.) като министър на външните работи. Успява да прокара някои реформи (намаляване митата на пшеницата и суровините, облекчаване износа на промишлени стоки, либерализиране на наказателните закони). Осъжда френската интервенция в Испания (1823 г.), помага за признаването от английското правителство на независимостта на бившите испански колонии в Южна Америка. Обявява се за автономия на Гърция. \r\n1796 г. \r\nУмира Франц Антон Маулберч - австрийски живописец, майстор на монументално-декоративната живопис в стил барок. Роден е на 7 юни 1724 г. в Лангенарген, Вюртемберг, Германия. Живее във Виена от 1739 г. Учи във Виенската художествена академия (1741-1750 г.), където е професор от 1770 г. Работи в различни градове на Австрия, Унгария, Германия, Чехия, Словакия. Творчеството му е повлияно от венецианската живопис и стила на Рембранд. Някои произведения: фрески в църквата на пяристите (1752-1753 г.), университета (1756-1759 г.) и двореца Хофбург (1772 г.) във Виена, църкви в Хайлигенкройц - Гутенбрун (Долна Австрия, 1757-1758 г.), Шюмеге (Унгария, 1758 г.), Корнойбург (Долна Австрия, 1772 г.); съборната църква в Пати (Унгария, 1780-1781 г.), дворци в Крамержиже (Чехия, 1758-1760 г.), Инсбрук (1735-1776 г.), Сомбатхей (Унгария, 1783 г.) и др. \r\n1533 г. \r\nУмира Джироламо Фракасторо – италиански учен от епохата на Ренесанса; лекар, астроном, поет. Той е роден през 1478 г. във Верона. През 1502 г. завършва университета в Падуа, където по-късно е професор. Създава научни трудове по геология (история на Земята), география, оптика (рефракция на светлината), астрономия (наблюдения на Луната и звездите), философия и психология. През 1530 г. излиза научно-дидактичната му поема “Сифилис, или Френската болест” (откъдето идва и наименованието на болестта). Основното му съчинение е “За контагиите, контагиозните болести и лечението им”, което има много издания в различни страни. Описва 3 начина на заразяване: непосредствен - чрез съприкосновение с друг болен, опосредствен - чрез контакт с предмети, до които е имал контакт друг болен, от разстояние - при задължителното участие на малки, невидими “зародиши на болестта”. Джироламо Фракасторо определя заразата като материално начало (“телесен контагий”). Въвежда термина “инфекция”. Описва редица заразни заболявания, между които чума, проказа, бяс, тиф и др. Трудовете му са основополагащи за клиничното изследване на инфекциозните болести и епидемиологията. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.08.08", "title": "Денят 8 август в световната история"}
{"url": "http://www.focus-news.net/news/2018/08/08/2554094/stolichna-obshtina-organizira-razdavane-na-mineralna-voda-vav-vrazka-s-visokite-letni-temperaturi.html", "text": "Днес от 13.30 часа, във връзка с високите летни температури, Столична община организира раздаване на минерална вода. Това съобщиха от пресцентъра на  Общината . Водата ще се раздава на площадното пространство при храма „Св.Неделя” и на Орлов мост - при езерото „Ариана”. Водата e осигурена като дарение от „Девин” АД и ще бъде раздавана от служители на община до изчерпване на количествата.", "date": "2018.08.08", "title": "Столична община организира раздаване на минерална вода, във връзка с високите летни температури"}
{"url": "http://www.focus-news.net/news/2018/08/08/2554097/sofiya-vavezhda-se-vremenna-organizatsiya-na-dvizhenieto-vav-vrazka-s-zasnemane-na-kadri-ot-film.html", "text": "Въвежда се временна организация на движението във връзка с заснемане на кадри от филм. Това съобщиха от пресцентъра на  Столична община .Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- от 12.00 до 19.30 часа на 8 август 2018 г. на ул. „Ген. Гурко” между бул. „Васил Левски” и бул. „Евлоги и Христо Георгиеви”, от страната на Княжеска градина – 6 паркоместа; \r\n- от 10.00 до 16.00 часа на 8 август 2018 г. на ул. „Юрий Венелин” между бул. „Васил Левски” и ул. „Цар Шишман” – 3 паркоместа; \r\n- от 14.00 до 24.00 часа на 10 август 2018 г. и от 14.00 до 24.00 часа на 11 август 2018 г. на ул. „Георг Вашингтон” между ул. „Трапезица” и ул. „Пиротска” – 6 паркоместа; \r\n- от 07.00 до 19.00 часа на 16 август 2018 г. на ул. „Св. Климент Охридски” между ул. „Шипка” и локалното пътно платно на бул. „Цар Освободител” – 6 паркоместа; \r\n- от 06.00 до 11.00 часа на 8 август 2018 г. на ул. „Стара планина” между ул. „Париж” и ул. „11-ти август” – 6 паркоместа; \r\n- от 07.00 до 19.00 часа на 18 август 2018 г. на ул. „Хаджи Димитър” между бул. „Васил Левски” и ул. „Цар Шишман” – 6 паркоместа. \r\n- от 07.00 до 19.00 часа на 18 август 2018 г. на ул. „Цар Шишман” между ул. „Аксаков” и ул. „Хаджи Димитър” – 3 паркоместа. \r\n- от 07.00 до 19.00 часа на 19 август 2018 г. на ул. „Цар Шишман” между ул. „Хаджи Димитър” и ул. „Славянска” – 3 паркоместа. \r\n- от 07.00 до 19.00 часа на 18 август 2018 г. на пл. „Позитано”, пред СБА, между ул. „Три уши” и ул. „Позитано” – 6 паркоместа. \r\n- от 11.00 до 23.00 часа на 21 август 2018 г. на ул. „Христо Белчев” между ул. „Алабин” и ул. „Иван Денкоглу” – 6 паркоместа. \r\n- от 11.00 до 24.00 часа на 23 август 2018 г. на ул. „Ангел Кънчев” между ул. „Иван Денкоглу” и ул. „Солунска” – 6 паркоместа. \r\n- от 18.00 часа на 25 август 2018 г. до 06.00 часа на 26 август 2018 г. на ул. „13-ти март” между ул. „6-ти септември” и ул. „Любен Каравелов” – 6 паркоместа; \r\n- от 07.00 до 19.00 часа на 30 август 2018 г. и от 07.00 до 12.00 часа на 31 август 2018 г. на бул. „Кн. Мария Луиза” № 102А – 6 паркоместа. \r\nЗабранява се влизането на пътни превозни средства за максимум от 1 (една) минута за заснемане на кадър, както следва: \r\n- от 08.00 до 19.00 часа на 18 август 2018 г по ул. „Цар Шишман” между ул. „Аксаков” и ул. „Хаджи Димитър”; \r\n- от 07.00 до 19.00 часа на 19 август 2018 г. па ул. „Цар Самуил” между ул. „Позитано” и ул. „Алабин”.", "date": "2018.08.08", "title": "София: Въвежда се временна организация на движението във връзка с заснемане на кадри от филм"}
{"url": "http://www.focus-news.net/news/2018/08/08/2554098/stara-zagora-zapochva-obrabotka-na-trevni-i-vodni-ploshti-sreshtu-komari-v-grada.html", "text": "На 8 и 9 август Община Стара Загора ще извърши по график повторна обработка срещу комари на тревните площи, паркове и градини, както и на водните обекти в областния град. Падналите обилни валежи и влагата благоприятстваха увеличаването на популацията на насекомите. Това съобщиха от пресцентъра на  Общината . Дезинсекцията на комари-имаго и ларвицидната обработка на комари ще започнат днес в 21.30 ч., и ще бъдат осъществени по определен предварително график. \r\nСключен е договор с фирма „Контрол – М“ ЕООД, Стара Загора. Със заповед на кмета Живко Тодоров са определени длъжностни лица, служители на общинска администрация, които ще следят за изпълнение на дейностите по договора и ще присъстват при приемане на извършеното и съставянето на протокол за обработка против комари и ларви на определените обекти. \r\nЗа дезинсекцията на имаго на комари ще бъде използван биоцид Снайпер, а за ларвицидна обработка - Вектобак 12 АС и Димилин 2 ТБ. \r\nЩе бъдат обработени паркове, градини, детски площадки, Античния форум, разсадник „Върха”, в района на АБ „Център”, улици в централната градска част и кварталите Лозенец, Зора и „К. Ганчев” и тревните площи в района на Зоопарка. \r\nЩе бъдат обработени и фонтаните в парковете „Пети октомври“, „Йордан Капсамунов“, „Артилерийски“ „Зеления клин“ и „Чайка“. В списъка на обектите са включени още фонтаните по бул. „М. М. Кусев“, „Жабките“, „Пингвините“,  кръговото на бул. „Славянски“ и езерото „Загорка“.", "date": "2018.08.08", "title": "Стара Загора: Започва обработка на тревни и водни площи срещу комари в града"}
{"url": "http://www.focus-news.net/news/2018/08/08/2554096/afp-liderat-na-venetsuelskata-opozitsiya-zayavi-che-napadenieto-sreshtu-nikolas-maduro-e-fars.html", "text": "Венецуелският опозиционен лидер в изгнание Хулио Борхес, бивш председател на парламента, описа като „фарс“ опита за покушение чрез пълен с експлозиви безпилотен летателен апарат срещу президента Николас Мадуро, предава   AFP. \r\nПо-рано президентът заяви, че Борхес е замесен в инцидента.  \r\n„Нито страната, нито светът вярват на Вашия фарс с нападението“, заяви опозиционерът в обръщение към Мадуро. „Всички знаем, че той е скалъпен, за да се преследват и потъпкват тези,  които се противопоставят на Вашата диктатура“, допълни той.   Виктор Турмаков", "date": "2018.08.08", "title": "AFP: Лидерът на венецуелската опозиция заяви, че нападението срещу  Николас Мадуро е „фарс“"}
{"url": "http://www.focus-news.net/news/2018/08/08/2554100/dobrich-vremenno-zatvoreni-za-dvizhenie-na-avtomobili-sa-ulitsite-kom-i-osmi-mart-zaradi-izgrazhdane-na-vodoprovodna-vrazka.html", "text": "Временно затворени за движение на автомобили са улиците „Ком“ и „Осми март“ в Добрич заради изграждане на водопроводна връзка, предаде кореспондентът на  Радио „Фокус” – Варна . До 10 август продължават дейностите по интегрирания проект за обновяване на водния сектор в града по ЛОТ 2. Те включват улиците “Иларион Макариополски“, ул. “Витоша“, ул. “Хан Аспарух“, ул. “Кирил и Методий“, ул. “Иван Шишман“, ул. „Хан Тервел\"“ ул. “Силистра“, ул. “Димитър Списаревски“, ул. “Цар Самуил“, ул.“Панайот Волов“, ул. “Абрит“, ул. “Независимост“. Работи се и по ЛОТ 3 по улиците „Стефан Стамболов“ от „Дружба“4 до „Никола Петков“, кв. „Строител“, ул. „Димитър Ковачев“, ул. „Опълченска“, ул. „Преслав“, ул. „Чайка“, ул. „Ясна поляна“ от ул. „Агликина Поляна“ до ул. „Теменуга“, ул. „Ясна поляна“ от ул. „Теменуга“ до ул. „Русалка“, ул. „Синчец“, ул. „Ком“, ул. „Осми март“, ул. „Бачо Киро“, ул. „Трапезица“ , ул. „Емона“, и ул. „Боряна“. Графикът за тези улици е до 12 август. Продължават ремонтните дейности на асфалтовата настилка по направленията път II-29 Варна – Добрич, път II-71 Силистра – Добрич  и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. В Добрич времето е ясно и слънчево, тихо е.  \r\nЖулиета НИКОЛОВА", "date": "2018.08.08", "title": "Добрич: Временно затворени за движение на автомобили са улиците „Ком“ и „Осми март“ заради изграждане на водопроводна връзка"}
{"url": "http://www.focus-news.net/news/2018/08/08/2554099/sofiya-evropeyska-stolitsa-na-sporta-i-stolichna-obshtina-organizirat-ofitsialno-otkrivane-na-fotoizlozhbata-na-geo-kalev-sofiya-na-edno-kolelo.html", "text": "София - Европейска столица на спорта и Столична община организират официално откриване на фотоизложбата на Гео Калев \"София на едно колело\". Това съобщиха от пресцентъра на  Общината . Една история за едно колело с което можеш да обиколиш Земята. Едно колело, което променя и дава криле. Церемонията по откриването на изложбата ще се проведе от 17.00 ч. на 8 август в Градската градина, срещу Народен театър \"Иван Вазов\".", "date": "2018.08.08", "title": "София - Европейска столица на спорта и Столична община организират официално откриване на фотоизложбата на Гео Калев \"София на едно колело\""}
{"url": "http://www.focus-news.net/news/2018/08/08/2554102/sport-grigor-dimitrov-se-klasira-za-tretiya-krag-na-turnira-v-toronto.html", "text": "Григор Димитров победи с 2:1 сета Фернандо Вердаско и се класира за третия кръг на турнира на твърди кортове от сериите „Мастърс 1000“ в Торонто. В отделните сетове първата ракета на България се наложи с 4:6, 6:2, 7:6 в двубой, продължил повече от два часа и половина, и който бе прекъсван на няколко пъти заради дъжд.  \r\nВ следващия етап на състезанието Григор Димитров ще играе срещу победителя в срещата между Милош Раонич и Франсис Тиафо. Двубоят на българина срещу Фердаско бе първият след загубата му старта на „Уимбълдън“ от Стан Вавринка.", "date": "2018.08.08", "title": "Спорт: Григор Димитров се класира за третия кръг на турнира в Торонто"}
{"url": "http://www.focus-news.net/news/2018/08/08/2554101/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 8 август 2018 г. (сряда), съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Янко Велинов“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Св. Св. Кирил и Методий“, ул. „Азмаците“, ул. „Невен“, ул. „Шишивар“, ул. „Черковна“, ул. „Самоковски път“, ул. „Ридо“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“, ъгъла с ул. „Горник“. \r\nВъв връзка с подмяна на сградно водопроводно отклонение на бул. „Братя Бъкстон“, жк. „Бъкстон“ , се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Казбек“, от бул. „Братя Бъкстон“ до ул. „Ген. Стефан Тошев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Братя Бъкстон“, ъгъла с ул. „Казбек“. \r\nВъв връзка с подмяна на сградно водопроводно отклонение на ул. „Момина клисура“, жк. „Сухата река“ , се налага спиране на водоподаването от 09:00 до 19:00 часа на клиентите на „Софийска вода”, живеещи по ул. „Момина клисура“, от ул. „Вършец“ до ул. „Витиня“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина клисура“, ъгъла с ул. „Вършец“. \r\nВъв връзка с изграждане на сградно водопроводно отклонение на ул. „Българска морава“, ж. к. „Зона Б-5“, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Българска морава“, от бул. „Тодор Александров“ до бул. „Александър Стамболийски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров“, ъгъла с ул. „Българска морава“. \r\nВъв връзка с пресвързване на уличен водопровод на ул. „Едуард Генов“, ж. к. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на бул. „Симеоновско шосе“ №89В,№91А, №91, №89А. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“, ъгъла с ул. „Едуард Генов“. \r\nВъв връзка с подмяна на водомерен възел на ул. 742, кв. „Горна баня“ , се налага спиране на водоподаването от 10:00 до 19:00 часа на клиентите на „Софийска вода”, живеещи в района на: \r\n- по ул. „Люлински поток“, от ул. „Войнишко въстание“ до ул. „742“; \r\n- по ул. „742“, от ул. „Люлински поток“ до ул. „Маджарица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлински поток“, ъгъла с ул. 742. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.08.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/08/2554104/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-toploprovod-v-zhk-ilinden.html", "text": "Въвежда се временна организация на движението за реконструкция на топлопровод в ж.к. „Илинден“. Това съобщиха от пресцентъра на  Столична община . Забранява се влизането на пътни превозни средства както следва:  \r\n- от 00.00 часа на 8 август 2018 г. до 24.00 часа на 11 август 2018 г. по три пътни ленти от южната страна на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 12 август 2018 г. до 24.00 часа на 13 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с  бул. „Константин Величков“ и по три средни пътни ленти от пътното платно на бул. „Тодор Александров“, в участък от 45 м след разделителния остров  в посока ул. „Индже Войвода“.", "date": "2018.08.08", "title": "София: Въвежда се временна организация на движението за реконструкция на топлопровод в ж.к. „Илинден“"}
{"url": "http://www.focus-news.net/news/2018/08/08/2554103/denyat-8-avgust-v-balgarskata-istoriya.html", "text": "На 8 срещу 9 август през 1886 г. е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се отказва от заемания престол. Тъй като акцията не получава подкрепата на българската общественост, не завършва с успех.  \r\nНа днешния ден през 1944 г. започва мисията на Стойчо Мошанов за сключване на мир с Великобритания и САЩ. Мисията заминава отначало за Цариград, после за Анкара (14 август) и на 25 август се връща в София за инструкции. През 1946 г. е приет Закон за трудово мобилизиране на безделниците и празноскитащите. Според него всички български поданици, навършили 16 г. и не по-възрастни от 45 г. за жените и 50 г. за мъжете, \"които са се отдали на безделие, празноскитане или прекарват голяма част от времето си в питейни заведения, кафенета, барове, сладкарници и др. подобни\", се мобилизират за задължителен общественополезен труд до шест месеца, за да се приучат на полезен труд и да се \"премахнат лошите им привички\". На 8 август са родени: Христо Танев Стамболски - лекар-анатом, обществен деец, един от организаторите на българското здравеопазване след Освобождението- 1843 г.,  Цвятко Бобошевски - политически и държавен деец - 1884 г.,Орлин Горанов - български естраден и оперен изпълнител - 1957 г. На тази дата умира Филип Станиславов - висш католически духовник и книжовник по време на османското владичество - 1674 г. \r\n2015 г. \r\nПървородният син на президента на България Росен Плевнелиев – Филип почива в Националната кардиологична болница след скоротечно боледуване от дисекация на аортата, на 14-годишна възраст. \r\n2014 г. \r\nПрезидентът на Република България присъжда орден „Стара планина“ ,първа степен на акад. Петя Василева „за изключителните ѝ заслуги в областта на офталмологията и за приноса ѝ за развитието на българската наука“. \r\nПрезидентът на Република България присъжда орден „Стара планина“ ,първа степен на Матиас Хьопфнер, германски гражданин „за изключителните му заслуги в областта на двустранните отношения между Република България и Федерална република Германия“. \r\nПрезидентът на Република България присъжда орден „Стара планина“ ,първа степен на Филип Отие, френски гражданин „за изключителните му заслуги в областта на двустранните отношения между Република България и Френската република“. \r\n2002 г. \r\nЗавършва работното посещение на министър-председателят Симеон Сакскобургготски в Ливан и Йордания. Целта е да се възстановят икономическите им връзки с България и да се стимулират техните инвестиции. \r\n1965 г. \r\nВ периода 8 - 14 август във Варна се провежда Първи балкански филмов фестивал. \r\n1953 г. \r\nВ Металургичния завод \"Ленин\" в Перник е отлята първата стомана. Заводът е открит официално на 5 ноември с.г \r\n1946 г. \r\nПриет е Закон за трудово мобилизиране на безделниците и празноскитащите. Според него всички български поданици, навършили 16 г. и не по-възрастни от 45 г. за жените и 50 г. за мъжете, \"които са се отдали на безделие, празноскитане или прекарват голяма част от времето си в питейни заведения, кафенета, барове, сладкарници и др. подобни\", се мобилизират за задължителен общественополезен труд до шест месеца, за да се приучат на полезен труд и да се \"премахнат лошите им привички\". \r\n1944 г. \r\nЗапочва мисията на Стойчо Мошанов за сключване на мир с Великобритания и САЩ. Мисията заминава отначало за Цариград, после за Анкара (14 август) и на 25 август се връща в София за инструкции. \r\nСтойчо Стефанов Мошанов е политически и държавен деец. Роден е в Дряново на 25 май 1892 г. Завършва право в Екс ан Прованс (Франция). Участва като офицер в Балканската 1912-1913 г. и Първата световна война 1914-1918 г. След световната война се включва дейно в обществено-политическия живот на страната. Изявява се като деец на Демократическата партия. След държавния преврат на 9 юни 1923 г. преминава в редовете на Демократическия сговор, а след неговото разцепление в 1932 г. преминава към Националното социално движение на проф. Ал. Цанков. В периода 1934-1935 г. е директор на труда. От април до ноември 1935 г. е министър на народното стопанство в кабинета на А. Тошев. Избран е за председател на ХXIV Обикновено народно събрание, за периода 1938-1939 г. По време на участието на България във Втората световна война 1939-1945 г. поддържа позиция, близка до тази на легалната опозиция в страната. През август 1944 г. е натоварен от правителството на Ив. Багрянов да води преговори с представители на Англия и САЩ във връзка с излизането на България от войната. Мисията му завършва без резултат поради последвалото обявяване на война на България от СССР (5 септември 1944 г.). След 9 септември 1944 г. участва в дейността на възобновената Демократическа партия, след разтурянето на която е преследван и хвърлен в затвора. Автор е на мемоари, от които е публикувана само частта, отнасяща се до мисията му в Кайро от 1944 г. Умира на 10 януари 1975 г. \r\n1908 г. \r\nВ Солун е проведено учредително събрание на Български учителски съюз в Турция, в който влизат 44 учителски дружества с органи в. \"Учителски глас\" и в. \"Учителско съзнание\". Той просъществува до април 1912 г., провежда три конгреса и една педагогическа конференция (август 1910 г. в Солун). \r\n1904 г. \r\nЗавършва учредителният конгрес на Свободния синдикален съюз към БРСДП (ш.с.), ръководен от Централна комисия. Конгресът се провежда от 6 до 8 август. \r\nБРСДП (ш.с.) е образувана след разцеплението на Българската социалдемократическа партия през 1903 г. Тя има значително влияние сред учителството и част от държавните служители - телеграфо-пощенци, железничари и други. След създаването на партията през 1903 г. нейн лидер става Янко Сакъзов. Партията носи и името \"широки социалисти\", заради схващането на нейните членове, че в нея могат да членуват хора с всякакви възгледи и вярвания, без да възприемат марксисткото учение, стига да признават партийната програма. Широките социалисти се обявяват за сътрудничество с буржоазните партии за осъществяване на необходимите реформи. БРСДП (ш.с.) е част от международното работническо и социалистическо движение. Партията поддържа контакти с II Интернационал. \r\n1886 г. \r\nНа 8 срещу 9 август е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се отказва от заемания престол. Тъй като акцията не получава подкрепата на българската общественост, не завършва с успех. Против превратаджиите се обявява Стефан Стамболов, който тогава е председател на Народното събрание. С помощта на части от Пловдивския гарнизон той извършва контрапреврат. Князът, който след детронирането му е изведен вън от пределите на Княжеството, е повикан да се завърне обратно и заеме българския престол. Макар и завърнал се в България, княз Александър I Батенберг отказва да встъпи отново на престола, като се мотивира с нежеланието, изказано по този повод от руския император Александър III. С повторна прокламация към българския народ той известява, че се отказва от българския престол, и след като назначава Регентски съвет в състав: Стефан Стамболов, Петко Каравелов и Сава Муткуров, напуска България. След неуспеха на преврата участвалите в него офицери емигрират вън от Княжеството и търсят убежище в Румъния, а после и в Русия. Държавният преврат поставя началото на българската криза, която продължава цяло десетилетие и приключва с признаването на княз Фердинанд I от Русия и останалите велики сили през 1896 г. за законен български владетел. \r\n1883 г. \r\nСключено е споразумение между консерваторите и умерените либерали за прекратяване на княжеските пълномощия и за коалиционно правителство, което да закрие Държавния съвет и Министерството на обществените сгради, земеделието и търговията, да възстанови конституцията и да я измени в консервативен дух. \r\n1842 г. \r\nГеорги Раковски пристига в Цариград. \r\nГеорги Раковски е първият идеолог на националното революционно движение в България. Той е роден в Котел. Образованието си получава в родния си град, в Карлово и в гръцкото училище в Куручешме край Цариград. Там се свързва и с дейци на движението за църковна свобода. През 1841 г. в Браила Раковски подготвя масово въоръжено нахлуване в България- Браилските бунтове от 1841-1843 г. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, Раковски се предава на руския консул в Браила, който от своя страна го предава на румънските власти. На 14 юли е осъден на смърт и понеже е гръцки поданик, трябва да бъде изпратен през Цариград в Атина, за да бъде изпълнена присъдата. Но гръцкият посланик в Цариград Ал. Маврокордатос вместо за Атина тайно го изпраща във Франция - Марсилия. Тук Раковски престоява година и половина. След като, лишен от средства, разбира, че не може да замине да учи в Париж, се връща в Котел през 1844 г., но вече не като Съби Стойков Събев, а като Георги Раковски. През януари 1845 г. той и баща му са наклеветени, че готвят бунт, и са откарани в Цариград, където прекарват 3 години в затвора. По време на Кримската война от 1853-1856 г. Раковски си издейства назначение в турската главна квартира в Шумен като преводач с тайното намерение да предпазва българското население от безчинствата на турските войски и да изпраща военни сведения на русите. Планът му е разкрит и той е арестуван в Калафат, но по пътя за Цариград успява да избяга. След това организира чета от 12 души, с която се отправя към Балкана с намерение да се срещне с настъпващата руска армия. Около Преслав обаче узнава за неблагоприятния за русите обрат във войната и за тяхното изтегляне от България и разпуска четата и се прибира в Котел. Там се укрива 4 месеца и в навечерието на 1855 г. тайно се прехвърля във Влашко. След сключването на Парижкия мирен договор през 1856 г. Раковски заминава за Нови Сад, където започва да издава в. \"Българска дневница\", книгата \"Предвестник Горскаго пътника\", първия брой на в. \"Дунавски лебед\" и поемата \"Горски пътник\". През 1857 г. е изгонен от Нови Сад по искане на турските власти и живее в Галац и Яш, а от 1858 г.- в Одеса. Там Раковски се занимава със събирателска и научна дейност - събира народни песни, пише исторически и етнографски съчинения. През 1860 г. се премества в Белград. Там съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили. Ръководният принцип на Раковски е \"Наша свобода от нас зависи\". Според плана му в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото се предвижда да бъде един добре въоръжен полк, създаден извън страната, който ще се движи по Балкана към Търново и Черно море. Появата му според Раковски ще разбуни народа. Въстанието трябва да избухне при благоприятна международна обстановка. Върховният организационен център също ще бъде изграден извън България. Основната слабост на плана е убедеността, че народът е подготвен за въстание и че въоръженото му ядро трябва да са емигрантските среди. Поради това той организира и ръководи в Белград Първата българска легия (1862 г.) и работи за създаване на Съюз на балканските християнски народи за борба срещу турското робство през 1863 г. Раковски основава сред българските емигранти революционна организация \"Върховно народно българско тайно гражданско началство\" през 1866 г. и разработва \"Привременен закон за народните горски чети за 1867-о лето\". До края на живота си той работи за осъществяване на революционните си планове. Умира от туберкулоза във вилата на братя Мустакови край Букурещ през 1867 г. През 1885 г. костите му са пренесени в България в софийската катедрала \"Св. Неделя\". През 1942 г. са преместени в Котел, а през 1981 г. в Мавзолея на Раковски и Музей на възрожденците в същия град. \r\n1829 г. \r\nОбединен отряд от българи и руски военни завземат Малък Самоков (дн. Демиркьой, Турция). \r\nВ периода 1828-1829 г. се води Руско турска война, която е предизвикана от изострянето на Източния въпрос заради националноосвободителното движение в Гърция. Обявена e през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (ок. 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има още по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския п-в. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана. През 1830 г. тя е освободена от данъка и е обявена за независима държава. Договорът потвърждава и разширява автономията на Молдова, Влашко и Сърбия. На тази дата са родени: \r\n1990 г. \r\nУмира Васил Александров (В. А. Вутов) - български литературен критик, публицист и библиограф, член на СБП. Роден е на 2 май 1908 г. в Ботевград. Следва финанси и администрация в Свободния университет в София. Публикува свои произведения от 30-те години. Негови статии и рецензии са печатани в сп. \"Мисъл\", \"Светлоструй\", \"Младежки преглед\", \"Съвременник\", \"Жар\", \"Дъга\", \"Час\", \"Заря\", \"Литературен критик\" и др. Отговорен редактор на сп. \"Нова литература\". Членува в литературния кръжок \"Хр. Смирненски\" и в Македонския литературен кръжок. Участва в съставянето на литературни сборници; библиография на български и чужди детски писатели, поставя началото на поредица от литературни сборници \"Въпроси на детската литература\" (т. I - II, 1964-1965 г.). \r\n1957 г. \r\nРоден е Орлин Горанов - български естраден и оперен изпълнител. Дебютира през 1978 г. на Младежкия конкурс за забавна песен, където печели първа награда. От 1977 г. до 1985 г. е солист на Представителния естраден ансамбъл при ГУСВ, София. Има престижни награди от международни конкурси и фестивали: първа награда за изпълнение на немска песен на \"Шлагерфестивал\" Дрезден през 1981 г.; трета награда на конкурса \"Интерталант\" ЧССР през 1983 г.; втора награда на фестивала \"Червеният карамфил\" в Сочи, СССР през 1983 г.; Голямата награда \"Златният Орфей\" през 1984 г. През 80-те години популярни стават песните му в дует с Кристина Димитрова. Има издадени 2 албума от \"Балкантон\" – 1986 г. и 1987 г. Завършва оперно пеене в БДК и от 1992 г. е солист на Пловдивската опера. \r\n1884 г. \r\nРоден е Цвятко Бобошевски - политически и държавен деец. Роден е във Враца. Завършва право в Париж, след което се завръща в родния си град и става адвокат. Членува в Народната партия, а след обединяването и с Прогресивнолибералната – в Обединената народнопрогресивна партия. Участва в подготовката на държавния преврат на 9 юни 1923 г. В правителството на Ал. Цанков първоначално е министър на търговията, промишлеността и труда (9 юни 1923 г. – 3 ноември 1924 г.), а след това – на правосъдието (4 ноември 1924 г. – 4 януари 1926 г.). Във второто сговористко правителство на А. Ляпчев той отново е министър на търговията, промишлеността и труда. След държавния преврат на 19 май 1934 г. Цвятко Бобошевски известно време е председател на Българската ипотекарна банка. В навечерието и по време на Втората световна война 1939–1945 г. ратува за сътрудничество с Англия и САЩ и се противопоставя на обвързването на страната ни с Германия. След 9 септември 1944 г. заедно с В. Ганев и Т. Павлов е включен в състава на Регентството (до провъзгласяването на България за република на 15 септември 1946 г.). Умира на 23 юли 1952 г. \r\n1843 г. \r\nРоден е Христо Танев Стамболски - лекар-анатом, обществен деец, един от организаторите на българското здравеопазване след Освобождението. Роден e в Казанлък. Завършва Императорското медицинско училище в Цариград. Остава да работи като профeсор по анатомия и хистология в училището. През 1868 г. превежда от френски на турски език анатомичен атлас и ръководство по анатомия и създава френско-турски терминологичен анатомичен речник. Включва се активно в църковно-националната борба на българите в Цариград. Председател е на Българското читалище там и член на Временния смесен съвет на Българската екзархия. За активната си обществена дейност е заточен от турските власти в Сана (дн. в Йеменската арабска република). Там завежда турска военна болница и открива причинителя на болестта филариоза. След Освобождението работи като лекар в Габрово, Казанлък и София. Стамболски е един от ръководителите на Народната партия в Източна Румелия и депутат в Областното събрание до Съединението на Източна Румелия с Княжество България 1885 г. През периода 1881–1883 г. е директор на обществените сгради в Източна Румелия. След 1885 г. се установява в София. Става началник на отделение в Александровската болница. В началото на ХХ в. е поддиректор и директор на Гражданска санитарна дирекция при Министерството на вътрешните работи и подпредседател на ръководството на БЧК. Умира на 4 юни 1932 г. На тази дата умират: \r\n1867 г. \r\nУмира Цветко Спиров Павлович - деец на националнореволюционното движение. Роден е през 1839 г. в Белград и по произход е сърбин. В Браила се свързва с българската революционна емиграция. Сближава се с Н. Войводов и двамата организирали чета, която през 1867 г. трябва да премине в България от сръбска територия. На път от Браила за сборния пункт на четата - гр. Радуевац, пътувайки с австрийския кораб \"Германия\", е издаден на османската полиция. При опит да бъде заловен оказва съпротива. В завързалата се престрелка е убит заедно с Н. Войводов. \r\n1674 г. \r\nУмира Филип Станиславов - висш католически духовник и книжовник по време на османското владичество. Роден е в с. Ореш, Търновско. Получава образованието си в гр. Лорето (Италия). През 1632 г. приема монашески сан и отначало е свещеник в гр. Анкона (Италия). Заниманията му с преводачество на славянски книги обръщат вниманието на папа Урбан VIII, който го привлича на работа в своята библиотека в Рим. От 1635 г. започва да изпълнява и различни мисионерски поръчения в българските земи и на север от р. Дунав. Три години по-късно е ръкоположен за никополски епископ. Заради своята симпатия към сънародниците си той е наклеветен от папските агенти. През 1662 г. е лишен от епископския сан. Той продължава мисионерската си дейност и през 1673 г. е възстановен на епископския пост. Трайна следа оставя книжовната му дейност. През 1651 г. той съставя и отпечатва в Рим т.нар. \"Абагар\", който е и първата българска печатна книга на кирилица. В послеслова на това съчинение Филип Станиславов заявява, че то е съставено от българин за своя народ български. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.08.08", "title": "Денят 8 август в българската история"}
{"url": "http://www.focus-news.net/news/2018/08/08/2554105/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът по участъка на АМ „Тракия“ в Пловдивска област. Това съобщи за  Радио „Фокус“ – Пловдив  дежурният в Областното пътно управление. Натоварено е движението и по направленията Пловдив-Карлово и Пловдив-Пещера. Пътните настилки на територията на областта са сухи и нормално проходими. От Областното пътно управление предупредиха за опасност от падащи камъни по направленията Асеновград-Смолян, Кричим-Девин и Югово-Лъки. Остава забранено движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. До 30 септември движението по пътя Югово-Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Остава забранено и движението за камиони над 12 тона по пътя Поповица-Болярци. Причината за въведеното ограничение е намален габарит на пътното платно на мост в село Поповица. \r\nТрафикът на територията на град Пловдив също е интензивен към този час на деня. Най-натоварено е движението по булевардите „Христо Ботев“, „Найчо Цанов“, „Източен“, „Цар Борис III Обединител“, „Освобождение“, „Санкт Петербург“, „Руски“, „Васил Априлов“ и „Пещерско шосе“. По-засилено автомобилно движение се отчита и по входно-изходните артерии. Пътищата на територията на града са сухи и нормално проходими. Затворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия № 12 от основния вътрешноградски транспорт. Затворена за движение на моторни превозни средства е и ул. „Гладстон“, в участъка от кръстовището с ул. „Преслав” до кръстовището с ул. „Петко Д. Петков“. Причината за ремонтни дейности в подлеза под Централна поща, а срокът за извършването им е до 30 ноември. \r\nТони МИХАЙЛОВ", "date": "2018.08.08", "title": "Пловдив: Интензивен е трафикът по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/08/08/2554106/deneshen-makedoniya-mateo-salvini-obyavi-voyna-na-mafiyata-afrikantsi-polyatsi-balgari-i-rumantsi-rabotyat-v-robski-usloviya-v-italiya.html", "text": "Вицепремиерът и министър на вътрешните работи на Италия Матео Салвини обяви война на мафиотските мрежи, които използват чужденци, за да работят „на черно“ в селскостопанския сектор в страната, отбелязва електронното издание на македонския вестник  „Денешен“  в една от водещите си статии. \r\nИзявлението на Салвини бе предшествано от серия  пътнотранспортни произшествия в южната италианска провинция Фоджа, при която загинаха 16 чужденци, наети като сезонни работници на земеделските земи, поясняват от редакцията.  \r\nСпоред италианските медии, хиляди африканци, но и граждани на Полша, България и Румъния, биват наемане през летния период като сезонни работници в италианския селскостопански сектор. По-голямата част от тях са нелегално пребиваващи в Италия и работят в почти робски условия, изнудвани и експлоатирани са от посредниците, които често са свързани с мафията. \r\n„Това е проблем с мафията. В провинцията Фоджа има мафиотски престъпност, която планирам да изкореня с всички налични средства - улица по улица, село по село“, категоричен Салвини на пресконференция в Рим. \r\nТой обвини „мафиотските организации\", че използват неконтролираната миграция, като подчерта, че „ако нямаше хиляди отчаяни хора, които да експлоатират, ще им е трудно да правят бизнес“. \r\nСалвини заяви, че очаква позицията му за спиране на притока на африкански имигранти да даде резултати, но обяви и мерки срещу „вноса на роби\" от европейските страни, за което, както каза, ще бъде необходимо „по-голямо внимание и контрол от страна на колегите от България и Румъния\". Тереза Герова", "date": "2018.08.08", "title": "„Денешен“ (Македония): Матео Салвини обяви война на мафията – африканци, поляци, българи и румънци работят в робски условия в Италия"}
{"url": "http://www.focus-news.net/news/2018/08/08/2554107/pregled-na-temite-v-burgaskiya-pechat.html", "text": "„Несебър в топ 10 в страната по сделки с имоти“ е водещото заглавие на бургаския ежедневник „Черноморски фар“. През първите три месеца на тази година ръстът на продажби там е 26%, като са реализирани 630 сделки на имоти на годишна база над 4300 покупко-продажби, пояснява статията. \r\n„Истанбулската сага – епизод пореден“ е друго заглавие от първа страница. Общинските съветници от БСП – Бургас се обединиха около идеята да оставят Бенчо Бенчев сам да решава бъдещата си политическа кариера. Те се разграничиха от него и действията му, но го оставят сам да прецени дали да напусне местния парламент. \r\n„Изграждането на пасарелката до Атия е на финала“ е още едно заглавие в днешния брой. До дни ще бъдат монтирани и двата асансьора, които ще дадат възможност на трудноподвижни пешеходци и майки с детски колички да преминават безпрепятствено, пояснява вестникът. \r\n„Още един заразен с морбили, този път в Бургас“ и „Нудистките плажове намаляват“ са още заглавия на днешното издание.", "date": "2018.08.08", "title": "Преглед на темите в бургаския печат"}
{"url": "http://www.focus-news.net/news/2018/08/08/2554109/shumen-natovaren-e-trafikat-po-republikanskite-patishta-v-posoka-ruse-i-burgas-kakto-i-po-avtomagistrala-hemus.html", "text": "Натоварен е трафикът по републиканските пътища в посока Русе и Бургас, както и по автомагистрала „Хемус“, предаде репортер на  Радио \"Фокус\"-Шумен . Стационарна камера за контрол на скоростта е разположена в близост до бензиностанцията в района на 7-ми км на главен път – София- Варна, край Шумен. Сред рисковите участъци по трасето са кръговото кръстовище на 7-ми км и кръстовището за кв. Макак. Върбишки проход е затворен, а по пътя Радко Димитриево-Друмево е в сила забраната за движение на товарни автомобили над 10 тона, обходът е Шумен- Овчарово- Друмево. Пътните настилки по републиканската мрeжа на територията на областта са сухи. \r\nИнтензивен е трафикът в централната градска част в Шумен, на входно-изходните пунктове, както и в посока индустриалната зона на града. Светофарните уредби функционират без промяна. \r\nИвелина ИВАНОВА", "date": "2018.08.08", "title": "Шумен: Натоварен е трафикът по републиканските пътища в посока Русе и Бургас, както и по автомагистрала „Хемус“"}
{"url": "http://www.focus-news.net/news/2018/08/08/2554108/pazardzhik-na-mosta-v-pazardzhishkoto-selo-boshulya-ima-ogranichenie-za-dvizhenie-na-tovarni-avtomobili-s-teglo-nad-10-tona.html", "text": "Натоварено е движението по главните пътища на област Пазарджик, съобщи за  Радио „Фокус -Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВ град Пазарджик се образуват колони, поради интензивния трафик в началото на работния ден. Струпване на автомобили има в района на двете кръгови кръстовища на моста на река Марица. По-натоварено е движението и по главните булеварди „България“, „Цар Освободител“, „Цар Шишман“ и  „Георги Бенковски“. \r\nРадослава МУРДЖЕВА", "date": "2018.08.08", "title": "Пазарджик: На моста в пазарджишкото село Бошуля има ограничение за движение на товарни автомобили с тегло над 10 тона"}
{"url": "http://www.focus-news.net/news/2018/08/08/2554091/hayder-al-abadi-irak-e-protiv-sanktsiite-sreshtu-iran-no-shte-gi-spazva.html", "text": "Министър-председателят на Ирак Хайдер ал Абади заяви, че не е съгласен със санкциите, въведени от САЩ срещу Иран, но въпреки това отбеляза, че ще ги съблюдава, защото това е в интерес на страната му, предава  Regnum. \r\n„Като цяло сме против санкции, защото те не преобразуват режимите, а нанасят щети на обществото. Смятаме санкциите за стратегическа грешка, но ние ще ги съблюдаваме за защита на интересите на нашия народ“, отбелязва Абади. \r\nПо-рано президентът на САЩ Доналд Тръмп въведе санкции по отношение на Иран, което предизвика рязка критика от страна на международната общност, включително и от най-близките съюзници на Вашингтон по НАТО.  Виктор Турмаков", "date": "2018.08.08", "title": "Хайдер ал Абади: Ирак е против санкциите срещу Иран, но ще ги спазва"}
{"url": "http://www.focus-news.net/news/2018/08/08/2554110/sliven-mnogonatsionalnata-savmestna-podgotovka-platinum-lion-18-se-provezhda-na-poligon-novo-selo.html", "text": "Медиен ден на многонационалната съвместна подготовка „PLATINUM LION 18“ ще се състои днес на учебен полигон „Ново село“. Това съобщиха от  Министерството на отбраната . \r\n„PLATINUM LION 18“ се провежда от 30 юли до 10 август на Учебен полигон „Ново село”. Целта на подготовката е да повиши взаимодействието и оперативните способности на участващите формирования от НАТО и страните-партньори при провеждане на съвместни действия. В учението участват военни формирования от Република България, Силите на САЩ в Европа, Румъния, Република Молдова, Република Албания, Република Сърбия, Република Грузия и Република Черна Гора. За първи път в историята на учението процесът по подготовка, планиране и провеждане е изцяло отговорност на Сухопътните войски на Република България. \r\nСценарият на учението включва действия и инциденти с паравоенни и радикално настроени фракции и групи при провеждане на мироподдържаща операция от многонационални съвместни оперативни сили. По време на съвместната подготовка се отработват въпроси по извършване на маньовър с формирования, действие в райони, стрелба и целеуказване, патрулиране, действия в градски условия, устройване на контролни постове и други задачи, свързани с подготовката на взвода и ротата. \r\nЧуждестранното участие в съвместната подготовка се свежда до 500 военнослужещи с щатно въоръжение и снаряжение и до 23 единици сухопътна техника. \r\nПланиращ учението е бригаден генерал Валери Цолов, заместник-командир на Сухопътните войски. Провеждащ учението е полковник Стоян Шопов, началник на щаба на 2-ра механизирана бригада. Директор на учението е подполковник Атанас Георгиев, заместник-началник на щаба на 2-ра механизирана бригада.", "date": "2018.08.08", "title": "Сливен: Многонационалната съвместна подготовка „PLATINUM LION 18“  се провежда на полигон „Ново село“"}
{"url": "http://www.focus-news.net/news/2018/08/08/2554114/veliko-tarnovo-dobri-sa-usloviyata-za-patuvane-na-teritoriyata-na-tsyalata-oblast.html", "text": "Добри са условията за пътуване на територията на цялата област, предаде репортер на  Радио „Фокус” – Велико Търново . Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е през село Шереметя. \r\nИнтензивен е трафикът по основните улици и булеварди във Велико Търново в сутрешните часове. Времето  слънчево. Температурата на въздуха е 21 градуса. По-натоварено е движението по бул. „България“, ул. „Никола Габровски“ и ул. „Васил Левски“, която  е отворена за двупосочно движение.  Интензивен е трафикът и на пътен възел „Качица“ и ул. „Магистрална“– част от главен път София – Варна. Ограничено е движението по улиците „Иван Вазов“ и „Велчо Джамджията“. Причината е ремонт на водопроводите. Всички светофарни уредби в града работят нормално. \r\nНадежда КРЪСТЕВА", "date": "2018.08.08", "title": "Велико Търново: Добри са условията за пътуване на територията на цялата област"}
{"url": "http://www.focus-news.net/news/2018/08/08/2554112/sofiya-vavezhda-se-vremenna-organizatsiya-na-dvizhenieto-za-izgrazhdane-na-vanshno-toplozahranvane-i-abonatna-stantsiya-na-biznes-park-sofiya.html", "text": "Въвежда се временна организация на движението за изграждане на външно топлозахранване и абонатна станция на Бизнес парк - София. Това съобщиха от пресцентъра на  Столична община . Забранява се влизането на пътни превозни средства, както следва:  \r\n- От 8 август 2018 г. до 24.00 часа на 22 август 2018 г. по северната половина от пътното платно на ул. “д-р Атанас Москов”, в участък от 111 м, считано от ул. „Бизнес парк София“ в западна посока. Движението ще се извършва в южната половина от пътното платно на ул. “Д-р Атанас Москов”, като същото се регулира с преносима светофарна уредба;  \r\n- От 23 август 2018 г. до 24.00 часа на 14 септември 2018 г. по северната половина от пътното платно на ул. “д-р Атанас Москов”, в участък от 80 м, считано от ул. „Бизнес парк София“ в източна посока. Движението ще се извършва в южната половина от пътното платно на ул. “д-р Атанас Москов”, като същото се регулира с преносима светофарна уредба.  \r\nЗа същото време се променя маршрута на автобусни линии №№ 113 и 213 и нощната автобусна линия Н1 (в посока към ж.к. Младост 4): от ж.к. \"Младост 1\", пл. \"Централна гара\" и ж.к. \"Люлин 1\", и\"Люлин 2\" по маршрутите си до кръстовище ул. \"Филип Аврамов\" - ул. \"Самара\" - ул. \"Проф. Александър Танев\", по ул. \"Проф. Александър Танев\" до обръщателното ухо в ж.к. \"Младост 4\", двупосочно.  \r\nЗакриват се спирките:  \r\n-\tс кодове 2388 и 2389 „БЛ. 442, Ж.К \"МЛАДОСТ-4“;  \r\n-\tс кодове 2390 и 2391 „БИЗНЕС ПАРК СОФИЯ“;  \r\n-\tс кодове 2392 и 2393 „БЛ. 472 Ж.К. \"МЛАДОСТ-4“;  \r\n-\tс кодове 2394 И 2395 „БЛ. 480 Ж.К. \"МЛАДОСТ-4“.  \r\nАвтобусите ще спират на всички съществуващи спирки в променения участък от маршрута.  \r\nИзместват се съответно спирките:  \r\n- с код 2392 „БЛ. 472 Ж.К. \"МЛАДОСТ-4“ на ул. „Д-р Атанас Москов“ напред след кръстовището с ул. „442“.  \r\n- с код 2393 „БЛ. 472 Ж.К. \"МЛАДОСТ-4“ на ул. „Д-р Атанас Москов“ назад преди кръстовището  с ул. „442“.", "date": "2018.08.08", "title": "София: Въвежда се временна организация на движението за изграждане на външно топлозахранване и абонатна станция на Бизнес парк – София"}
{"url": "http://www.focus-news.net/news/2018/08/08/2554113/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont-na-patno-saorazhenie.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево.  Температурата на въздуха е 20°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 август. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.08.08", "title": "Габрово: Движението в участък от път Драгановци – Габрово се осъществява в една лента поради извършване на ремонт на пътно съоръжение"}
{"url": "http://www.focus-news.net/news/2018/08/08/2554115/plovdiv-obshtestveno-obsazhdane-za-vazstanovyavane-i-oblagorodyavane-na-park-bunardzhika-shte-se-provede-v-grada.html", "text": "Обществено обсъждане за възстановяване и облагородяване на парк „Бунарджика“ ще се проведе в Пловдив, предаде репортер на  Радио „Фокус“ – Пловдив . Обсъждането ще се състои в 18.00 часа над централната алея на парка, зад Професионалната гимназия по вътрешна архитектура и дървообработване „Христо Ботев“. Жителите на града ще могат да дадат своите предложения за бъдещата визия на парка. „Фокус“ припомня , че Община Пловдив отпусна 1 милион лева за цялостното обновяване на хълма. Реализирането на проекта ще започне през месец септември, като включва пълно подновяване на ВиК, ел. инсталацията и уличното осветление, създаване на видео наблюдение за сигурността на посетителите на парка. Ще бъдат ремонтирани всички паважни настилки, предвидено е и възстановяване на акведуктите и известните „Каменни пързалки“. Предвижда се още атракционно влакче, което ще тръгва от паметника на Левски и ще качва посетителите на върха на Мемориалния комплекс. \r\nТони МИХАЙЛОВ", "date": "2018.08.08", "title": "Пловдив: Обществено обсъждане за възстановяване и облагородяване на парк „Бунарджика“ ще се проведе в града"}
{"url": "http://www.focus-news.net/news/2018/08/08/2554116/kanal-5-makedoniya-pilotite-v-harvatiya-stachkuvat.html", "text": "В 6 часа местно време (7 часа българско време) в Хърватия започна стачката на пилотите, стюардесите, механиците и част от наземния летищен персонал, предава скопската телевизия  „Канал 5“. \r\nИсканията им са за сключване на колективен договор, след като срокът на действия на стария, който имаха, изтече преди 20 месеца, но въпреки това не бе подновен.  \r\nСпоред хърватските медии синдикатите не искат да се оттеглят от нито една от 150-те искания, представени в началото на преговорите през април 2017 г. Предложено им е 2.5% увеличение на заплатите, обезщетения и стимули като коледни бонуси, което синдикатите са отхвърлили.  \r\nЗасегнати от стачните действия са около седем хиляди пасажери, закупили билет за полет на 8 август. Някои от тях вече са отменили пътуванията си или са потърсили алтернативни варианти за придвижване. Намалели са резервациите на билети за следващите дни, подчертава телевизията. Тереза Герова", "date": "2018.08.08", "title": "„Канал 5“ (Македония): Пилотите в Хърватия стачкуват"}
{"url": "http://www.focus-news.net/news/2018/08/08/2554118/vratsa-15-godishno-momche-se-e-udavilo-v-yazovira-na-selo-dobrolevo.html", "text": "На 7 август 2018 г., в 17.30 ч. в Районно управление на МВР-Бяла Слатина е получено съобщение от 40-годишен жител на село Добролево, който съобщил, че 15-годишният му племенник при плуване се е удавил в язовира на село Добролево. Това съобщиха от  ОДМВР-Враца . Образувано  е досъдебно производство.", "date": "2018.08.08", "title": "Враца: 15-годишно момче се е удавило в язовира на село Добролево"}
{"url": "http://www.focus-news.net/news/2018/08/08/2554119/api-ogranichava-se-dvizhenieto-v-aktivnata-lenta-v-tunel-malo-buchino-na-am-lyulin-v-posoka-pernik-poradi-avarirala-tsisterna.html", "text": "Ограничава се движението в активната лента в тунел Мало Бучино на АМ \"Люлин\", в посока Перник, поради аварирала цистерна. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.08", "title": "АПИ: Ограничава се движението в активната лента в тунел Мало Бучино на АМ \"Люлин\", в посока Перник, поради аварирала цистерна"}
{"url": "http://www.focus-news.net/news/2018/08/08/2554117/pregled-na-osnovnite-temi-v-shumenskiya-pechat.html", "text": "„Частичното асфалтиране ще заздрави слабите места по пътя Царев брод – Каолиново“, е водещото заглавие във вестник „Шуменска заря“. Ремонтът на пътя Шумен – Каолиново в отсечката до с. Царев брод започна миналата година. Тогава хората се чудеха защо точно преди зимата се ремонтира. Отсечката беше фрезована и оставена. Хората, пътуващи всеки ден по пътя, се чудят – ремонтът пак по български ли ще го правим, за да се харчат пари. Помнят, че пътят скоро беше в ремонт, а сега ремонтираното пак се ремонтира. В началото на юни строителите се завърнали. Хората пак се питат какво става. Рехабилитацията на отсечката е на път да се превърне в сага. „Разкопаха нов участък от главна улица във Велики Преслав“, пише изданието. Нов участък от улица „Борис Спиров” във Велики Преслав е напълно разкопан за премахване на старата настилка и цялостно асфалтиране. Този участък от 140 м е последен трети етап от тазгодишната реконструкция. Там подмениха водопровода и неговите отклонения към жилищните сгради изграждане на още две малки зони за паркиране пред бившия хотел „Ахелой” и съседен блок. Новите паркоместа ще се появят върху сегашния тротоар, който на места е много широк и ще бъде намален. „Кабинетът отпусна 1.3 млн. лв. за улици и водопроводи в община Каспичан“, информира изданието. На заседание в сряда правителството отпусна 1.3 млн. лева на Община Каспичан. Средствата трябва да отидат за подмяна на водопроводи, отводняване и асфалтиране на улици в населените места на малката и бедна шуменска община. Особено големи главоболия на гражданите, местните власти и екипите на ВиК създава силно компрометираната водопроводна мрежа. Идентифицираните загуби на вода в град Каспичан са над 80%. „На 15 август започва строителството на магистралата от Белокопитово до Търговище“, съобщава ежедневникът. Министър-председателят Бойко Борисов заяви, че на 15 август ще започне строителството на магистралата от Белокопитово до Търговище. Това той обяви вчера при инспектирането на участъка от аутобана между Ябланица и Боаза.", "date": "2018.08.08", "title": "Преглед на основните теми в шуменския печат"}
{"url": "http://www.focus-news.net/news/2018/08/08/2554120/vratsa-blizo-11-000-kasa-tsigari-sa-izzeti-ot-kashta-v-rayona-na-selo-altimir.html", "text": "На 7 август 2018 г., след оперативно-следствени действия на служители на Районно управление на МВР-Бяла Слатина, е извършено претърсване в частен дом извън регулацията на село Алтимир. Това съобщиха от  ОДМВР-Враца . Къщата е ползвана от жител на село Буковлък, област Плевен. Намерени  и иззети са 10 980 къса цигари без акцизен български бандерол. Образувано  е Бързо производство за престъпление по чл. 234,ал.1 от НК.", "date": "2018.08.08", "title": "Враца: Близо 11 000 къса цигари са иззети от къща в района на село Алтимир"}
{"url": "http://www.focus-news.net/news/2018/08/08/2554121/burgas-provezhda-se-razsledvane-po-sluchaya-s-6-godishnoto-momche-postradalo-pri-intsident-s-atv-na-gorski-pat-v-mestnostta-silistar.html", "text": "Под надзора и ръководството на Районна прокуратура – Царево се провежда разследването по досъдебно производство за това, че на 6 август 2018 г. (около 12.29 ч.) в района на Природен парк „Странджа“, на паркинга до плаж „Силистар“  в землището на с. Резово, общ. Царево, обл. Бургас, при управление на моторно превозно средство – АТВ, нарушил правилата за движение по смисъла на ЗДвП и по непредпазливост причинил средна телесна повреда на малолетно момче, изразяваща се в разстройство на здравето, временно опасно за живота – престъпление по чл.343, ал.1, б.„Б“, предл. Второ, вр.чл.342, ал.1 от НК. Това съобщиха от пресцентъра на  Апелативна прокуратура - Бургас . \r\nПо случая е назначена авто-техническа експертиза, както и повторни огледи на местопроизшествието. Извършват се и разпити на свидетели. \r\nКъм момента по случая няма привлечено към наказателна отговорност обвиняемо лице.", "date": "2018.08.08", "title": "Бургас: Провежда се разследване по случая с 6-годишното момче, пострадало при инцидент с АТВ на горски път в местността \"Силистар\""}
{"url": "http://www.focus-news.net/news/2018/08/08/2554123/blagoevgrad-mazh-e-pochinal-tazi-sutrin-na-zaslon-tevno-ezero-v-pirin.html", "text": "Мъж е починал тази сутрин на заслон „Тевно езеро“ в Пирин. Това съобщиха за  Агенция „Фокус“   от  Планинската спасителна служба . Причината за смъртния случай е вътрешно заболяване. Екип на ПСС от Банско извършва транспорт на тялото. \r\nЦветилена СИМЕОНОВА", "date": "2018.08.08", "title": "Благоевград: Мъж е починал тази сутрин на заслон „Тевно езеро“ в Пирин"}
{"url": "http://www.focus-news.net/news/2018/08/08/2554122/ramush-haradinay-granitsite-mozhe-da-badat-promeneni-samo-s-voyna.html", "text": "Министър-председателят на Косово Рамуш Харадинай подчерта категорично, че границите може да бъдат променяни само с война, като допълни, че се противопоставя на идеята за подялба на страната и „корекция на границата“ със Сърбия, отбелязва електронното издание на водещия сръбски ежедневник  „Политика“  в пореден материал, посветен на косовския въпрос.  \r\n„Границите са утвърдени във война и само война ще ги промени. Всички албанци биха искали Прешево да бъде присъединено към Косово, но вие знаете, че за границите, определени с влизането на НАТО, са загинали десетки хиляди души, не можете да си играе с тях\", коментира Харадинай след заседание на правителството в Прищина.  \r\nВ същото време президентът на Косово Хашим Тачи заяви, че подкрепя „корекция на границите\" със Сърбия, тъй като тази опция се счита за единствената възможност Прешево, Буяновац и Медведжа да бъдат присъединени към територията на най-младата държава на Балканите.  \r\n„За да бъде съвсем ясно – отхвърлям опцията за подялба и размяна на територии, тук говорим само за преглед или корекция на границите по мирен път и то за доброто на Косово\", написа по-рано Тачи в социалната мрежа „Фейсбук“ . \r\nСъгласно думите на косовския въпрос, по този въпрос би могло да бъде организиран референдум, на който гражданите да се произнесат.  Тереза Герова", "date": "2018.08.08", "title": "Рамуш Харадинай: Границите може да бъдат променени само с война"}
{"url": "http://www.focus-news.net/news/2018/08/08/2554124/kyustendil-dvizhenieto-pri-km-78300-na-avtomagistrala-struma-se-izvarshva-v-edna-lenta-i-v-dvete-posoki-poradi-kratkotrayni-remontni-raboti-na-patnite-platna.html", "text": "Движението при км 78+300 на автомагистрала „Струма“ се осъществява в една лента и в двете посоки поради краткотрайни ремонтни работи на пътните платна. Това съобщиха за  Радио „Фокус“ – Кюстендил  от Областно пътно управление – Кюстендил. Преминаването се извършва с пропускателен режим последователно във вътрешна изпреварваща и във външната активна лента за движение, сигнализирано с пътни знаци и е въведено ограничение на скоростта до 70 км/ч. Временната организация е в сила до 18.00 часа. Трафикът по автомагистрала „Струма“ и главен път Е-79 е нормално натоварен.  \r\nДвижението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци до 14 август. Движението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. За срок до 10 август движението по път II-622 в участъка Друмохар – Църварица от км 9+000 до км 27+000 се осъществява с повишено внимание поради извършване дейности по механизиран земен изкоп. \r\nЛивия НИНОВА", "date": "2018.08.08", "title": "Кюстендил: Движението при км 78+300 на автомагистрала „Струма“ се извършва в една лента и в двете посоки поради краткотрайни ремонтни работи на пътните платна"}
{"url": "http://www.focus-news.net/news/2018/08/08/2554125/vidin-trafikat-v-posoka-dunav-most-2-e-intenziven-dvizhat-se-predimno-tezhkotovarni-kamioni.html", "text": "Трафикът в посока Дунав мост 2 е интензивен, движат се предимно тежкотоварни камиони, съобщиха за  Радио „Фокус“ – Видин  от Областно пътно управление - Видин. Движението по път I-1  се осъществява двупосочно в едното платно поради ремонтни дейности на пътен надлез от прилежащата инфраструктура на Дунав мост 2.  Срокът на ремонтните дейности е  до 25 август. Движението по път II-14 Видин – Кула – Връшка чука е ограничено поради укрепване на свлачище. Обходният маршрут е по стария път в непосредствена близост до път II-14. Движението се регулира с вертикална сигнализация. \r\nВъв Видин трафикът е интензивен в централната градска част, на входно изходните артерии на града и по бул.“Панония“. \r\nАнна ЛОЗАНОВА", "date": "2018.08.08", "title": "Видин: Трафикът в посока Дунав мост 2  е интензивен, движат се предимно тежкотоварни камиони"}
{"url": "http://www.focus-news.net/news/2018/08/08/2554127/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба . Времето навсякъде е спокойно, няма силни ветрове и мъгли. Сутрешните температури са около 9-10 градуса по най-високите части на планините, на връх Мусала – 4 градуса. Очаква се през деня температурите да се повишават. Лифтовите съоръжения навсякъде работят спрямо летния си график, освен лифтът на Витоша, който се движи само събота и неделя.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.08", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/08/2554128/varna-katastrofa-zatrudnyava-dvizhenieto-v-rayona-na-mestnost-haramiyata-po-parvonachalna-informatsiya-ima-postradali.html", "text": "Катастрофа затруднява движението в района на местност „Харамията“ след Варна. Това съобщиха за  Радио „Фокус“ – Варна  от сектор „Пътна полиция“. Инцидентът е станал минути след 09.00 часа. По първоначална информация има пострадали хора, но не се знае дали са с опасност за живота. Ударили са се два автомобила, като единият е изхвърчал в крайпътната канавка.  \r\nПрез изминалото денонощие на територията на Варна са станали 13 произшествия с трима пострадали, без опасност за живота. \r\nДиана СТОЕВА", "date": "2018.08.08", "title": "Варна: Катастрофа затруднява движението в района на местност „Харамията“, по първоначална информация има пострадали"}
{"url": "http://www.focus-news.net/news/2018/08/08/2554130/yambol-vremenno-e-ogranicheno-dvizhenieto-na-krastovishteto-do-zh-k-d-r-donchev-zaradi-remonta-na-obhoden-pat-iztok.html", "text": "Във връзка с продължаващия ремонт на Околовръстен път „Изток“ в Ямбол, в четвъртък, 9 август, от 8.00 до 17.00 часа временно ще бъде ограничен достъпът в района на кръстовището на околовръстното шосе при границата с ж. к. „Д-р Д. Дончев“. Това съобщиха от пресцентъра на  Общината . Ограничението ще засегне платното откъм жилищния квартал и свързването му с шосето, южно от парк „Боровец“. Другата част от платното ще бъде свободна за преминаване на моторни превозни средства. \r\nТова е едно от възловите кръстовища на обходния път по трасето му  в рамките на града, където се прави връзка с близките жилищни блокове, парк „Боровец“ и централната зона на Ямбол. В същото време участъкът е в непосредствена близост до сградите на Дом стари хора, Домът за медико-социални грижи и обект „Нова болница“.  \r\nПрез изминалата седмица бяха извършени ремонтни дейности на друго кръстовище по трасето на околовръстното шосе – в района на ж. к. „Г. Бенковски“ между блокове 10 и 16. \r\nРемонтът на участъка от Обходен път „Изток“ - от северната граница на к-с „Бенковски“ (бл. 22) до печатница „Светлина“, с очаква да приключи до 20 август.", "date": "2018.08.08", "title": "Ямбол: Временно е ограничено движението на кръстовището до ж. к. „Д-р Дончев“ заради ремонта на Обходен път „Изток“"}
{"url": "http://www.focus-news.net/news/2018/08/08/2554111/faz-hayko-maas-preduprezhdava-izoliraneto-na-iran-mozhe-da-dade-tlasak-na-radikalnite-i-fundamentalistki-sili.html", "text": "Темата за санкциите на САЩ срещу Иран и последиците от решението на Вашингтон да ги наложи продължават да ангажират вниманието на медиите, включително в Германия, която е един от най-големите инвеститори в близкоизточната република. Във водеща статия, публикувана в сряда, 8 август, националният ежедневник  Die Frankfurter Allgemeine Zeitung  привежда коментар на първия дипломат на Берлин по въпроса за американските рестрикции.  \r\nМинистърът на външните работи на Германия Хайко Маас (ГСДП) предупреди, че изолирането на Иран може да даде тласък на фундаменталистките сили и поради тази причина европейците трябва да продължават да се застъпват за прилагането поне на икономическите аспекти на споразумението за ядрената програма на Техеран. \r\nСлед влизането в сила на американските санкции срещу Иран, регионът може да бъде изправен пред запалаха от задълбочаване на конфликтите и размириците. „Все още вярваме, че отказът от ядреното споразумение с Иран е грешка“, привежда изданието думите на германския министър.  \r\nСпоразумението не е перфектно, но със сигурност по-добро от липсата на такова. „Ескалацията ще бъде изключително опасна\", подчерта министърът на външните работи на Германия.  \r\nОт редакцията не пропускат да приведат аргументите на Маас в полза на сделката. „Ние се борим за споразумението, защото то служи и на нашите интереси в областта на сигурността, като създава сигурност и прозрачност в региона\", обясни ръководителят на германската дипломация. В края на краищата Иран е в „задния двор“ на Европа. „Всеки, който се надява за\" промяна на режима, трябва да помни, че това, което ще последва, може да ни създаде много по-големи проблеми. Изолирането на Иран може да даде тласък на радикалните и фундаменталистки сили\", алармира Маас.  \r\nГерманският социалдемократ е категоричен, че поради тези причини европейците трябва да останат ангажирани с икономическите аспекти на споразумението.  \r\nСпоразумението, сключено през 2015 г., има за цел да предотврати развитието на иранска атомна бомба. В замяна на това Западът трябва да премахне санкциите, като направи възможни инвестициите в Иран. Според Маас много ключов въпрос ще бъде този за това дали Иран ще може да продава петрол. „Хаос в Иран – какъвто видяхме в Ирак или Либия - би дестабилизирал размирния регион още повече\", увери Маас.  \r\nАмериканският президент Доналд Тръмп възстанови спорните санкции във вторник. Брюксел се противопостави на решението му и обяви мерки, чрез които ще се опита да защити европейските компании и да запази ядреното споразумение. Тереза Герова", "date": "2018.08.08", "title": "FAZ: Хайко Маас предупреждава: Изолирането на Иран може да даде тласък на радикалните и фундаменталистки сили"}
{"url": "http://www.focus-news.net/news/2018/08/08/2554126/inzh-daniel-panov-kmet-na-veliko-tarnovo-prehvarlyaneto-na-goreshtiya-kartof-koyto-e-v-opozitsiyata-tseli-da-se-omalovazhi-problemat-v-obshtinskiya-savet-v-burgas.html", "text": "Горещият картоф, който е в опозицията цели да се прехвърли, за да се омаловажи проблемът в Общинския съвет в Бургас. Това каза кметът на Велико Търново и председател на на Националното сдружение на общините в Р България (НСОРБ) инж. Даниел Панов в предаването „Тази сутрин“ по  бТВ . „Ние днес сме тук във връзка с постановлението, което се развяваше вчера от опозицнионната партия БСП. Смятам, че това са поредните манипулации“, заяви той. \r\nНа въпрос дали Велико Търново има своя Бенчо Бенчев кметът Даниел Панов заяви: „Не, нямаме такива проблеми. В крайна сметка виждате, че днес горещия картоф се прехвърля от едно място на друго. Не бих казал, че г-н Петър Христов, който беше разстрелян, е редил листите във Велико Търново. Той не е бил в ПП ГЕРБ. Не мога да кажа да е помагал на ПП ГЕРБ, но след като г-н Цветанов казва, значи е така. Не мисля, че трябва да свързваме случая на Бенчо Бенчев с този на Петър Христов. В момента с един горещ картоф, който е в опозицията се цели да се прехвърли, за да се омалооважи проблемът, който е в момента в Общинския съвет в Бургас да се прехвърли в местната власт с постановлението, което е излязло миналата седмица. Местната власт и бизнеса работят заедно. В крайна сметка работодател на всички граждани в една община е местния бизнес, който осигурява работа и потенциал. Но тук става въпрос за постановлението на Министерски съвет, което се разпредели в 100 общини“.  \r\nНа въпрос „Варан ли е гущерът на ГЕРБ“, Панов коментира: „Това са манипулации и популизъм на БСП. Поредният такъв бих казал. Мога да се върна по времето на г-н Орешарски, когато 289 млн. бяха разпределени точно за 7 дни. Беше изчислено, че 18 проекта са разглеждани за 1 час – това е невъзможно\".  \r\nПо повод данните от постановленията на Министерски съвет, че от 111 млн. – 73 млн. са за ГЕРБ, а 27 млн. са за ДПС, Панов заяви: „Всеки един кмет на дадена община подготвя проекти. Точно тези 73 млн. не са 73 млн. 15 млн. от тях са дадени на Столична Община за метрото, които са включени в Държавния бюджет. 9 млн. са дадени за Европейска столица на културата – Пловдив, което също е ангажимент на държавата. Изваждайки ги от 73 млн., остават 49 млн. Най-големите Общини в България са на ГЕРБ. Какво да направим, че близо 130 кмета са на ПП ГЕРБ. БСП в изборите за местна власт не е втора политическа сила, а четвърта. Втора политическа сила са независимите кандидати, които са 44 на брой, а трета са ДПС. Аз мисля, че разпределението е правено приоритетно за належащите проблеми в българските общини“.", "date": "2018.08.08", "title": "Инж. Даниел Панов, кмет на Велико Търново: Прехвърлянето на горещия картоф, който е в опозицията, цели да се омаловажи проблемът в Общинския съвет в Бургас"}
{"url": "http://www.focus-news.net/news/2018/08/08/2554131/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване на колони от автомобили. Нормално натоварен е и трафикът през граничен пункт „Илинден“, както и на пунктовете на границата между България и Македония, които се намират в Благоевградска област. \r\nЛивия НИНОВА", "date": "2018.08.08", "title": "Благоевград: Без проблеми се осъществява преминаването през  ГКПП „Кулата“"}
{"url": "http://www.focus-news.net/news/2018/08/08/2554132/haskovo-rayonnata-prokuratura-vnese-iskane-za-zadarzhane-pod-strazha-na-21-godishen-mazh-obvinen-za-prichinyavane-na-leka-telesna-povreda-na-politseyski-sluzhitel.html", "text": "Днес, 8 август 2018 г., Районна прокуратура-Хасково внесе искане в съда за вземане на мярка за неотклонение „задържане под стража“ спрямо В.К., на  21 г., привлечен като обвиняем за това, че на 1 август, в гр.Хасково, причинил на полицейски орган – полицейски служител в ОД на МВР-Хасково, лека телесна повреда, при изпълнение на службата му – престъпление по чл. 131 ал.2 т. 3 вр. чл.130 ал.1 от Наказателния кодекс. Това съобщиха от пресцентъра на  Апелативна прокуратура-Пловдив . \r\nДо момента е установено е, че на 1 август, в гр.Хасково, обвиняемият В.К. ударил с ръка в областта на главата полицейски служител от ОД на МВР-Хасково, който оказвал съдействие със свои колеги по подадено оплакване. Продължават процесуално-следствените действия по случая.  \r\nПредстои Районен съд-Хасково да насрочи заседание по искането на прокуратурата.", "date": "2018.08.08", "title": "Хасково: Районната прокуратура внесе искане за задържане под стража на 21-годишен мъж, обвинен за причиняване на лека телесна повреда на полицейски служител"}
{"url": "http://www.focus-news.net/news/2018/08/08/2554133/hristiyan-petrov-tsgm-predstoi-tehnologichna-revolyutsiya-v-gradskiya-transport.html", "text": "Вече няма как да бъде \"надхитрена\" системата за таксуване с баркод в градския транспорт. Това каза директорът на Центъра за градска мобилност Християн Петров в предаването \"Здравей, България\" по  Нова телевизия . \"Услугата вече може да се използва само от едно устройство\", категоричен бе Петров. Той обясни, че доскоро услугата е била в тестови режим и затова от ЦГМ са били подготвени за възможни манипулации от страна на граждани. \r\nТой обясни, че този вид услуга е междинен период, който да осигури плавното адаптиране към новите технологии в градския транспорт. \"Предстои ни скок от хартиеното билетче към нова система за таксуване\", заяви Петров. \r\nПо думите му това е една истинска технологична революция, тъй като чрез нея ще може да се установи броят на качените пътници.", "date": "2018.08.08", "title": "Християн Петров, ЦГМ: Предстои технологична революция в градския транспорт"}
{"url": "http://www.focus-news.net/news/2018/08/08/2554129/mia-makedoniya-hashim-tachi-poiska-referendum-za-korektsiya-na-granitsata-sas-sarbiya.html", "text": "Президентът на Косово Хашим Тачи отново повтори позицията си в подкрепа на „корекция на границата със Сърбия“, пояснявайки, че предложението не е за размяна на територии, а за присъединяване на Прешевската долина към пределите на най-младата държава на Балканите, предава кореспондент на   Македонска информативна агенција (МИА)  в Прищина.  \r\nПо-малко от половин час след изявлението на премиера Рамуш Харадинай, съгласно което единственият начин за промяна границите е война, Тачи, чрез съобщение в социалната мрежа „Фейсбук“, подчерта, че неговото предложение е за корекции по мирен път, и с оглед на съпротивата, която среща, остава единствено да бъде организиран референдум, на който гражданите на страната да се произнесат.  \r\n„Едно съобщение до тези, които мислят, че корекцията на границата по мирен начин е лоша идея, въпреки факта, че знаят, че това е единствената възможност Прешево, Буяновац и Медведжа да се обединят с Косово. За да е ясно: навремето отхвърлих възможността за подялба и размяна на територии“, написа Тачи. \r\nСпоред него граничното сътрудничество е в полза на Косово и именно „противниците на това предложение предлагат подялба и размяна на територии\". \r\n„В една такава ситуация, наистина не остава друго освен да отстъпим правото на вземане на решения на гражданите на Република Косово, те да решат кой е прав и кой вариант е в интерес на Косово. Ето защо е необходимо да позволим на нашите граждани да се произнесат на референдум, работя за превръщането на тази идея в реалност“, увери президентът на Косово.  \r\nПо-рано министър-председателят на Косово Рамуш Харадинай подчерта категорично, че границите може да бъдат променяни само с война, като допълни, че се противопоставя на идеята за подялба на страната и „корекция на границата“ със Сърбия.  Тереза Герова", "date": "2018.08.08", "title": "МИА (Македония): Хашим Тачи поиска референдум за „корекция на границата“ със Сърбия"}
{"url": "http://www.focus-news.net/news/2018/08/08/2554136/el-pais-mateo-salvini-obvini-ispaniya-v-nasarchavane-na-nekontroliranata-migratsiya.html", "text": "Вицепремиерът и министър на вътрешните работи на Италия Матео Салвини обвини Испания в „насърчаване на неконтролираната миграция“, отбелязва във водеща статия националният ежедневник  El Pais . \r\nСалвини отправи забележките, след като по-рано в интервю за германското икономическо издание  Handelsblatt   първият дипломат на Мадрид Жозеп Борел обвини Италия в прилагането на миграционна политика, която вреди на останалите държави от Европейския съюз. „Италианският министър на вътрешните работи Матео Салвини прави политика за не само за сметка на Испания, но и на цяла Европа“, привежда изданието думите на Борел. Той визира отказа на Рим да предостави достъп до пристанищата на Италия за корабите, които спасяват мигрантите от удавяне в Средиземно море. Тази мярка води до повторно активиране на маршрута на мигрантите през  Западното Средиземноморие към Европа, а по този начин Испания се превръща в основната точка за достъпа им към континента.   \r\n„Няма да реагираме на обиди от правителство и министър, които предпочитат неконтролираната миграцията. Нашата грижа е за сигурността, културата и идентичността на европейския народ\", заяви Салвини в пред италианската телевизия RAI. Тереза Герова", "date": "2018.08.08", "title": "El Pais: Матео Салвини обвини Испания в „насърчаване на неконтролираната миграция“"}
{"url": "http://www.focus-news.net/news/2018/08/08/2554138/burgas-gradat-shte-posreshtne-s-novi-atelieta-moderni-uchebni-zali-i-podhodyashta-tvorcheska-sreda-parvite-studenti-koito-shte-se-obuchavat-vav-filiala-na-natsionalnata-hudozhestvena-akademiya.html", "text": "Бургас ще посрещне с нови ателиета, модерни учебни зали и подходяща творческа среда първите студенти, които ще се обучават в новия филиал на Националната художествена академия (НХА), първи извън столицата. Това съобщиха от пресцентъра на  Община Бургас . \r\nБазата се намира на втория етаж в обновената пристанищна Магазия 1. В момента по проект на Община Бургас се извършва реконструкция и преустройство на помещенията, в които ще работят преподавателите и студентите. Там се обособяват отделни кабинети, в които ще се водят лекции и практически занятия по отделните специалности. Изграждат се необходимите електрически и вентилационни инсталации. \r\nПромените в интериора ще внесат в Магазия 1 не само удобства, но и голяма част от творческата атмосфера на Националната художествена академия. \r\nЗа реализирането на реконструкцията Община Бургас отпусна собствени средства и оказва логистична подкрепа за неговото реализиране. Ремонтните дейности трябва да приключат до първата половина на септември. \r\nФилиалът на НХА, който отваря врати в Бургас, се радва на голям интерес. След преминалите кандидатстудентски изпити, всички обявени места за обучение във висшето училище са запълнени. Любопитен факт е, че доста от приетите студенти са руски граждани.", "date": "2018.08.08", "title": "Бургас: Градът ще посрещне с нови ателиета, модерни учебни зали и подходяща творческа среда първите студенти, които ще се обучават във филиала на Националната художествена академия"}
{"url": "http://www.focus-news.net/news/2018/08/08/2554135/blagoevgrad-do-1700-chasa-shte-se-izvarshva-kosene-na-trevni-ploshti-v-srednata-razdelitelna-ivitsa-po-avtomagistrala-struma-v-uchastaka-novo-delchevo-kulata.html", "text": "Движението в участъка Ново Делчево – Кулата от км 152+000 до км 166+000 на автомагистрала „Струма“ трябва да се осъществява с повишено внимание поради косене на тревни площи в средна разделителна ивица. Това съобщиха за  Радио „Фокус“ – Пирин  от Областно пътно управление – Благоевград. Преминаването се осъществява спрямо поставените пътни знаци до 17.00 часа в дните до 10 август. В област Благоевград не се извършват ремонтни дейности по републиканската пътна мрежа. Интензивен е трафикът по автомагистрала „Струма“ и главен път Е-79 по направлението София – Кулата и обратно. Натоварено е и движението по второкласен път 19 Симитли – Гоце Делчев в посока от и за Банско. Няма регистрирани тежки пътни инциденти в региона. \r\nРемонтни дейности се извършват по улица „Марица“ в областния център и движението в някои участъци е ограничено. Нормално натоварен е трафикът по основните улици и булеварди в Благоевград. Пътните настилки са сухи, времето е слънчево. Интензивен към този час е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През нощта няма регистрирани тежки инциденти. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.08", "title": "Благоевград: До 17.00 часа ще се извършва косене на тревни площи в средната разделителна ивица по автомагистрала „Струма“ в участъка Ново Делчево – Кулата"}
{"url": "http://www.focus-news.net/news/2018/08/08/2554137/yambol-otchita-se-blizo-2-2-mln-rast-na-sabiraemostta-na-mestnite-danatsi-i-taksi-pri-zapazeni-niva-na-nalozite-no-pri-strog-kontrol-varhu-nekorektnite-plattsi.html", "text": "Близо 2,2 млн. лв. повече са постъпленията от местни данъци и такси към края на юли т.г. в сравнение със същия период на миналата година. Това съобщиха от пресцентъра на  Общината . Събраните налози от началото на 2018 възлизат на почти 9,3 млн. лв., докато за първите седем месеца на 2017 са били 7,1 млн. лв. Тенденцията е ясно очертана, при положение, че в Ямбол няма увеличаване на данъците, а нивата им бяха запазени като в предходната година. \r\nРъстът на събираемостта в значителна степен се дължи на строгите мерки, прилагани към некоректни платци, в резултат на които има сериозно завишение на постъпленията от платени данъци и такси за минали периоди. \r\nНай-висок дял в приходите за отчетния период имат плащанията на данъка върху моторните превозни средства. Към края на юли постъпленията от него възлиза на близо 2,3 млн. лв., от които над 643 хил. лв. са плащания за минали години. \r\nНа почти 2 млн. се равняват приходите от данък сгради. Над една четвърт от тях (510 913 лв.) са от плащания за стари периоди. За сравнение, за първите седем месеца на миналата година по стари задължения са постъпили средства в размер на 255 454 лв. Ръстът на събираемостта се дължи и за завишението при внасянето на данък върху недвижимите имоти и за текущата година. За същия период на 2017 те са били 1,2 млн., докато сега са близо 1,4 млн. лева. \r\nОт януари до юли, включително, на т. г. постъпленията от такса битови отпадъци са в размер на 2,5 млн. лв., от които 478 хил. лв. са плащания за минали години.", "date": "2018.08.08", "title": "Ямбол: Отчита се близо 2, 2 млн. ръст на събираемостта на местните данъци и такси при запазени нива на налозите, но при строг контрол върху некоректните платци"}
{"url": "http://www.focus-news.net/news/2018/08/08/2554139/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Темата за санкциите на САЩ срещу Иран и последиците от решението на Вашингтон да ги наложи продължават да ангажират вниманието на медиите, включително в Германия, която е един от най-големите инвеститори в близкоизточната република. Във водеща статия, публикувана в сряда, 8 август, националният ежедневник  Die Frankfurter Allgemeine Zeitung  привежда коментар на първия дипломат на Берлин по въпроса за американските рестрикции.  \r\nМинистърът на външните работи на Германия Хайко Маас (ГСДП) предупреди, че изолирането на Иран може да даде тласък на фундаменталистките сили и поради тази причина европейците трябва да продължават да се застъпват за прилагането поне на икономическите аспекти на споразумението за ядрената програма на Техеран. \r\nСлед влизането в сила на американските санкции срещу Иран, регионът може да бъде изправен пред запалаха от задълбочаване на конфликтите и размириците. „Все още вярваме, че отказът от ядреното споразумение с Иран е грешка“, привежда изданието думите на германския министър.  \r\nСпоразумението не е перфектно, но със сигурност по-добро от липсата на такова. „Ескалацията ще бъде изключително опасна\", подчерта министърът на външните работи на Германия.  \r\nОт редакцията не пропускат да приведат аргументите на Маас в полза на сделката. „Ние се борим за споразумението, защото то служи и на нашите интереси в областта на сигурността, като създава сигурност и прозрачност в региона\", обясни ръководителят на германската дипломация. В края на краищата Иран е в „задния двор“ на Европа. „Всеки, който се надява за\" промяна на режима, трябва да помни, че това, което ще последва, може да ни създаде много по-големи проблеми. Изолирането на Иран може да даде тласък на радикалните и фундаменталистки сили\", алармира Маас.  \r\nГерманският социалдемократ е категоричен, че поради тези причини европейците трябва да останат ангажирани с икономическите аспекти на споразумението.  \r\nСпоразумението, сключено през 2015 г., има за цел да предотврати развитието на иранска атомна бомба. В замяна на това Западът трябва да премахне санкциите, като направи възможни инвестициите в Иран. Според Маас много ключов въпрос ще бъде този за това дали Иран ще може да продава петрол. „Хаос в Иран – какъвто видяхме в Ирак или Либия - би дестабилизирал размирния регион още повече\", увери Маас.  \r\nАмериканският президент Доналд Тръмп възстанови спорните санкции във вторник. Брюксел се противопостави на решението му и обяви мерки, чрез които ще се опита да защити европейските компании и да запази ядреното споразумение. \r\n***  Вицепремиерът и министър на вътрешните работи на Италия Матео Салвини обвини Испания в „насърчаване на неконтролираната миграция“, отбелязва във водеща статия националният ежедневник  El Pais . \r\nСалвини отправи забележките, след като по-рано в интервю за германското икономическо издание  Handelsblatt   първият дипломат на Мадрид Жозеп Борел обвини Италия в прилагането на миграционна политика, която вреди на останалите държави от Европейския съюз. „Италианският министър на вътрешните работи Матео Салвини прави политика за не само за сметка на Испания, но и на цяла Европа“, привежда изданието думите на Борел. Той визира отказа на Рим да предостави достъп до пристанищата на Италия за корабите, които спасяват мигрантите от удавяне в Средиземно море. Тази мярка води до повторно активиране на маршрута на мигрантите през  Западното Средиземноморие към Европа, а по този начин Испания се превръща в основната точка за достъпа им към континента.   \r\n„Няма да реагираме на обиди от правителство и министър, които предпочитат неконтролираната миграцията. Нашата грижа е за сигурността, културата и идентичността на европейския народ\", заяви Салвини в пред италианската телевизия RAI. \r\n***  Гръцките власти предупредиха за риск от нови пожари в Атика, Южна Евбея и някои северни острови в Егейско море, съобщава електронното издание на вестник   Kathimerini . \r\nВ сутрешните часове на деня противопожарните служби са отговорили на сигнал за пожар в района на Агия Марина в Неа Макри в Източна Атика. В потушаването на пламъците, обхванали ниската растителност в района, са задействани девет пожарникаря и хеликоптер, поясняват от редакцията.  \r\nПрез последните 24 часа противопожарните служби са получили  62 сигнала за градски и 15 горски пожари и са били призовани да помогне за справянето с  41 инцидента. \r\nНа фона на тази информация Генералният секретариат за гражданска защита към Министерството на вътрешните работи в Атина инструктира всички държавни служби, както и общинските и регионалните власти, да бъдат нащрек. Като превантивна мярка е въведена забрана за движение на превозни средства по пътища, считани за уязвими уязвими от пожар в общините Маратон, Палини, Рафина-Пикери и Спата-Артемида. Забраната ще остане в сила до 7 часа в четвъртък. \r\nСекретариатът призовава гражданите да избягват всякакви действия, които могат да причинят пожар, като изгаряне на суха трева и клони, хвърляне на цигари, приготвянето на барбекю или използване на машини, които произвеждат искри. В случай на пожар гражданите се приканват незабавно да информират противопожарната служба, като се обадят на телефон 199. \r\nПожарите в Източна Атика от миналия месец отнеха живота на най-малко 91 души, припомнят от редакцията. \r\n***  Скандалът, предизвикан от бившия британски външен министър Борис Джонсън, сравнил носещите бурки мюсюлманки с „пощенски кутии\" е сред основните теми в британския печат. The Independent   излиза на първата си страница със заглавие „Скандалът около ислямофобията в Консервативната партия се засилва, след като Тереза Мей заяви на Борис Джонсън да се извини за думите си за хиджабите“.  Бившият министър на външните работи заяви по-рано, че жените, носещи бурки приличат на „пощенски кутии“ и е отказал да се извини за думите си. Според мюсюлманите в Консервативната партия на Великобритания така той показва, че преминава към крайната десница.  \r\n***", "date": "2018.08.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/08/2554141/sport-uefa-ne-promeni-reshenieto-si-za-bodurov.html", "text": "Николай Бодуров ще пропусне първия мач с ФК Копенхаген, след като от УЕФА не взеха под внимание жалбата за намаляване наказанието на капитана на ЦСКА. От европейската футболна централа не са удовлетворили молбата на за преразглеждане на санкцията от три мача. До момента Бодуров изтърпя два, а третият ще е срещу Копенхаген. \r\nПричината за наказанието стана мелето между играчи на ЦСКА и ФК Рига след реванша между двата отбора в Латвия, при което участва и защитникът. \r\nВенцислав ДРАГОМАНОВ", "date": "2018.08.08", "title": "Спорт: УЕФА не промени решението си за Бодуров"}
{"url": "http://www.focus-news.net/news/2018/08/08/2554144/d-r-krasimir-kulinski-sayuz-na-obshtopraktikuvashtite-lekari-pazardzhik-goreshtoto-vreme-aktivizira-enterokoliti-i-obostryane-na-simptomite-pri-hronichno-bolni-patsienti.html", "text": "Сезонната заболеваемост през летните месеци се дължи предимно на консумацията на студени и газирани напитки, които възпаляват гърлото, съобщи за  Радио „Фокус“ – Пазарджик  д-р Красимир Кулински, председател на Съюза на общопрактикуващите лекари в област Пазарджик. По думите му хората, в стремежа си да се спасят от жегите, консумират твърде студени напитки, посещават плувни басейни с не много топла вода и това води до настинки, възпаление на гърлото и температура. Нелекувани, тези заболявания увреждат стомаха и започват ентероколитни усложнения.  \r\n„От друга страна, потърпевши от горещините са и възрастните хора с хронични заболявания, особено тези с хипертония и с проблеми на пикочно-половата система. За тях е важно да консумират много течности през деня, да избягват да се излагат продължително време на слънце и да подсилват имунитета си със сезонни плодове и зеленчуци“, уточни д-р Кулински. Той допълни, че горещините водят до понижение на кръвното и е възможно на хората да им прилошава, затова приемът на течности е много важен. \r\nАлбена ЖИЛЕКОВА", "date": "2018.08.08", "title": "Д-р Красимир Кулински, Съюз на общопрактикуващите лекари - Пазарджик: Горещото време активизира ентероколити и обостряне на симптомите при хронично болни пациенти"}
{"url": "http://www.focus-news.net/news/2018/08/08/2554143/veliko-tarnovo-pregled-na-osnovnite-temi-vav-velikotarnovskiya-pechat.html", "text": "„Търсят около 80 учители в областта“, е заглавие от областния всекидневник  „Янтра Днес” . Около 80 свободни работни места за учители и възпитатели са обявили училищата от област Велико Търново. Начални педагози, преподаватели по чужди езици, по български език и литература, по математика, по химия и опазване на околната среда, по биология и здравно образование, по физика и астрономия и други предмети търсят да назначат учебните заведения. Имам вакантни позиции дори за учители по физическо възпитание, музика и изобразително изкуство. Това сочи справка на Регионалното управление на образованието в старата столица. \r\n„Гроздето в Търновско гние, съсипани са над 70% от лозята“, е друга тема от ежедневника. От дъждовете гроздето гние, съсипани са над 70% от лозята, оплакаха се собственици на лозови масиви в Търновско. Само за три дни десертното грозде на лозари в Горнооряховско е похабено, малка част е спасена, но с цената на много усилия. \r\n„Набират 16 пожарникари с тест за интелигентност“, четем на страница 3 на ежедневника. „В Златарица ще се състезават за най-вкусно зеленчукова ястие“  четем на страници четири в изданието. На страница пет е публикувани материали със заглавие: „Паркове, музеи, зони за спорт и сгради с модерна визия ще има в новия градски център“. \r\n„Георги Дойнов с плакет за 100 мача в елита“, е акцент от спортната страница на вестник „Янтра Днес“. \r\n„6,2 дка нови улици за 2 млн. лв. в Западната промишлена зона на В. Търново“, е заглавие от първа страница на другия областен ежедневник -  „Борба“ . Вече се оформя новият облик на Западната промишлена зона на Велико Търново, където са концентрирани над 40 предприятия с повече от 3000 работници в тях. „Борба“ видя, че строителните работи вече дават резултат и обектът най-вероятно ще бъде завършен предсрочно – до края на август. Вече са положени всички бордюри и оформени тротоарите, като предстои полагането на асфалта, което трябва да стане в средата на месеца. \r\n„В Присово е като след бомбардировка, местните готвят протести“, е друга тема от ежедневника. Едно от най-големите села във великотърновско сякаш е бомбардирано. Дупките по главната му улица, която е единствената входно-изходна артерия, на места надхвърлят 30 см. Невъзможността да се преминава без специализирана техника през рововете е на път да спре достъпа до селото, алармираха негови жители. \r\n„Във Велико Търново правят кабинет за лечение на мускулни и ставни болки с черноморска луга“, „Около 80 свободни места за учители в областта“, „Ентусиасти организират Кулинарна академия в областния град“, са други заглавия от страниците на всекидневника. \r\n„Йордан Грозданов: Когато планината каже, че няма да те допусне – край“, „Красимир Балъков отново облече екипа на „Щутгарт“ и отбеляза гол“ и „Георги Дойнов с плакет от БФС за 100 мача в „А“ група“, са акцентите от спортната страница на изданието.", "date": "2018.08.08", "title": "Велико Търново: Преглед на основните теми във великотърновския печат"}
{"url": "http://www.focus-news.net/news/2018/08/08/2554146/denitsa-zlateva-bsp-ima-bezprintsipno-i-zadkulisno-finansirane-na-obshtinite-kmetovete-na-bsp-ne-mogat-da-se-kupyat.html", "text": "„Има безпринципно и задкулисно финансиране на общините. След последното постановление на МС ни се обаждат и питат колко пари искаме. Кметовете на БСП не могат да се купят! Искаме ясни критерии и механизъм за разпределяне на средствата“. Това заяви зам.-председателят на БСП Деница Златева в сутрешния блок на BG on AIR, съобщиха от пресцентъра на  партията . Тя припомни, че при приемането на бюджета миналата година БСП е поискала по-големи капиталови трансфери към общините и прозрачно разпределение на допълнителните средства. „Всички сме наясно, че общините имат нужда от ремонт и реконструкция на различните видове инфраструктура, и на създаване на по-добра среда, особено в по-малките общини, които не са толкова привлекателни“, допълни Златева. Тя коментира статус на министъра на регионалното развитие във Фейсбук, в който обвинява кмета на Троян, че не признава усилията, които прави правителството по линия на европейските проекти. „Трябва да се прави разлика между национално финансиране и европейски програми. Още при програмирането на ОП „Регионално развитие“ са заложени дисбаланси - 840 млн. евро отиват за 39 големи общини, а 107 млн. евро се разпределят между 35 общини. Националното финансиране би трябвало да допълни тази необходимост, но то разделя още повече общините“, категорична е Златева. Тя подчерта, че има общини, които са били наводнени. „Нека правителството подкрепя общините, които имат нужда, но нека се прави по ясни критерии, да се включва и Националното сдружение на общините. Всички български граждани искат да живеят в привлекателни градове и села“, каза още зам.-председателят на БСП.  \r\nЗлатева коментира и че освен общини, ГЕРБ се опитват да си купят и народни представители. „Имаме информация от наш депутат, че му е направено предложение да напусне групата на „БСП за България“, като получи петкратна заплата, за да подкрепя правителството“, допълни тя.  \r\nДеница Златева подчерта, че БСП се финансира чрез субсидия, която благодарение на добрите резултати на последните избори е достатъчно висока, за да гарантира спокойна дейност на партията. „БСП тегли и заем, за да финансира предизборната си кампания и все още го изплащаме. Имаме и дарения, но те са официални, записани в регистъра и са заверени от Сметната палата“, посочи тя. Златева е категорична, че финансиране от Бенчо Бенчев няма. „Той е изключен от групата на БСП в Общинския съвет на Бургас“, каза още тя и уточни, че няма правен ред, по който той да бъде изваден от Общинския съвет. Златева обясни, че той е избран като гражданска квота с преференции и при следващи избори ръководството на партията ще обръща повече внимание на кандидатите в листите.  \r\n„Защо сега залавят Митьо Очите? Ако толкова дълго време са го проследявали и той участва в организирана престъпна група, защо фирмата, която е пряко свързана с него, печели толкова обществени поръчки – охранява митниците в Бургас и Ямбол, пристанището в Бургас, НОИ, социални домове?“, попита Златева. Според нея тази фирма се ползва с облагите и преференциите на властта, защото печели обществени поръчки. „Отговорите ги дължат управляващите. Разследващите органи също трябва да си свършат работата“, каза още Златева.", "date": "2018.08.08", "title": "Деница Златева, БСП: Има безпринципно и задкулисно финансиране на общините, кметовете на БСП не могат да се купят"}
{"url": "http://www.focus-news.net/news/2018/08/08/2554147/dobrich-regionalen-klub-46-ti-pehoten-dobrichki-polk-shte-predstavi-balgarskata-istoriya-v-olimpiadata-na-vazstanovkite-v-ruskata-stolitsa.html", "text": "Регионален клуб (РК) „46-ти пехотен Добрички полк“ ще представи българската история в “Олимпиадата на възстановките” в руската столица. Това съобщи Пламен Николов, представител на клуба в добруджанския град, предаде кореспондентът на  Радио „Фокус” – Варна . Това ще бъде поредно участие в един от най-престижните международни военноисторически фестивали в света – московския „Времена и епохи”. Със своето участие зад граница Регионален клуб “46-ти пехотен Добрички полк” представя Национално дружество (НД) „Традиция“ и България. Добричкият военноисторически клуб се е утвърдил във времето като водещ в българската реконструкция и доказателство за това е поканата за участие в тазгодишното издание на фестивала. Възстановчиците от Добрич ще представят България на изключително мащабния фестивал, в който се очаква да участват над 3000 реконструктори от 300 военоисторически клуба от цял свят. Това е трето участие на РК „46-ти пехотен Добрички полк” във фестивала, наричан заслужено „Олимпиадата на възстановките”. През 2014 г. добричките възстановчици направиха своя дебют във фестивала с представяне на българската армия през Първата световна война. Миналата година имаха отговорната задача да представят българската военна история от Средновековието до Втората световна война. В тазгодишното издание на фестивала из цяла Москва ще бъдат разположени 30 площадки, на които реконструктори от близо и далеч ще пресъздадат армейския и цивилен живот през различни исторически епохи – от каменната ера до новото време. На българските възстановчици е отредена задачата да се включат в пресъздаването на Руско-турската Освободителна война заедно с техни колеги от Русия. Възстановчиците от Добрич ще представят турската редовна армия от този исторически период, Българското опълчение и мирното население – градско и селско. Добричкият клуб въведе в българската военноисторическа реконструкция униформата на турската редовна армия, модел 1876 г. Именно тя, заедно с предхождащата я зуафска униформа ще бъдат представени в Москва заедно със снаряжението – пълни копия на оригиналите, шити и подготвяни по образци от “Аскерли музеум” в Истанбул. РК “46-ти пехотен Добрички полк” разполага и с пълно копие на опълченска форма и снаряжение, което също ще могат да видят гостите на фестивала. Ще бъдат показани различни предмети от бита в средата и края на 19-ти век и ще бъде демонстрирана тяхната употреба. Копия на две знамена ще се веят край добричката площадка на фестивала – байрак на турската редовна армия и реплика на Самарското знаме. Специално за фестивала ще бъде изработен и армейски барабан от епохата. Всичко това ще може да се види между 11 и 14 август на Рождественский бульвар в центъра на Москва, когато възстановчиците от Добрич ще се включат в оживелите отминали епохи на “булеварда на историята”.  \r\nЖулиета НИКОЛОВА", "date": "2018.08.08", "title": "Добрич: Регионален клуб „46-ти пехотен Добрички полк“ ще представи българската история в “Олимпиадата на възстановките” в руската столица"}
{"url": "http://www.focus-news.net/news/2018/08/08/2554134/kathimerini-gratskite-vlasti-preduprezhdavat-za-risk-ot-novi-pozhari-v-atika.html", "text": "Гръцките власти предупредиха за риск от нови пожари в Атика, Южна Евбея и някои северни острови в Егейско море, съобщава електронното издание на вестник   Kathimerini . \r\nВ сутрешните часове на деня противопожарните служби са отговорили на сигнал за пожар в района на Агия Марина в Неа Макри в Източна Атика. В потушаването на пламъците, обхванали ниската растителност в района, са задействани девет пожарникаря и хеликоптер, поясняват от редакцията.  \r\nПрез последните 24 часа противопожарните служби са получили  62 сигнала за градски и 15 горски пожари и са били призовани да помогне за справянето с  41 инцидента. \r\nНа фона на тази информация Генералният секретариат за гражданска защита към Министерството на вътрешните работи в Атина инструктира всички държавни служби, както и общинските и регионалните власти, да бъдат нащрек. Като превантивна мярка е въведена забрана за движение на превозни средства по пътища, считани за уязвими уязвими от пожар в общините Маратон, Палини, Рафина-Пикери и Спата-Артемида. Забраната ще остане в сила до 7 часа в четвъртък. \r\nСекретариатът призовава гражданите да избягват всякакви действия, които могат да причинят пожар, като изгаряне на суха трева и клони, хвърляне на цигари, приготвянето на барбекю или използване на машини, които произвеждат искри. В случай на пожар гражданите се приканват незабавно да информират противопожарната служба, като се обадят на телефон 199. \r\nПожарите в Източна Атика от миналия месец отнеха живота на най-малко 91 души, припомнят от редакцията. Тереза Герова", "date": "2018.08.08", "title": "Kathimerini: Гръцките власти предупреждават за риск от нови пожари в Атика"}
{"url": "http://www.focus-news.net/news/2018/08/08/2554150/pazardzhik-strupvane-na-avtomobili-ima-v-rayona-na-kooperativniya-pazar-v-grada.html", "text": "Натоварено е движението в района на кооперативния пазар в Пазарджик, предаде репортер на  Радио „Фокус” – Пазарджик . Струпване на автомобили има в района на пазара за цветя, както и около Спортната зала в града. Налага се изчакване заради бусовете, които зареждат търговските обекти в района на пазара. Много неправилно паркиралите автомобили създават затруднения в трафика. \r\nАлбена ЖИЛЕКОВА", "date": "2018.08.08", "title": "Пазарджик: Струпване на автомобили има в района на Кооперативния пазар в града"}
{"url": "http://www.focus-news.net/news/2018/08/08/2554140/kmetat-bansko-georgi-ikonomov-vodeni-ot-starite-si-naglasi-da-razdelyat-obshtestvoto-bsp-se-opitaha-da-go-protivopostavyat-tozi-pat-po-liniya-na-obshtinite.html", "text": "Водени от старите си нагласи да разделят обществото, БСП се опитаха да го противопоставят, този път по линия на общините, като ги етикетираха като общини на ГЕРБ, ДПС и БСП. Това се казва в становище от кмета на Банско Георги Икономов във връзка с пресконеренцията на БСП от вчера, на която настояха за спешно заседание на Управителния съвет на НСОРБ, в което да бъде прието становище за механизма за разпределение на средствата от националния бюджет, съобщиха от пресцентъра на  Община Банско . \r\n„На пресконференция, дадена на 07 август от Българската социалистическа партия, по безпардонен начин бе атакувано Решението на Министерския съвет от 1 август тази година, по силата на което се отпускат допълнителни целеви трансфери на много български общини, за финансиране на общински проекти с високо обществено значение. Както е известно, това стана възможно, благодарение на добрата работа на Правителството по отношение на събираемостта и приходите в държавната хазна. Повече от видно е, че именно този неоспорим факт силно безпокои ръководството на социалистите. Водени от старите си нагласи да разделят обществото, днес те се опитаха да го противопоставят, този път по линия на общините, като ги етикетираха като общини на ГЕРБ, ДПС и БСП. \r\nНапомняме на участниците в пресконференцията, че българските общини принадлежат на техните граждани, все едно как гласуват и кого избират. Напомняме също, че по силата на Конституцията, те са с равни права. Налага се да напомним, че пак по силата на Конституцията, всяко българско правителство трябва да работи за просперитета на българските общини и хората, които работят, живеят и отглеждат децата си по места. Всеки успех на местната власт, подкрепян от държавната, води до подобряване на градската среда и на условията на живот на жителите. Повече от цинично е да искаш обратното, воден от сляпа ненавист заради успехите на Правителството, на местната власт, от успехите на България. \r\nИзползваме случая, от името на гражданите на Община Банско, да благодарим на БЪЛГАРСКОТО ПРАВИТЕЛСТВО, което със своето решение направи възможно още един проект да бъде реализиран в града. Убедени сме, че така реагират хората и в другите общини, на които са отпуснати целеви средства с Постановлението на МС, в това число и членовете на БСП в тях, на които вие, участниците в пресконференцията дължите извинение за обидното положение, в което ги поставихте, разделяйки ги на партиен принцип от съгражданите им“.", "date": "2018.08.08", "title": "Кметът Банско Георги Икономов: Водени от старите си нагласи да разделят обществото, БСП се опитаха да го противопоставят - този път по линия на общините"}
{"url": "http://www.focus-news.net/news/2018/08/08/2554152/blagoevgrad-detsa-i-mladezhi-ot-sotsialnite-zvena-v-grada-shte-tvoryat-po-vreme-na-leten-otdih-v-sandanski.html", "text": "Деца и младежи от социалните услуги в Благоевград ще заминат на летен отдих в Сандански. Това съобщиха от пресцентъра на  Община Благоевград . Екскурзията се реализира благодарение на спечелен проект, финансиран от Фонд „Социална закрила“ към МТСП. По време на престоя си там, потребителите ще участват в курсове по Приложно и Изобразително изкуство. Заниманията ще бъдат водени от трудотерапевти и други специалисти. \r\nПредвидени са най-малко по три занимания за всеки курс, като дейностите са насочени към развиване на зрителна памет, наблюдателност, концентрация, въображение, развиване на умения за контакт с нови хора и др. Целта е да бъде осигурена пълноценна почивка, участие в познавателно-занимателни дейности и себеизява. В края на петдневния летен отдих, всички ще получат грамоти, постигналите най-добри резултати и награди.  \r\nВ проекта са включени потребители от Центровете за настаняване от семеен тип, Защитените жилище и Преходно жилище. Те ще бъдат придружени от служители, които полагат грижи за тяхното здраве и социализация.", "date": "2018.08.08", "title": "Благоевград: Деца и младежи от социалните звена в града ще творят по време на летен отдих в Сандански"}
{"url": "http://www.focus-news.net/news/2018/08/08/2554148/afp-broyat-na-zhertvite-na-zemetresenieto-v-indoneziya-dostigna-do-131-dushi.html", "text": "Броят на жертвите на земетресението, което удари Индонезия с магнитуд от 6,9 по скалата на Рихтер, достигна до 131 души, предава  AFP , като се позовава на данни от местните власти. \r\nПо-рано бе съобщено за 142-ма загинали, но след това данните бяха коригирани. Приведена бе и информация за стотици ранени. Сериозни са и материалните щети – от Джакарта съобщават за „хиляди“ разрушени домове и сгради.  \r\nСправка на официалната интернет страницата на Европейския средиземноморски сеизмологичен център (EMSC) показва, че земетресението с магнитуд от седма степен по скалата на Рихтер бе регистрирано в региона на остров Ломбок, Индонезия, в неделя в 18:46 часа местно време (14:46 часа българско време), с дълбочина от 20 км. Епицентърът бе на 46 км североизточно от град Матарам и на 427 км източно от град Сурабая. \r\nОт Ломбок и съседните ваканционни острови бе разпоредена евакуация на около 900 туристи от цял свят. Регистрираният в неделя трус бе вторият, разлюлял остров Ломбок в последната седмица. След първото земетресение бе съобщено за 16 загинали.  Тереза Герова", "date": "2018.08.08", "title": "AFP: Броят на жертвите на земетресението в Индонезия достигна до 131 души"}
{"url": "http://www.focus-news.net/news/2018/08/08/2554153/varna-trima-dushi-sa-otkarani-v-bolnitsa-sled-katastrofata-v-rayona-na-mestnost-haramiyata.html", "text": "Трима души са откарани в болница, след като два автомобила се блъснаха рано тази сутрин на пътя за Бургас в района на местност „Харамията“, преди Варна. Към момента движението там не е спряно, но се осъществява с повишено внимание. Това съобщиха за  Радио „Фокус“ – Варна  от Областната дирекция на МВР. По-сериозно е пострадал един от тримата отведени за преглед. Това е 45-годишен пътник от единия автомобил. Той е с фрактура на лявата ключица, но вече е освободен за домашно лечение. Друг, 44-годишен, мъж също е прегледан и е  освободен с контузни наранявания, без опасност за живота. Третият пострадал, който е на 46 години, чака да му бъде направена рентгенова снимка, но също е в съзнание и контактен, няма опасност за живота му.  \r\nСигнал за инцидента е подаден в 7.45 часа тази сутрин. Сблъскали са се два леки автомобила. Причините за катастрофата тепърва се изясняват, но към момента е ясно, че в единия автомобил е възникнала някаква неизправност. Това е довело до загуба на контрол от страна на водача и е станало причина за сблъсъка. След това и двете коли са излезли встрани от пътя. Движението в района на „Харамията“ не е спряно, но се образува задръстване. От полицията призовават водачите да проявят търпение и да преминават в участъка с повишено внимание. \r\nДиана СТОЕВА", "date": "2018.08.08", "title": "Варна: Трима души са откарани в болница след катастрофата в района на местност „Харамията“"}
{"url": "http://www.focus-news.net/news/2018/08/08/2554154/die-welt-germanskite-vlasti-saobshtiha-za-desetki-raneni-v-pozhara-v-zigburg.html", "text": "При голям пожар на железопътната линия в разположения в близост до Бон германския град Зигбург са пострадали десетки, съобщава се и за материални щети, пише националният ежедневник  Die Welt . \r\nИзданието цитира официалните данни, съгласно които при пожара са ранени 32-ма души, един от които остава в тежко състояние. За останалите се пояснява, че са пострадали при вдишването на дим или са получили проблеми с кръвообращението. Съобщава се и за материални щети – най-малко осем къщи са засегнати от пламъците, а техните обитатели са настанени в центрове.  \r\nОт редакцията подчертават, че към настоящия момент разследващите причините за инцидента допускат, че огънят е предизвикан от искри при преминаването на влак по линията.  \r\nКлючовият железопътен маршрут Кьолн-Франкфурт на Майн остана затворен в продължение на часове, но в сряда сутрин бе отворен за движение на влаковете. Регионалната линия обаче все още е блокирана.  \r\nПожарните служби се отзоваха на сигнала за огъня в следобедните часове на вторник. На място бяха изпратени 550 пожарникари. За овладяването на стихията бе задействан и хеликоптер. Мащабната операция бе завършена чак в ранните часове на сряда.  \r\nИзданието предупреждава, че горещините в Германия ще продължат и през следващите дни. В Зигбург, където избухна пожарът, се очаква температурите да достигнат до 39 градуса по Целзий. Поради сушата и вълната от горещини през последните седмици, пламъците може отново да се разпространят. Жителите са призовани да държат прозорците и вратите на домовете си затворени и да изключат вентилацията и климатизацията си. Тереза Герова", "date": "2018.08.08", "title": "Die Welt: Германските власти съобщиха за „десетки ранени“ в пожара в Зигбург"}
{"url": "http://www.focus-news.net/news/2018/08/08/2554142/violeta-zheleva-bsp-iska-mi-se-chrez-viziya-za-balgariya-horata-da-vidyat-che-ima-druga-vazmozhnost-za-upravlenie-na-stranata-i-da-go-povyarvat.html", "text": "Иска ми се чрез „Визия за България“ хората да видят, че има друга възможност за управление на страната и да го повярват. Това каза народният представител от ПГ на „БСП за България“ и член на Комисията по труда, социалната и демографската политика към Народното събрание Виолета Желева в интервю за  Агенция „Фокус“  за проекта на левицата „Визия за България“. По думите ѝ има много голям интерес към проекта. „Откакто беше представен и досега се коментира от множество политолози, социолози. Проведоха се срещи с неправителствени и браншови организации, та даже и от управляващите. Веднага след Националното съвещание имах възможността да участвам в дискусия, на която коментирахме нашата „Визия за България“. Това се случи във Велинград. Срещата продължи повече от 3 часа, имаше много въпроси и мнения, но най-вече и конкретни предложения. Нашата първа цел е постигната“, каза Желева. Тя поясни, че БСП иска да предизвикаме обществена дискусия, с която да надгради проекта колективно с всеки един гражданин, който има желание да се включи. По думите й целта е по-голяма гражданска подкрепа. „Като че ли напоследък това звучи някак нереално за хората. Провеждам много приемни и срещи и първото, което виждам е, че надеждата за промяна е почти изчезнала, което е пагубно за един народ. Нашата крайна цел е обединение около каузата за по-добро бъдеще на България, като предизвикваме и качествено нова нагласа в общественото съзнание, че има алтернатива за по-доброто бъдеще на страната ни“, коментира Желева. Народният представител от ПГ на „БСП за България“ поясни, че „Визия за България“ няма намерение да бъде партиен документ. По думите ѝ, въпреки това трябва и има политически заряд. „Какво имам предвид? Енергия и заряд  не само от политиците, но и от всеки един гражданин, за да постигнем крайната си цел – промяната на модела на управление на държавата. Да, това зависи от волята, усилията и куража на всеки един от нас, но е следствие на политическата воля и на политиките, които провеждат политиците, за да може да се изгради основа, по която да преминем напред през този дълъг преход, който предстои“, допълни още Желева.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.08", "title": "Виолета Желева, БСП: Иска ми се чрез „Визия за България“ хората да видят, че има друга възможност за управление на страната и да го повярват"}
{"url": "http://www.focus-news.net/news/2018/08/08/2554149/blagoevgrad-po-malko-sluchai-na-laymska-bolest-sa-registrirani-tazi-godina-v-oblastta-spryamo-2017-g.html", "text": "По-малко случаи на лаймска болест са регистрирани тази година в област Благоевград, в сравнение с 2017 г. Това каза за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. По думите ѝ към момента обстановката в Благоевград и региона е спокойна и няма увеличение в броя на заболелите. „Нямаме завишаване в случаите на лаймска болест, тъй като обстановката е отпускарска. Стойностите са нормални за сезона“, посочи още д-р Мончева. \r\nТя коментира също, че инкубационния период на лаймската болест е от 3 до 30, средно около 14 дни, а заболяването е лечимо. Д-р Веселка Мончева обясни, че самата болест е инфекциозно заболяване, причинявано от бактерии, представители на род Борелия. По думите на д-р Мончева болестта е най-честото заболяване, предавано от кърлежи. „Ранните симптоми включват висока температура, втрисане, главоболие. Засягат се стави, сърцето, лимфната система, централна нервна система. В повечето случаи симптомите изчезват при адекватно антибиотично лечение, стига да се постави навременна диагноза. Ухапването от кърлежи е характерно най-често за месеците от май до август, когато е по-топло времето може и до месец октомври“, каза още д-р Мончева.  \r\nТя добави, че кърлежите са най-активни и хапят при плюсови температури. „ „Входната врата“ за бактериите е кожата, като на входното място възниква възпалителен процес, след попадането в кръвния и лимфния поток причинителите на заболяването се локализират в черен дроб, далак, лимфни възли, стави, нервна система, очи и други органи. Инкубационният период на Лаймската болест е от 3 до 30 дни, средно около 14 дни. Някои хора получават от ухапването зачервяване с подуване, което изчезва до 2 дни“, добави д-р Мончева. Тя обясни, че без лечение лаймската болест протича в 3 фази с периоди на затихвания, обостряния и различни клинични прояви. Преминаването в една фаза във друга е плавно и понякога незабележимо. \r\nЛивия НИНОВА", "date": "2018.08.08", "title": "Благоевград: По-малко случаи на лаймска болест са регистрирани тази година в областта, спрямо 2017 г."}
{"url": "http://www.focus-news.net/news/2018/08/08/2554155/mvnr-nyama-postradali-balgarski-grazhdani-pri-pozhara-kray-gara-zigburg.html", "text": "Българите, живеещи или пътуващи през близкия до Бон град Зигбург, да проявяват особено внимание при придвижването си с влак заради избухналия вчера край гарата пожар, предупреди консулството ни във Франкфурт на Майн, съобщиха от пресцентъра на  Министерството на външните работи (МВнР) . Сънародниците ни, които ползват експресните влакове, обслужващи Зигбург, да следят местните медии, както и съобщенията на властите, за да се уверят, че влаковете се движат по разписание, съветват българските дипломати на място.  \r\nПожар обхвана вчера близки до гарата къщи и засегна гаровото пространство. Най-малко 28 души, сред които 20 местни жители, бяха ранени. Властите отцепиха района, а 520 пожарникари локализираха огъня. Движението на високоскоростния ICE влак от Кьолн за Франкфурт бе временно спряно в едната посока. Нарушения в разписанията на влаковете може да има и днес, предупредиха властите.    \r\nДо момента няма данни за ранени или пострадали български граждани. Повече информация може да бъде получена на телефоните на консулството ни във Франкфурт: +49-69-509 278 1310 и +49-69-509 278 132.", "date": "2018.08.08", "title": "МВнР: Няма пострадали български граждани при пожара край гара Зигбург"}
{"url": "http://www.focus-news.net/news/2018/08/08/2554156/burgas-sadat-zadarzha-pod-strazha-mazh-obvinen-v-darzhane-s-tsel-razprostranenie-na-kokain-marihuana-krek-i-ekstazi.html", "text": "Окръжен съд - Бургас задържа под стража Мариян П. Той е обвинен за това, че на 04.08.2018г., в района на хотел, в к. к. „Слънчев бряг“, общ. Несебър, без надлежно разрешително, държал  с цел разпространение – високорискови наркотични вещества – кокаин, марихуана, крек и екстази – престъпление по чл. 354а, ал.1, предл. I  от НК. Това съобщиха от пресцентъра на  Апелативна прокуратура – Бургас . \r\nСпоред прокурора е налице обосновано предположение за това, че Мариян П. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление, като мотивира искането си с факта, че обвиняемият е вече осъждан през 2018 г. за престъпление, отново свързано с притежаване и разпространение на наркотични вещества.  \r\nСъдът прие мотивите на прокурора и задържа под стража Мариян П. \r\nОпределението на Окръжен съд – Бургас може да бъде обжалвано пред Апелативния съд в града.", "date": "2018.08.08", "title": "Бургас: Съдът задържа под стража мъж, обвинен в държане с цел разпространение на кокаин, марихуана, крек и екстази"}
{"url": "http://www.focus-news.net/news/2018/08/08/2554161/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Пожарите в Гърция, референдумът за името и нестихващите коментари \"за\" и \"против\" предложенията за подялба на Косово или размяна на територии ангажират вниманието на печатните издания в страните от Балканите. \r\n***  Министър-председателят на Косово Рамуш Харадинай подчерта категорично, че границите може да бъдат променяни само с война, като допълни, че се противопоставя на идеята за подялба на страната и „корекция на границата“ със Сърбия, отбелязва електронното издание на водещия сръбски ежедневник  „Политика“  в пореден материал, посветен на косовския въпрос.  \r\n„Границите са утвърдени във война и само война ще ги промени. Всички албанци биха искали Прешево да бъде присъединено към Косово, но вие знаете, че за границите, определени с влизането на НАТО, са загинали десетки хиляди души, не можете да си играе с тях\", коментира Харадинай след заседание на правителството в Прищина.  \r\nВ същото време президентът на Косово Хашим Тачи заяви, че подкрепя „корекция на границите\" със Сърбия, тъй като тази опция се счита за единствената възможност Прешево, Буяновац и Медведжа да бъдат присъединени към територията на най-младата държава на Балканите.  \r\n„За да бъде съвсем ясно – отхвърлям опцията за подялба и размяна на територии, тук говорим само за преглед или корекция на границите по мирен път и то за доброто на Косово\", написа по-рано Тачи в социалната мрежа „Фейсбук“ . \r\nСъгласно думите на косовския въпрос, по този въпрос би могло да бъде организиран референдум, на който гражданите да се произнесат. \r\n***  Гръцките власти предупредиха за риск от нови пожари в Атика, Южна Евбея и някои северни острови в Егейско море, съобщава електронното издание на вестник   Kathimerini . \r\nВ сутрешните часове на деня противопожарните служби са отговорили на сигнал за пожар в района на Агия Марина в Неа Макри в Източна Атика. В потушаването на пламъците, обхванали ниската растителност в района, са задействани девет пожарникаря и хеликоптер, поясняват от редакцията.  \r\nПрез последните 24 часа противопожарните служби са получили  62 сигнала за градски и 15 горски пожари и са били призовани да помогне за справянето с  41 инцидента. \r\nНа фона на тази информация Генералният секретариат за гражданска защита към Министерството на вътрешните работи в Атина инструктира всички държавни служби, както и общинските и регионалните власти, да бъдат нащрек. Като превантивна мярка е въведена забрана за движение на превозни средства по пътища, считани за уязвими уязвими от пожар в общините Маратон, Палини, Рафина-Пикери и Спата-Артемида. Забраната ще остане в сила до 7 часа в четвъртък. \r\nСекретариатът призовава гражданите да избягват всякакви действия, които могат да причинят пожар, като изгаряне на суха трева и клони, хвърляне на цигари, приготвянето на барбекю или използване на машини, които произвеждат искри. В случай на пожар гражданите се приканват незабавно да информират противопожарната служба, като се обадят на телефон 199. \r\nПожарите в Източна Атика от миналия месец отнеха живота на най-малко 91 души, припомнят от редакцията. \r\n***  На 9 август ще започне проверката на избирателните списъци за провеждане на референдума за името, насрочен за 30 септември, съобщава електронното издание на първия вестник в югозападната ни съседка -  „Нова Македония“  , като уточнява, че процесът ще продължи до 23 август. \r\nДържавната избирателна комисия (ДИК) на Македония призова гражданите да проверят данните си в списъка на гласоподавателите и, ако сметнат за необходимо, да поискат промяна, добавяне или изтриване на данни от него. От редакцията прилагат и линк към съответния сайт, на който македонците биха могли да направят справката.  \r\nПо-нататък в текста изданието пояснява, че исканията за изменение, допълнение или изтриване на данните в избирателния списък трябва да бъдат подадени в регионалните отдели и офиси на ДИК, а онези, които са на временна работа или пребивават в чужбина може да направят това и по електронен път чрез уеб приложение на органа. \r\nВ срок от 48 часа от деня на получаване на искането ДИК е длъжен да вземе решение по него и да уведоми подателя. Ако молбата бъде отхвърлена, може да бъде внесена жалба във Върховния съд. Това трябва да се случи в срок до 24 часа от получаването на решението. В същия срок трябва да бъде издадено и решението на съда.  \r\nСписъкът на избирателите, поставени на обществена инспекция, съдържа данни за гражданите, които до 30 септември 2018 г. ще имат навършени 18 г. \r\n***", "date": "2018.08.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/08/2554160/burgas-obvinyaem-za-darzhane-na-ekstazi-i-amfetamin-s-tsel-razprostranenie-ostava-v-aresta.html", "text": "Окръжен съд – Бургас ззадържа под стража Йонко И. Той е обвинен за това, че на 03.08.2018 г. в гр. Несебър, к.к. Слънчев бряг, в ресторант, без надлежно разрешително, държал  с цел разпространение – високорискови наркотични вещества – MDMA (екстази) и амфетамин – престъпление по чл. 354а, ал. 1, предл. I от НК. Това съобщиха от пресцентъра на  Апелативна прокуратура – Бургас . \r\nСпоред прокурора,  налице е обосновано предположение за това, че Йонко И. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление, като мотивира тезата си с факта на многократната съдимост на обвиняемия, като част от наказанията са били изтърпявани при ефективен режим в Затвор.  \r\nСъдът прие мотивите на прокурора и задържа под стража Йонко И. \r\nОпределението на Окръжен съд – Бургас може да бъде обжалвано пред Апелативния съд в града.", "date": "2018.08.08", "title": "Бургас: Обвиняем за държане на екстази и амфетамин с цел разпространение остава в ареста"}
{"url": "http://www.focus-news.net/news/2018/08/08/2554145/nova-makedoniya-makedoniya-zapochva-proverkata-na-izbiratelnite-spisatsi-za-referenduma.html", "text": "На 9 август ще започне проверката на избирателните списъци за провеждане на референдума за името, насрочен за 30 септември, съобщава електронното издание на първия вестник в югозападната ни съседка -  „Нова Македония“  , като уточнява, че процесът ще продължи до 23 август. \r\nДържавната избирателна комисия (ДИК) на Македония призова гражданите да проверят данните си в списъка на гласоподавателите и, ако сметнат за необходимо, да поискат промяна, добавяне или изтриване на данни от него. От редакцията прилагат и линк към съответния сайт, на който македонците биха могли да направят справката.  \r\nПо-нататък в текста изданието пояснява, че исканията за изменение, допълнение или изтриване на данните в избирателния списък трябва да бъдат подадени в регионалните отдели и офиси на ДИК, а онези, които са на временна работа или пребивават в чужбина може да направят това и по електронен път чрез уеб приложение на органа. \r\nВ срок от 48 часа от деня на получаване на искането ДИК е длъжен да вземе решение по него и да уведоми подателя. Ако молбата бъде отхвърлена, може да бъде внесена жалба във Върховния съд. Това трябва да се случи в срок до 24 часа от получаването на решението. В същия срок трябва да бъде издадено и решението на съда.  \r\nСписъкът на избирателите, поставени на обществена инспекция, съдържа данни за гражданите, които до 30 септември 2018 г. ще имат навършени 18 г. Тереза Герова", "date": "2018.08.08", "title": "„Нова Македония“ (Македония): Започва проверката на избирателните списъци за референдума"}
{"url": "http://www.focus-news.net/news/2018/08/08/2554151/violeta-zheleva-bsp-vav-viziya-za-balgariya-predlagame-ikonomicheska-darzhava-a-ne-bezdarzhavna-ikonomika.html", "text": "Във „Визия за България“ предлагаме икономическа държава, а не бездържавна икономика. Това каза народният представител от ПГ на „БСП за България“ и член на Комисията по труда, социалната и демографската политика към Народното събрание Виолета Желева в интервю за  Агенция „Фокус“  за проекта на левицата „Визия за България“. Според нея е крайно време да се постави началото на процес, който да начертае нов път. „В този нов път ключовата дума е държава. Повече държава там, тогава, където и когато това е необходимо. Идеята за излизане на държавата от икономиката се оказа неправилна“, отчете Желева. По думите ѝ обществата с огромно неравенство не функционират ефективно и в дългосрочен план техните икономически системи не са нито стабилни, нито устойчиви. „Когато една група с интереси държи твърде много икономическата власт, тя успява да създаде политическа система, в която самата тя се облагодетелства вместо да облагодетелства обществото като цяло. Политиките за заплатите, цените и производителността следва да бъдат координирани около целта за общ растеж на заплатите. Нашата политика по доходите включва цел за минимални възнаграждения не по-малки от 60 % от  средната работна заплата за страната, като по-справедливи ставки за заплащане на нощния труд и този в извънработно време“, поясни депутатът. Желева обърна внимание, че в момента добавката за нощен труд е едва 0.25 лв. за час. „Ние ще предложим съвсем скоро и промяна на тази законодателна рамка“, допълни Желева. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.08", "title": "Виолета Желева, БСП: Във „Визия за България“ предлагаме икономическа държава, а не бездържавна икономика"}
{"url": "http://www.focus-news.net/news/2018/08/08/2554162/plovdiv-zhitelite-na-shest-sela-v-oblastta-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК - Пловдив. Екипите отстраняват възникнали аварии в селата Козаново, Върбен, Златосел, Черноземен, Мътеница и Кръстевич. Не е посочен краен срок за възстановяване на нормалното водоподаване към абонатите в засегнатите населени места, с изключение за село Кръстевич, където е обявено, че екипите ще работят до 17.00 часа . \r\nБез вода са и десетки жители на градовете Пловдив и Асеновград. Екипи работят по отстраняването на аварии на улиците „Васил Петлешков“ и „Асенова крепост“ в град Асеновград, като е нарушено водоподаването към абонатите в кварталите „Баба Тонка“ и „Св. Георги“. Без вода до 17.00 часа ще бъдат и домакинствата в района на улиците „Кукуш“, „Шейново“ и „Полк. Бонев“ в град Пловдив. \r\nТони МИХАЙЛОВ", "date": "2018.08.08", "title": "Пловдив: Жителите на шест села в областта са с нарушено водоподаване заради аварии"}
{"url": "http://www.focus-news.net/news/2018/08/08/2554158/deyan-doynov-kmet-na-sopot-tryabva-da-se-sprat-manipulatsiite-che-ne-se-pomaga-na-obshtinite-moyat-predshestvenik-e-varshil-bezchinstva-sas-stari-pravitelstva-na-bsp.html", "text": "Трябва да се спрат манипулациите, че не се помага на общините, моят предшественик е вършил безчинства със стари правителства на БСП. Това каза на брифинг в Министерски съвет кметът на Сопот Деян Дойнов, предаде репортер на  Агенция „Фокус“ . \r\nТой обясни, че се е срещнал с премиера Бойко Борисов. „Благодаря, че ми беше отделено достатъчно дълго време, за да обсъдим проблемите на моята община и да търсим съвместно решаване за тях. Пред 3 години, когато станах кмет, общината ми беше в изключително тежко финансово състояние поради некадърността на моя предшественик, който е извършвал куп безумия през последните 12 години. Изразих своята благодарност, първо, за адекватната и навременна намеса на правителството и в частност на премиера Бойко Борисов за това, че многократно показаха, че Община Сопот ще я има и има своята перспектива и бъдеще“, каза Дойнов. \r\nТой посочи, че в началото на мандата му е бил отпуснат безлихвен заем от държавата, с който е преодоляна финансовата криза. „По новия Закон за бюджета имахме възможност да се възползваме от около 80% от опрощаване на този заем. Към настоящия момент задълженията на общината са сведени до минимум, изправил съм я на крака и тя започва своя нов просперитет и разцвет“, каза още кметът на Сопот. По думите му задълженията в началото на мандата му са били около 13 млн. лв., а сега са 1,8 млн. лв.  \r\n„Нека да се спрат манипулациите и спекулациите, че не се помага на общините. Напротив, помага им се. Тези безчинства, които е вършил моят предшественик, са се вършили изцяло със стари правителства на БСП. Безспорно министър-председателят и цялото правителство помагат на общините. Сопот ще бъде град за пример“, коментира Дойнов. \r\nТой обясни, че е бил издигнат за кмет от БСП, но в момента е независим. „БСП постъпиха с мен некоректно. Не толерирам никоя политическа сила, казвам истината такава, каквато е. Управляващите не се опитват да подкупват кметове. Никой не ме е подкупвал и не е търсил форми да ме привлича към определена политическа сила“, каза Дойнов. \r\nЦветилена СИМЕОНОВА", "date": "2018.08.08", "title": "Деян Дойнов, кмет на Сопот: Трябва да се спрат манипулациите, че не се помага на общините, моят предшественик е вършил безчинства със стари правителства на БСП"}
{"url": "http://www.focus-news.net/news/2018/08/08/2554159/oblastniyat-upravitel-na-plovdiv-zdravko-dimitrov-otmenya-se-chastichnoto-bedstveno-polozhenie-v-obshtinite-sadovo-i-rodopi-v-obshtina-kuklen-ostava.html", "text": "Отменят частичното бедствено положение в общините Садово и Родопи. Това съобщи за  Радио „Фокус”- Пловдив  областният управител на Пловдив Здравко Димитров. Запазва се частичното бедствено положение в община Куклен, където все още има непроходими улици вътре в село Добралък. „Има хора от София, които са там на почивка и ми се обаждат, че вече 8 дни не могат да излязат”, каза областният управител. По думите на Здравко Димитров самият път е проходим, но при нов обилен валеж отново може да се разруши. Според него е необходим по-сериозен финансов ресурс от междуведомствената комисия по бедствия и аварии. Този път не е правен от години. В момента се изготвя проект, който ще бъде изпратен до Комисията. \r\n„В другите селища засега всичко е локализирано”, каза областният управител. \r\nДигата на река Чая вече е в добро състояние, но нивото на самата река се е вдигнало от наносите в реката, които трябва да се почистят. Само така ще падне нивото на реката. Според Димитров, трябва да има нов закон, който да дава право на кметовете на населени места и на областните управители да решават и да действат превантивно и за неурбанизираните територии, които сега не са в техните правомощия. „Те най-добре си знаят реките и състоянието им и трябва да могат да си ги чистят, могат да си подсигурят и техника за това по-лесно”, каза Здравко Димитров. „Сегашният закон ни връзва ръцете”, добави той. Димитров поясни, че дигата на река Чая е правена през 50-те години и има прагове, които са отнесени от реката. Това, което се прави сега е кърпеж, който при обилни дъждове отново може да поддаде. В този смисъл хората са прави да искат цялостно укрепване и да протестират. Проблемният участък при Катуница е дълъг 3 км. Областният управител призна, че такива участъци има и при река Стряма. Те трябва да се оправят веднъж завинаги. \r\nВ момента община Садово изготвя също предложение за финансиране до Междуведомствената комисия по бедствия и аварии. \r\nЦветана ТОНЧЕВА", "date": "2018.08.08", "title": "Областният управител на Пловдив Здравко Димитров: Отменя се частичното бедствено положение в общините Садово и Родопи, в община Куклен остава"}
{"url": "http://www.focus-news.net/news/2018/08/08/2554163/blagoevgrad-trafikat-na-gkpp-kulata-e-intenziven-na-izhod-za-leki-avtomobili.html", "text": "Трафикът на ГКПП „Кулата“ е интензивен на изход за леки автомобили. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ преминаването се осъществява без проблеми. Спокойна е ѝ обстановката на българо-македонската граница. \r\nЛивия НИНОВА", "date": "2018.08.08", "title": "Благоевград: Трафикът на ГКПП „Кулата“ е интензивен на изход за леки автомобили"}
{"url": "http://www.focus-news.net/news/2018/08/08/2554166/pregled-na-osnovnite-temi-vav-varnenskiya-pechat.html", "text": "„Не одобриха нито една номинация за почетен гражданин на Варна“, съобщава на първата си страница вестник  „Черно море“  днес. Според изданието морската столица може да остане за без почетен гражданин за първи път от 10 г. насам. Причината – на своето заседание постоянната комисия „Култура и духовно развитие“ не одобри нито едно от 9-те предложения за връчване на престижната награда. Номинациите бяха за проф. д-р Димитър Камбуров – дългогодишен ректор на Медицинския университет „Проф. д-р Параскев Стоянов“ (Варна), учен и лекар, адв. Борислав Ралчев – общественик, юрист и политик, Стефан Янев – футболна легенда, спортен журналист и публицист, Пенко Златев – треньор и състезател по хандбал‑Елка Няголова – поетеса, Йорданка Ненчева – д-р по философия, председател на Асоциацията „Да съхраним жената“, Паню Панев – участник в спасителните дейности след потопа в „Аспарухово“, собственик на компания, поддържаща пътната инфраструктура във Варна, Керан Михалев – треньор и състезател по борба, Милка Кайкова – заслужил деятел на водното спасяване, общественик.  \r\n„Музикален маратон за празничната седмица“, гласи друго заглавие в днешния брой. Три концерта с различен стил музика за празничната седмица на Варна ще съберат стотици фенове на свободната зона на пристанището и на южния плаж. Маратонът започва на 12-ти август с концерт на MTV.  \r\n„Изложба по случай 139 години ВМС показва живота на моряка“, е водещото заглавие на трета страница. Тя съвпада с празника на военните моряци и 139 години ВМС.  \r\n„85 бебета са приети за доотглеждане в Дома във „Виница“, четем още в броя. 85 бебета са преминали през отделението за недоносени и новородени в Дома за медико-социалнигрижи за деца – Варна, само през първото шестмесечие на 2018 г. 5 от тях са приети с тегло под 1 кг, като най-малкото е тежало едва 710 г. 30 от новородените са били с тегло между 1 кг и 1,5 кг, 37 – с тегло между 1,5 и 2 кг, а останалите 13 – над 2 кг. Броят на постъпилите двойки близнаци е 13.  \r\n„Варненец превръща непотребни вещи в украшения“, е друго заглавие в днешното издание. Варненецът Боян  е способен да създаде изящно бижу от всевъзможни неща, смятани за отпадъци.", "date": "2018.08.08", "title": "Преглед на основните теми във варненския печат"}
{"url": "http://www.focus-news.net/news/2018/08/08/2554167/blagoevgrad-ne-se-otchita-zavishen-priem-v-bolnitsata-v-grada-na-patsienti-s-problemi-zaradi-goreshtoto-vreme.html", "text": "Не се отчита завишен прием в МБАЛ – Благоевград на пациенти, оплакващи се от проблеми заради горещото време, предаде репортер на  Радио „Фокус“ – Пирин . През последните дни са регистрирани няколко случая на хора със симптоми като отпадналост, високо кръвно налягане и недостиг на кислород, които са присъщи за летните месеци, но нито един от постъпилите пациенти не е бил в тежко състояние. В областният център се очаква температурата до достигне до 32 градуса, възможни са и по-високи температури. \r\nЛивия НИНОВА", "date": "2018.08.08", "title": "Благоевград: Не се отчита завишен прием в болницата в града на пациенти с проблеми заради горещото време"}
{"url": "http://www.focus-news.net/news/2018/08/08/2554157/b92-sarbiya-koalitsiya-za-mir-mozhe-da-bade-predstavena-prez-septemvri-s-predlozhenie-za-razreshavane-na-kosovskiya-vapros.html", "text": "Председателят на сръбската опозиционната Либералдемократическа партия Чедомир Йованович разкри, че през последните няколко месеца е обсъждал създаването на „Коалиция за мир“ с „лица от региона“, предава белградското радио  B92 . \r\nЙованович е провел срещи в Загреб, Подгорица, Прищина, Сараево, а в близко време ще посети и Скопие, за да разговаря с хора, които споделят идеята за свързване на региона.  \r\nСъгласно думите му, „Коалиция за мир“ може да бъде представена официално през месец септември. Организацията „би могла да предложи решение за косовския и другите спорни въпроси в региона\". Тереза Герова", "date": "2018.08.08", "title": "B92 (Сърбия): „Коалиция за мир\" може да бъде представена през септември с предложение за разрешаване на косовския въпрос"}
{"url": "http://www.focus-news.net/news/2018/08/08/2554164/parvan-simeonov-politolog-horata-ne-sa-zapoznati-s-termina-falshiva-novina-tay-kato-ne-se-govori-dostatachno-za-tezi-novini.html", "text": "Хората не са запознати с термина „фалшива новина“ и не се говори достатъчно за тези новини Това каза за   Агенция Фокус   политологът Първан Симеонов, изпълнителен директор на „Галъп интернешенъл“. Според него, когато хората чуят това явление, се сещат за всички онези новини, за които не вярват или не искат да вярват. „Обществото прави една по-обща критика към медиите въобще“, посочи той. По думите му хората не разсъждават за това, което напоследък е модерно да се нарича „фалшива новина“, а разсъждават върху темата, може ли да се има доверие на информацията, която получаваме. „Нашите данни от последното проучване на „Галъп интернешенъл“ за разпространение на фалшиви новини малко ме уплашиха, защото 34% от хората в този сондаж твърдяха, че само последната седмица на юли месец са срещнали новина, която смятат за фалшива. Тези 34% условно се равняват на над 1 800 млн. пълнолетни българи“, коментира политологът. Според него това е доста сериозен дял и ще трябва да се говори повече и все повече за фалшивите новини, защото те ще стават все по-разпространен феномен. „Неистинните новини са просто обратната страна на демократизацията на медиите“, обясни Симеонов. Според него, когато всеки може да е медия, особено в социалните мрежи, където всеки може да разпространява информация, да бъде влиятелен, когато не толкова истината, а лайковете се превръщат в критерий, то тогава няма авторитет, който да ни каже, кое е вярно и кое си струва. „По този начин фалшивите новини влизат безпрепятствено. Това е големият проблем, с който ще се сблъскваме и си мисля, че по-все често ще говорим за него“, уточни той.   \r\nДаяна ДЮЛГЕРОВА  Пълния текст на интервюто четете по-късно в „Мнение“.", "date": "2018.08.08", "title": "Първан Симеонов, политолог: Хората не са запознати с термина „фалшива новина“, тъй като не се говори достатъчно за тези новини"}
{"url": "http://www.focus-news.net/news/2018/08/08/2554168/dobrich-izvarshena-e-krazhba-na-metalna-kasa-sadarzhashta-3000-leva-ot-administrativna-sgrada-v-grad-balchik.html", "text": "На 7 август, около 8.15 часа е получено съобщение за извършена кражба от административна сграда на територията на град Балчик. Установено е, че чрез взлом входна врата и на прозорец, неизвестен извършител е проникнал в помещение, от където е извършена кражба на метална каса, съдържаща 3 000 лева на дребни банкноти и монети. Това съобщиха от  ОДМВР-Добрич . По случая е образувано досъдебно производство.", "date": "2018.08.08", "title": "Добрич: Извършена е кражба на метална каса, съдържаща 3000 лева от административна сграда в град Балчик"}
{"url": "http://www.focus-news.net/news/2018/08/08/2554169/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-avgust.html", "text": "„Софийска вода” временно ще прекъсне водоснабдяването в  някои части на столицата на 9 август. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение на бул. „Цариградско шосе“, кв. „Полигона“ , се налага спиране на водоподаването от 09.00 до 21.00 часа на 9 август на клиентите на „Софийска вода”, живеещи в района на: \r\n- кв. Полигона; \r\n- бул. \"Цариградско шосе\", от ул. \"Акад. Петър Мутафчиев\", ул.\" Петър Протич\", ул.\" Михаил Тенев\", ул.\"Боян Дамянов\", зала Арена Армеец, плувен басейн ЦСКА, хотел на ЦСКА, зеленчукова борса \"Къро\", \"Тех Парк\", бензиностанция \"Газпром\" и \"Ромпетрол\" на бул. „Проф. Цветан Лазаров“ до борса \"Къро\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Протич“, до бл. 7. \r\nВъв връзка с подмяна на пожарен хидрант на ул. „Качаник“, ж. к. „Света троица“, се налага спиране на водоподаването от 09.00 до 18.00 часа на клиентите на „Софийска вода”, живеещи по ул. „Качаник“ от ул. „Цар Симеон“ до ул. „Цар Иван Александър“. \r\n При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Протич“, до бл. 7. \r\nВъв връзка с изграждане на сградно водопроводно отклонение на ул. „Народно хоро“, кв. „Овча купел“ , се налага спиране на водоподаването от 9.30 до 18.30 часа на клиентите на „Софийска вода”, живеещи по ул. „Народно хоро“, от ул. „Рождество“ до ул. „Буземска“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 688, ъгъла с ул. „Народно хоро“. \r\nВъв връзка с подмяна на сградно водопроводно отклонение на ул. „Проф. Антон Митов“, кв. „Васил Левски“, се налага спиране на водоподаването от 9.00 до 19.00 часа на клиентите на „Софийска вода”, живеещи по ул. „Проф. Антон Митов“, от ул. „Григорий Цамблак“ до ул. „Д-р Иван Селимински“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Антон Митов“, ъгъла с ул. „Д-р Иван Селимински“. \r\nВъв връзка с подмяна на сградно водопроводно отклонение на ул. „Иван Гарванов“, кв. „Факултета“, се налага спиране на водоподаването от 10.00 до 17.00 часа на клиентите на „Софийска вода”, живеещи по ул. „Иван Гарванов“, от ул. „Ришки проход“ до ул. „Дръстър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Гарванов“, ъгъла с ул. „Доростол“. \r\nВъв връзка с подмяна на сградно водопроводно отклонение на ул. „5-ти ноември“, кв. „Горубляне“ , се налага спиране на водоподаването от 09.00 до 19.30 часа на клиентите на „Софийска вода”, живеещи в района на ул. „5-ти ноември“, ул. „Пионерска“, ул. „Царичина поляна“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „5-ти ноември“, ъгъла с ул. „Пионерска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.08", "title": "„Софийска вода” временно ще прекъсне водоснабдяването в  някои части на столицата на 9 август"}
{"url": "http://www.focus-news.net/news/2018/08/08/2554165/rtk-live-kosovo-politicheskite-partii-v-makedoniya-se-obyaviha-protiv-podyalbata-na-kosovo.html", "text": "Политическите партии в Македония възразяват срещу възможността за подялба на Косово и съответно за промяна на границите между Косово и Сърбия, предава телевизионният канал  RTK Live. \r\nНай-голямата партия в управляващото мнозинство в страната Социалдемократически съюз на Македония (СДСМ) защити принципа на зачитане на държавните граници и добросъседските отношения. \r\n„Само по този начин регионът може да върви към развитие и просперитет, което е в интерес на гражданите“, заявиха от СДМС. \r\nОт албанската партия „Демократичен съюз за интеграция“ (ДСИ), която също е част от управляващата коалиция, са категорични, че подобни теми изобщо не трябва да бъдат обсъждани, тъй като регионът върви по правилния път на евроинтеграцията. \r\n„Нашият председател Али Ахмети направи няколко изявления по темата за промяна на границите, като заяви, че регионът е на правилния път към мир, сигурност, стабилност, евроатлантическа интеграция и икономическо развитие. Следователно, такива сценарии, които може да предизвикат ефект на доминото в целия регион, не трябва да бъдат част от обществения дискурс \", се казва в изявлението на албанската политическа партия.", "date": "2018.08.08", "title": "RTK Live (Косово):  Политическите партии в Македония се обявиха против подялбата на Косово"}
{"url": "http://www.focus-news.net/news/2018/08/08/2554176/nsi-broyat-na-vavedenite-v-eksploatatsiya-zhilishtni-sgradi-prez-vtoroto-trimesechie-na-2018-g-e-573-a-novopostroenite-zhilishta-v-tyah-sa-2-285.html", "text": "По предварителни данни на Националния статистически институт броят на въведените в експлоатация жилищни сгради през второто тримесечие на 2018 г. е 573, а новопостроените жилища в тях са 2 285. Спрямо второто тримесечие на 2017 г. сградите са с 11 по-малко, или с 1.9%, а жилищата в тях намаляват с 290, или с 11.3%. Това съобщиха от  Националния статистически институт  (НСИ). \r\nОт въведените в експлоатация новопостроени жилищни сгради през второто тримесечие на 2018 г. със стоманобетонна конструкция са 74.2%, с тухлена - 21.8%, с друга - 3.5%, и с  \r\nпанелна - 0.5%. Най-голям е относителният дял на новопостроените къщи (73.5%), следвани от жилищните кооперации (15.5%). През второто тримесечие на 2018 г. в сравнение с второто тримесечие на 2017 г. броят на новопостроените къщи и сгради от смесен тип се увеличава, докато броят на новопостроените жилищни кооперации и вили намалява.  \r\nНай-много жилищни сгради са въведени в експлоатация в областите Пловдив - 91 сгради с 274 жилища в тях, Варна - 88 сгради с 502 жилища, и Бургас - 69 сгради с 381 жилища .  \r\nНай-висок е делът на новопостроените жилища с две стаи (35.5%), следват тези с три стаи (32.3%), а най-нисък е делът на жилищата с шест и повече стаи - 3.7%.  \r\nОбщата полезна площ на всички новопостроени жилища през второто тримесечие на  \r\n2018 г. е 206.9 хил. кв. м, или с 2.3% по-малко в сравнение със същото тримесечие на 2017 г., а жилищната площ намалява със 7.6% до 126.8 хил. кв. метра. \r\nСредната полезна площ на едно новопостроено жилище се увеличава от 82.2 кв. м през второто тримесечие на 2017 г. на 90.5 кв. м през същото тримесечие на 2018 година.  \r\nНай-голяма средна полезна площ на едно новопостроено жилище е регистрирана в областите Видин - 188.0 кв. м, и Ловеч - 171.8 кв. м, а най-малка - в областите Добрич - 59.1 кв. м, и Плевен - 61.7 кв. метра.", "date": "2018.08.08", "title": "НСИ: Броят на въведените в експлоатация жилищни сгради през второто тримесечие на 2018 г. е 573, а новопостроените жилища в тях са 2 285"}
{"url": "http://www.focus-news.net/news/2018/08/08/2554171/nsi-prez-yuni-2018-g-indeksat-na-produktsiyata-v-sektor-stroitelstvo-e-s-07-pod-ravnishteto-ot-predhodniya-mesets.html", "text": "По предварителни данни през юни 2018 г. индексът на продукцията в сектор „Строителство“ е с 0.7% под равнището от предходния месец. Това съобщиха от  Националния статистически институт  (НСИ). Данните показват намаление от 2.9% на строителната продукция през юни 2018 г. в сравнение със същия месец на 2017 година. \r\nПрез юни 2018 г. индексът на произведената строителна продукция, изчислен от сезонно изгладени данни, е под равнището от предходния месец, като продукцията от гражданското/инженерното строителство намалява с 0.8%, а от сградното строителство. \r\nНа годишна база понижението на строителната продукция през юни 2018 г. се определя от отрицателния темп при гражданското/инженерното строителство, където спадът е с 4.0%, а при сградното строителство - с 2.1%.", "date": "2018.08.08", "title": "НСИ: През юни 2018 г. индексът на продукцията в сектор „Строителство“ е с 0.7% под равнището от предходния месец"}
{"url": "http://www.focus-news.net/news/2018/08/08/2554173/nsi-prez-yuni-2018-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-po-sapostavimi-tseni-narastva-s-04-spryamo-predhodniya-mesets.html", "text": "По предварителни данни през юни 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.4% спрямо предходния месец. Това съобщиха от  Националния статистически институт  (НСИ). \r\nПрез юни 2018 г. оборотът в търговията на дребно бележи ръст от 6.1% в сравнение със същия месец на предходната година. \r\nПрез юни 2018 г. се наблюдава по-значително увеличение на оборота спрямо предходния месец при: търговията на дребно с фармацевтични и медицински стоки - с 2.9%, и търговията на дребно с текстил, облекло, обувки и кожени изделия - с 2.0%. Намаление е отбелязано при: търговията на дребно с автомобилни горива и смазочни материали - с 2.6%, търговията на дребно с разнообразни стоки - с 0.5%, и търговията на дребно с битова техника, мебели и други стоки за  бита - с 0.4%.  \r\nПрез юни 2018 г. в сравнение със същия месец на 2017 г. оборотът нараства при: търговията на дребно с фармацевтични и медицински стоки - с 15.6%, търговията на дребно с хранителни стоки, напитки и тютюневи изделия - с 11.3%, търговията на дребно чрез поръчки по пощата, телефона или интернет - с 6.5%, търговията на дребно с битова техника, мебели и други стоки за бита - с 4.5%, и търговията на дребно с текстил, облекло, обувки и кожени изделия - с 2.8%. По-значителен спад е регистриран при търговията на дребно с компютърна и комуникационна     техника - с 2.3%, и търговията на дребно с автомобилни горива и смазочни материали - с 1.7%.", "date": "2018.08.08", "title": "НСИ: През юни 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.4% спрямо предходния месец"}
{"url": "http://www.focus-news.net/news/2018/08/08/2554174/dobrich-28-godishen-mazh-e-s-mnozhestvo-frakturi-sled-udar-v-kraypatno-darvo-lekiyat-avtomobil-e-bil-razkasan-na-2-chasti.html", "text": "28-годишен мъж е с множество фрактури след удар в крайпътно дърво, лекият автомобил е бил разкъсан на 2 части. Това съобщиха от пресцентъра на  ОДМВР-Добрич . Инцидентът е станал на 8 август около 1.40 часа. Катастрофата е станала на бул. „25-ти Септември” в град Добрич. На място било е установено, че водач на лек автомобил „Хонда” с добричка регистрация е загубил контрол над МПС  и се е блъснал в крайпътно дърво. Вследствие на инцидента е пострадал 28-годишният водач на автомобила, който е с множество фрактури и охлузни рани. Той е настанен в МБАЛ-Добрич, без опасност за живота. Материалните щети по лекия автомобил са огромни, тъй като е разкъсан на две части. По случая е образувано досъдебно производство.", "date": "2018.08.08", "title": "Добрич: 28-годишен мъж е с множество фрактури след удар в крайпътно дърво, лекият автомобил е бил разкъсан на 2 части"}
{"url": "http://www.focus-news.net/news/2018/08/08/2554172/sofiya-politsai-sa-otkrili-blizo-10-kilograma-narkotichni-veshtestva-v-zhilishte-v-zhk-druzhba.html", "text": "Служители на столичното Осмо РУ са открили близо 10 килограма наркотични вещества в ж.к. „Дружба“. Това съобщиха от пресцентъра на  МВР . Двама са привлечени като обвиняеми за престъпление по чл. 354 а от НК, наложени са им мерки за неотклонение „задържане под стража“ за срок до 72 часа. На 6 август, в хода на процесуално следствени действия, криминалистите открили почти 10 кг. наркотици - множество пликове с бучки бяло прахообразно вещество и тревиста маса, три везни, машина за пресоване, различни видове киселини и множество опаковъчни пликчета. Резултатът от назначената експертна справка показал, че иззетите вещества са към 9828 г. амфетамин, 33.66 г. коноп и 0.93 г кокаин. Задържани са двама мъже, обитавали жилището - на 58 и 21 години. След доклад на събраните материали по образуваното досъдебно производство в Софийската градска прокуратура, двамата са привлечени като обвиняеми за престъпление по чл. 354 а от НК и са им наложени мерки за неотклонение „задържане под стража“ за срок до 72 часа. Работата по образуваното досъдебно производство продължава.", "date": "2018.08.08", "title": "София: Полицаи са открили близо 10 килограма наркотични вещества в жилище в ж.к. „Дружба“"}
{"url": "http://www.focus-news.net/news/2018/08/08/2554175/politologat-parvan-simeonov-nedoverieto-na-balgarite-kam-publichnata-informatsiyata-e-visoko.html", "text": "Недоверието на българите към публичната информацията е високо, това си личи по този сравнително висок дял от 34%, които казват „да“ през последната седмица на юли месец „срещнах фалшива новина“. Това каза за  Агенция Фокус  политологът Първан Симеонов, изпълнителен директор на „Галъп интернешенъл“. Той посочи, че при последното проучване на „Галъп“, са попитали хората „има ли чума в Странджа или няма“. Първан Симеонов обясни, че сериозен процент от хората са казали, че няма. „Проучването показва, че 37% от изследваните вярват, но 48% не вярват, като това е доста сериозно раздвояване, което показва, че властта у нас не си е свършила работата да убеди хората в това, че има такава болест“, уточни той. Според него започваме да вярваме на глупости, не вярваме в конвенционалните медии, а вярваме на блогъри или копипейстъри във Фейсбук. „Това е много опасно, когато не вярваш на официалната информация, след като в много голяма част от случаите тя не става за нищо, тогава започваш да се позоваваш на екзотични източници на информация“, коментира още той.  \r\n„Като добавим и високата критичност на обществото към системата, в която живеем, проблемът може да стане доста голям. Каквото и да питахме хората, трябва ли да има повече държава, казваха „да“. Президентът Румен Радев се намеси и развали един закон, председателят на БСП, Корнелия Нинова поиска повече държава, Комисията за защита от конкуренция (КЗК) се намеси и развали една сделка и всички тези действия получиха силно одобрение. За нов акциза върху бездимните цигари обаче гласуваха с „не“, допълни политологът. Според него в общи линии хората искат много държава и смятат, че това е важно, но в същото време като че ли това, което прави държавата не се харесва. „Ние българите искаме нови, все нови да заемат държавните постове. Хубаво, но като идват тези нови, те носят големи надежди и съответно после големи разочарования. Получава се един затворен, понякога порочен кръг, една лоша ритмичност на надежди и разочарования, която не позволява на българското общество да намери пътя към общественото щастие. Ние българите оставаме едно от най-нещастните общества в глобален мащаб, въпреки, че икономическите данни се движат добре, въпреки, че политическата обстановка е стабилна, въпреки, че безработицата пада. Получава се едно противоречие, че към икономиката гледаме с все по-добро око, а на политиката с все по-лошо. Иска ми се да излезем от този порочен кръг“, каза още Първан Симеонов . \r\nДаяна ДЮЛГЕРОВА  Пълния текст на интервюто четете по-късно в „Мнение“.", "date": "2018.08.08", "title": "Политологът Първан Симеонов: Недоверието на българите към публичната информацията е високо"}
{"url": "http://www.focus-news.net/news/2018/08/08/2554170/veselin-asenov-op-ekoravnovesie-za-mesets-yuli-317-kucheta-sa-zaloveni-ot-op-ekoravnovesie-ot-tyah-243-sa-kastrirani.html", "text": "За месец юли 317 кучета са заловени от ОП „Екоравновесие“, от тях 243 са кастрирани и 235 са върнати по местата на залавянето им. Това каза на пресконференция директорът на Общинското предприятие „Екоравновесие“ към Столична община Веселин Асенов, предаде репортер на  Агенция „Фокус“ . По думите му 42 бездомни кучета са постъпили за лечение в общинската ветеринарна клиника “Връбница” през месец юли. „46 кучета от приютите на „Екоравновесие” са намерили нов дом, а доброволно от собственици, поради невъзможност да се грижат за домашните си любимци, за същия месец за настаняване в приюта са предадени 8 кучета“, посочи Веселин Асенов. Той уточни, че прибраните трупове на всякакъв вид животни от територията на Столична община през месец юли 2018 г. са 294. \"В приютите и ветеринарната клиника умрелите кучета са общо 48 (от тях 6 са евтаназирани и 8 от починалите кучета са настанени по сигнали за инциденти с МПС)“, каза още директорът на ОП “Екоравновесие“. По думите му по кампанията за безплатна кастрация на дворни кучета са обработени над 50. Той коментира още, че от началото на годината 24 собственици са глобявани за това, че са изоставили кучетата си, които не са били кастрирани. \"За приютите се грижат над 7 хил. доброволци, които помагат и за намиране на домове“, каза още Асенов. По думите му в София има общо 1650 приютени кучета, които са разположени в три приюта и клиника „Връбница“. \r\nДаяна ДЮЛГЕРОВА", "date": "2018.08.08", "title": "Веселин Асенов, ОП „Екоравновесие“: За месец юли 317 кучета са заловени от ОП „Екоравновесие“, от тях 243 са кастрирани"}
{"url": "http://www.focus-news.net/news/2018/08/08/2554177/dobrich-razhodka-s-poni-shte-bade-nay-novata-atraktsiya-v-tsentara-za-zashtita-na-prirodata-i-zhivotnite.html", "text": "Разходка с пони ще бъде най-новата атракция в Общинското предприятие „Център за защита на природата и животните“ (ЦЗПЖ). Това съобщи неговият нов директор Християн Христов, предаде кореспондентът на  Радио „Фокус” – Варна . В летните жеги се полагат и по-специални грижи, за да се чувстват животните в центъра добре. Водните басейни в него се поддържат пълноводни и чисти. Децата от Зеленото училище са приготвили сладолед за кафявите мечки Берна и Костадин, много обичан от тях. Това са замразени плодове, част от тяхната диета. По отношение на предлаганата от посетителите храна на животните трябва много да се внимава, посочи Християн Христов. Допустимо е да се дава само храна, която е част от диетата на животните – пресни плодове и зеленчуци, зеленина, в никакъв случай хляб или друг вид тестени закуски, печени и овкусени семена, защото това би предизвикало храносмилателни смущения. Солетите са допустими в много малки количества. Практика е в зоопарка да се пускат на свободна паша камерунски кози и цакели, затова е необходимо посетителите влизайки или излизайки от центъра, грижливо да затварят входната му врата. На много места са направени кътчета за отдих под дебелите сенки на дърветата. Използвани са изцяло природни материали за маси и столчета. Християн Христов съобщи, че от няколко дни малкото на кенгуруто вече излиза от торбичката на своята майка. То е пораснало и е на около 6 месеца и се казва Лени. Да я наблюдаваш заедно с нейната майка, по думите на директора на ЦЗПЖ, е много вълнуващо. До 30 септември центърът работи с лятно разписание – от 9,00 до 19,00 часа. На сайта на Община град Добрич в рубриката „Услуги и информация“ в подлинкове „За Добрич“ и „Забележителности“ е дадена подробна информация за зоопарка, както и телефони за връзка, за да бъде направена резервация за провеждане на пикници, рождени дни и други празненства.  \r\nЖулиета НИКОЛОВА", "date": "2018.08.08", "title": "Добрич: Разходка с пони ще бъде най-новата атракция в Центъра за защита на природата и животните"}
{"url": "http://www.focus-news.net/news/2018/08/08/2554181/kubrat-pulev-sreshtu-hyui-fyuri-v-arena-armeets-v-sofiya.html", "text": "Кубрат Пулев и Хюи Фюри щe се качат на ринга един срещу друг в \"Арена Армеец\" в София, за да определят кой ще бъде следващият съперник на Антъни Джошуа на Международната боксова федерация (IBF). Според най-успешния български мениджър в професионалния бокс Ивайло Гоцев двете страни ще подпишат договора преди да се стигне до търг. За Тервел Пулев обаче търг ще има. \r\nПредвид близките отношения на Гоцев с братя Пулеви, се очаква много скоро те ще станат негови боксьори. Договорът на Кубрат със \"Зауерланд\" изтича в края на годината.", "date": "2018.08.08", "title": "Кубрат Пулев срещу Хюи Фюри в \"Арена Армеец\" в София"}
{"url": "http://www.focus-news.net/news/2018/08/08/2554179/nsi-prez-yuni-indeksat-na-promishlenoto-proizvodstvo-narastva-s-10-v-sravnenie-s-may-2018-godina.html", "text": "По предварителни данни през юни 2018 г. индексът на промишленото производство нараства с 1.0% в сравнение с май 2018 година. Това съобщиха от  Националния статистически институт  (НСИ). През юни 2018 г. при индекса на промишленото производство е регистриран ръст от 3.6% спрямо съответния месец на 2017 година. \r\nПрез юни 2018 г. увеличение спрямо предходния месец е регистрирано в добивната промишленост - с 18.4%, и в преработващата промишленост - с 0.5%, а намаление е отчетено в производството и разпределението на електрическа и топлоенергия и газ - с 0.3%.  \r\nПо-значителен ръст в преработващата промишленост се наблюдава при: производството на превозни средства, без автомобили - с 9.3%, производството на тютюневи изделия - със 7.9%, производството на химични продукти - със 7.7%, производството на компютърна и комуникационна техника, електронни и оптични продукти - с 6.2%. Спад е регистриран при: ремонта и инсталирането на машини и оборудване - с 8.1%, производството на метални изделия, без машини и оборудване - с 5.6%, производството на дървен материал и изделия от него, без мебели - с 4.5%, производството на мебели - с 3.9%. \r\nНа годишна база ръст на промишленото производство, изчислен от календарно изгладените данни, е отчетен в добивната промишленост - с 8.3%, и в преработващата промишленост - с 3.8%, а спад е регистриран в производството и разпределението на електрическа и топлоенергия и газ - с 4.6%. \r\nПо-значително увеличение в преработващата промишленост спрямо предходната година се наблюдава при: производството на превозни средства, без автомобили - с 35.7%, производството на автомобили, ремаркета и полуремаркета - с 31.2%, ремонта и инсталирането на машини и оборудване - с 19.2%, производството на напитки, производството на изделия от каучук и пластмаси и производството на електрически съоръжения - по 11.2%. Намаление е отчетено при: производството на дървен материал и изделия от него, без мебели - с 11.8%, производството на облекло - със 7.7%, производството на хранителни продукти - със 7.6%, производството на текстил и изделия от текстил, без облекло - със 7.1%.", "date": "2018.08.08", "title": "НСИ: През юни индексът на промишленото производство нараства с 1.0% в сравнение с май 2018 година"}
{"url": "http://www.focus-news.net/news/2018/08/08/2554180/sdvr-predpriema-merki-za-ohrana-na-obshtestveniya-red-v-stolitsata-vav-vrazka-s-predstoyashtata-futbolna-sreshta-ot-liga-evropa-mezhdu-otborite-na-pfk-tsska-i-fk-kopenhagen-daniya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата футболна среща  на 9 август /четвъртък/ от 20.45 часа на Национален стадион ”Васил Левски”. Това съобщиха от пресцентъра на  МВР . \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.  \r\nФеновете на гостуващия отбор ще бъдат пропускани през вход 4 на сектор „Б“. Привържениците на ЦСКА ще могат да влизат през всички входове на сектори „А“ и „В“, и през входове 18 и 22 на сектор „Г“, като при необходимост ще бъдат отворени и входове 16 и 17 на сектор „Г“.  \r\nОхраната на спортната среща ще се осъществява съвместно от частна охранителна фирма и полиция.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/.  \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 18.30 часа.  \r\nВъв връзка с провежданото спортно събитие,  в късните следобедни часове  е възможно  да възникне временно затруднение в движението в централната градска част.", "date": "2018.08.08", "title": "СДВР предприема мерки за охрана на обществения ред в столицата във връзка с предстоящата футболна среща от „Лига Европа“ между отборите на ПФК ”ЦСКА” и ФК „Копенхаген” – Дания"}
{"url": "http://www.focus-news.net/news/2018/08/08/2554178/veselin-asenov-op-ekoravnovesie-194-944-lv-sa-sredstvata-izrazhodeni-za-deynostta-na-predpriyatieto-za-mesets-yuli.html", "text": "Общо 194  944 лв. са средствата изразходени за дейността на ОП „Екоравновесие\" за месец юли. Това каза на пресконференция директорът на Общинското предприятие „Екоравновесие“ към Столична община Веселин Асенов, предаде репортер на  Агенция „Фокус“ . По думите му в тази сума влизат разходи за: изплатени суми за държавни такси по дела 3 5970 лв., изплатени обезщетения за ухапвания 337 лв., лекарства и медикаменти за безстопанствени кучета 734 лв., храна - 24 000 лв., външни услуги (сметоизвозване, техническо поддържане на компютърна техника и системи за видеонаблюдение, абонамент автоматична телефонна централа, почистване на изгребни ями, сервизно обслужване на МПС) - 28 320 лв., за  вода, горива, енергия - 9 196 лв., перилни и почистващи препарати - 7 997 г., изплащане на заплати и възнаграждения на персонала по трудови правоотношения -  58 780 лв., изплащане на заплати и възнаграждения на персонала по извън трудови провоотношения - 17 544 лв. и разходи за придобити дълготрайни материални активи (ДМА) - 35 970 лв.   \r\n„На 7 юли организирахме кампания в парк „Заимов“ „Осиновявай не купувай“, като с инициативата имаме не само намерение да намираме дом на бездомните кучета, а да накараме хората да помислят върху въпроса, защо има бездомни животни и да разберат, че ние сме отговорни за това“, коментира той. По думите му на тези събития екипът на общинското предприятие и доброволците информират хората за това какви отговорности стоят пред тях, ако решат да осиновят куче, като се очаква месец септември да бъде възстановена отново дейността на инициативата\", обясни той. На въпрос дали има данни за броя на бездомните кучета в София, той отговори, че другата седмица ще бъдат готови резултатите от преброяването, след което ще бъдат представени. \r\nДаяна ДЮЛГЕРОВА", "date": "2018.08.08", "title": "Веселин Асенов, ОП „Екоравновесие“: 194 944 лв. са средствата изразходени за дейността на предприятието за месец юли"}
{"url": "http://www.focus-news.net/news/2018/08/08/2554184/sofiya-patrulen-avtomobil-s-radar-e-razpolozhen-v-rayona-na-tunel-trayanovi-vrata-na-avtomagistrala-trakiya.html", "text": "Патрулен автомобил със софийска регистрация 9865 с радар е разположен в района на тунел „Траянови врата“ на автомагистрала „Тракия“, предаде репортер на  Агенция „Фокус“ . Трафикът и в двете посоки на движение е натоварен.", "date": "2018.08.08", "title": "София: Патрулен автомобил с радар е разположен в района на тунел „Траянови врата“ на автомагистрала „Тракия“"}
{"url": "http://www.focus-news.net/news/2018/08/08/2554182/pazardzhik-edin-sluchay-na-marsilska-treska-e-registriran-v-oblastta-prez-izminaliya-mesets.html", "text": "През изминалия месец на територията на област Пазарджик няма регистрирани случаи на лаймска болест, съобщиха за  Радио „Фокус“ – Пазарджик  от Регионална здравна инспекция – Пазарджик и уточниха, че е регистриран един случай на марсилска треска. При нея заразяването става чрез ухапване от кучешки кърлеж и по-рядко при попадане на телесното съдържимо на кърлежа през конюктивата и при размачкването му с пръсти. На мястото на ухапването често се появява неболезнено уплътнение (тъмно петно), покрито с тъмна коричка, което в много от случаите остава незабелязано. След скрит период от 3 – 7 дни заболяването започва с висока температура, силно главоболие, мускулни ставни болки, отпадналост, гадене, повръщане и зачервяване на очите. След 3 – 4 дни се появява характерен едропетнист обрив по цялото тяло, включително по дланите и стъпалата. С появата на обрива значително се влошава общото състояние на болния. Температурата продължава около 10 дни, но при правилно антибиотично лечение спада до 3 – 4 дни. При нелекуваните случаи може да се стигне до тежко засягане на черния дроб, бъбреците, нервната система и поява на кръвоизливи. През последните години се наблюдава зачестяване на тежките форми. При своевременно и адекватно антибиотично лечение настъпва оздравяване и пълно възстановяване. \r\nВаня НИКОЛОВА", "date": "2018.08.08", "title": "Пазарджик: Един случай на марсилска треска е регистриран в областта през изминалия месец"}
{"url": "http://www.focus-news.net/news/2018/08/08/2554183/noi-sredniyat-osiguritelen-dohod-za-stranata-za-yuni-2018-g-e-875-leva.html", "text": "Размерът на средния осигурителен доход за страната за месец юни 2018 г. е 875 лв. Това съобщиха от пресцентъра на  Националния осигурителен институт  (НОИ). Средномесечният осигурителен доход за страната за периода от 01.07.2017 г. до 30.06.2018 г. е 855.83 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2018 г., съгласно чл. 70, ал. 2 от Кодекса за социално осигуряване.", "date": "2018.08.08", "title": "НОИ: Средният осигурителен доход за страната за юни 2018 г. е 875 лева"}
{"url": "http://www.focus-news.net/news/2018/08/08/2554188/sport-nad-25-000-se-ochakvat-za-tsska-sreshtu-kopenhagen.html", "text": "Над 25 000 зрители ще присъстват на мача между ЦСКА и Копенхаген в четвъртък от 20:45 часа на Националния стадион „Васил Левски“. Интересът към мача от 3-ия кръг на Лига Европа е много висок, като до края на работния ден вчера бяха изкупени малко над 12 000 билета. \r\nПървият двубой между ЦСКА и Копенхаген ще бъде излъчен по Българската национална телевизия, за разлика от двубоите с Рига и Адмира, които вървяха по Диема спорт. \r\nТреньорът Нестор Ел Маестро отправи призив към феновете, а днес от 16:00 часа ще даде пресконференция преди мача с датчаните.", "date": "2018.08.08", "title": "Спорт: Над 25 000 се очакват за ЦСКА срещу Копенхаген"}
{"url": "http://www.focus-news.net/news/2018/08/08/2554187/vav-vsichki-eparhii-na-balgarskata-pravoslavna-tsarkva-se-otsluzhva-vechernya-s-moleben-kanon-na-presveta-bogoroditsa.html", "text": "Тази вечер във всички епархии на Българската православна църква се отслужва Вечерня с Молебен канон на Пресвета Богородица, предаде репортер на  Агенция „Фокус” .  \r\nМолебният канон на Пресвета Богородица в храм „Св. св. Константин и Елена”, с. Момчиловци, ще бъде оглавен от архиерей на Пловдивската епархийска църква.  \r\nНикола ПЕТКОВ", "date": "2018.08.08", "title": "Във всички епархии на Българската православна църква се отслужва Вечерня с Молебен канон на Пресвета Богородица"}
{"url": "http://www.focus-news.net/news/2018/08/08/2554189/pazardzhik-patrulen-avtomobil-e-razpolozhen-na-am-trakiya-v-posoka-plovdiv-predi-otbivkata-za-pazardzhik.html", "text": "Патрулен автомобил с номер 8881 е разположен на АМ „Тракия в посока Пловдив преди отбивката за Пазарджик, предаде репортер на  Агенция „Фокус“ .", "date": "2018.08.08", "title": "Пазарджик: Патрулен автомобил е разположен на АМ „Тракия в посока Пловдив преди отбивката за Пазарджик"}
{"url": "http://www.focus-news.net/news/2018/08/08/2554185/burgas-31-godishen-piyan-i-drogiran-shofyor-ot-sofiya-e-blasnal-6-peshehodtsi-i-se-e-preobarnal-po-tavan-v-kiten.html", "text": "31-годишен пиян и дрогиран шофьор от София е блъснал 6 пешеходци и се е преобърнал по таван в Китен. Това съобщиха от  ОДМВР-Бургас . На 7 август, около 20.55 ч. на ул. „Корал” в Китен, до почивна база „Морско утро”, поради движение с несъобразена скорост и загуба на контрол самостоятелно катастрофира, излизайки вляво от пътното платно, блъскайки шест пешеходци и преобръщайки се по таван лек автомобил „БМВ 320”, със софийска регистрация, управляван от 31-годишния Д.С. от София. С автомобила се придвижвали и двамата софиянци В.А., /37-годишен/ и И.Ф., /33-годишен/. От катастрофата са пострадали пешеходците: Я.Л. - 17-годишна от Лом, която е била транспортирана до болница „Бургасмед” с фрактура на шиен прешлен; 17-годишните момичета Г.Г. и Н.К., и двете от Лом, които са били транспортирани до болница „Бургасмед” с травматичен шок; Е.Г. - 18 годишна от Лом, С.Я. - 18 годишна и сестра й – В.Я. - 15 годишна, и трите от Лом, които са били прегледани на място от медицински екип на Центъра за спешна помощ в Царево и освободени. Водачът на автомобила – Д.С., с девет годишен шофьорски стаж, е тестван за употреба на алкохол, като дрегера отчел положителна проба - 0,92 промила. Тестван е и за употреба на наркотични или упойващи вещества, като апарата отчел положителна проба за употреба на амфетамин. Задържан е за срок от 24 часа. По случая е образувано досъдебно производство.", "date": "2018.08.08", "title": "Бургас: 31-годишен пиян и дрогиран шофьор от София е блъснал 6 пешеходци и се е преобърнал по таван в Китен"}
{"url": "http://www.focus-news.net/news/2018/08/08/2554186/izgradeni-sa-81-km-ot-telenata-ograda-sreshtu-divi-svine-po-suhozemnata-granitsa-s-rumaniya.html", "text": "До момента са изградени 81 км от телената ограда срещу диви свине по сухоземната граница с Румъния. Това съобщиха от пресцентъра на  Министерството на земеделието, храните и горите . Разнесени са и коловете, върху които се поставя бодливата тел по дължината на 90% от общо 133-те километра между Силистра и Дуранкулак.  По оградата се работи едновременно на 6 места – 2 в Силистренска и 4 – в Добричка област. \r\nОт следващата седмица започват и регулярните доставки на режещата тел „Бруно“, с която ще бъде подсилена  оградата. Първата доставка на 35 км тел „Бруно“ е предвидена за началото на другата седмица. На местата, където все още няма изградена ограда продължават денонощните дежурства на патрули, които имат за цел да не допуснат навлизането на диви прасета от Румъния. \r\nРъководството на Министерството на земеделието, храните и горите лично следи за бързото изграждане на оградата по северната ни сухоземна граница с Румъния.", "date": "2018.08.08", "title": "Изградени са 81 км от телената ограда срещу диви свине по сухоземната граница с Румъния"}
{"url": "http://www.focus-news.net/news/2018/08/08/2554192/dobrich-predstoi-remont-na-patya-tervel-chestimensko.html", "text": "Предстои ремонт на пътя Тервел-Честименско, който е единствената връзка със силистренската община Алфатар, предаде кореспондентът на  Радио „Фокус” . Пътят е третокласен, част от републиканската пътна мрежа. В момента се изготвя технологичния проект за ремонта на трасето, което е с приблизителна дължина 14 км. По информация на добруджанската община пътният участък е най-увреден и нуждаещ се от ремонт и същевременно най-натоварен като връзка с област Силистра. Ползван е ежедневно както от леки коли, така и от тежкотоварни автомобили. Освен това през есенно-зимния сезон пътят се използва за транспортиране на учители и ученици до град Тервел.  \r\nЖулиета НИКОЛОВА", "date": "2018.08.08", "title": "Добрич: Предстои ремонт на пътя Тервел-Честименско"}
{"url": "http://www.focus-news.net/news/2018/08/08/2554190/veliko-tarnovo-vav-vrazka-s-angazhimenti-na-kmeta-daniel-panov-predvidenata-sreshta-s-uchastnitsite-v-obrazovatelno-basketbolniya-leten-lager-basketbolni-detsa-se-otlaga.html", "text": "Във връзка с появили се непредвидени ангажименти на кмета на Община Велико Търново Даниел Панов предвидената в 14.00 ч. среща с участниците в Първи образователно-баскетболния летен лагер “Баскетболни Деца” – Hoop Kid ще се срещне заместник кмета на общината Проф. Георги Камарашев. Това съобщиха от пресцентъра на  Общината .", "date": "2018.08.08", "title": "Велико Търново: Във връзка с ангажименти на кмета Даниел Панов предвидената среща с участниците в образователно-баскетболния летен лагер “Баскетболни Деца” се отлага"}
{"url": "http://www.focus-news.net/news/2018/08/08/2554193/sofiya-50-godishen-mazh-ot-kostenets-e-zadarzhan-sled-paten-intsident-mezhdu-traktor-i-motokultivator-posledvan-ot-skandal-i-sbivane-mezhdu-dvamata-vodachi.html", "text": "50-годишен мъж от град Костенец е задържан за хулигански действия, в това число и спрямо полицейски служители. Това съобщиха от  ОДМВР-София . Около 20.50 часа снощи е получен сигнал за пътен инцидент между трактор и мотокултиватор, последван от скандал и сбиване между двамата водачи. Изпратените на място полицейски служители установили, че трактористът е нанесъл побой на другия водач. При вземане на отношение спрямо него, 58- годишният мъж оказал съпротива, нанасяйки удари на униформените, отправял обидни думи по техен адрес и отказал да съдейства за изясняване на инцидента. Извършителят е задържан в полицейския арест за срок до 24 часа. По случая е образувано досъдебно производство.", "date": "2018.08.08", "title": "София: 50-годишен мъж от Костенец е задържан след пътен инцидент между трактор и мотокултиватор, последван от скандал и сбиване между двамата водачи"}
{"url": "http://www.focus-news.net/news/2018/08/08/2554191/tass-sasht-prizovaha-rusiya-da-iztegli-voyskite-si-ot-yuzhna-osetiya-i-abhaziya.html", "text": "САЩ не признават независимостта на Южна Осетия и Абхазия и призовават Русия да изтегли оттам своите военни подразделения, предава  ТАСС , като се позова на думите на говорителя на Държавния департамент на САЩ Хедър Науърт. \r\n„Тези региони са част от Грузия, те не са част от Русия, а САЩ продължават да подкрепят суверенитета на Грузия и нейната териториална цялост в пределите на международно признатите й  граници“, заяви Науърт в рамките на редовния си брифинг пред журналисти. \r\n„САЩ призоват Русия да изтегли совите войски на позициите, на които те са се намирали до военната й намеса и до подписването на споразумението за прекратяване на огъня през 2008 г.“, добави Хедър Науърт. \r\nВ годините на съществуването на СССР Южна Осетия е част от Съветска Грузия с права на автономна област. Когато в края на 80-те години на XX век Тбилиси предприема стъпки излизане от Съветския съюз, Южна Осетия започва борба за независимост. На 20 септември 1990 г. местният парламент провъзгласява създаването на  република, а през януари 1991 г. в региона са прехвърлени грузински войски. След сключено през  1992 г. споразумение руски мироопазващи сили влизат в Южна Осетия, за да помогнат за разрешаването на конфликта. \r\nОт ноември 1990 г. до 1992 г. като резултат от военния сблъсък, по различни оценки, загиват от две до четири хиляди души.  \r\nВ нощта на 8 август 2008 г. Грузия започва операция по възвръщане на контрола си над Южна Осетия. Русия се намесва с аргумента за защита на своите граждани, тъй като много от местните жители имат руско гражданство.  \r\nВ резултат на  петдневната война  грузинските войски са изтласкани от Южна Осетия, загиват повече от хиляда души. На 26 август 2008 г. Русия признава независимостта на Южна Осетия, а през 2009 г. създава там своя военна база.", "date": "2018.08.08", "title": "ТАСС: САЩ призоваха Русия да изтегли войските си от Южна Осетия и Абхазия"}
{"url": "http://www.focus-news.net/news/2018/08/08/2554195/sofiya-dvama-dushi-sa-zadarzhani-s-kanabisovi-nasazhdeniya-v-kostinbrod.html", "text": "Двама души са задържани с канабисови насаждения в Костинброд. Специализираната полицейска операция е реализирана съвместно със служители от сектор „Противодействие на криминалната престъпност“ в ОДМВР-София. Около 22.30 часа на 6 август, в ливада в землището на града, криминалистите задържали двама местни жители на 18 и 21 години, установени до насаждения с канабис. След оглед на местопроизшествието са иззети 12 саксии със засадени в тях канабисови растения и общо седем пластмасови бутилки с вода и течност, използвана за отглеждане на наркотика. Това съобщиха от  ОДМВР-София . Последвало претърсване на адресите на младежите, като в жилището на 21- годишния са открити и иззети още две бутилки с концентрирана течност. Двамата са задържани за срок до 24 часа. По случая е образувано досъдебно производство под наблюдението на районната прокуратура.  \r\nМеждувременно за притежание на цигара с марихуана в ареста за срок до 24 часа е задържан и 43- годишен криминално проявен столичанин, проверен вчера от служители на РУ- Годеч. По случая също е образувано досъдебно производство.", "date": "2018.08.08", "title": "София: Двама души са задържани с канабисови насаждения в Костинброд"}
{"url": "http://www.focus-news.net/news/2018/08/08/2554194/premierat-boyko-borisov-kontrabandata-na-tsigari-e-padnala-na-58-imame-77-zadarzhani-trafikanti-ot-koito-i-detsa.html", "text": "Контрабандата на цигари е паднала на 5,8%, имаме 77 задържани трафиканти, от които и деца. Това каза министър-председателят Бойко Борисов по време на представяне на ново изследване за контрабандата на цигари в България за първото тримесечие на 2018 г., предаде репортер на  Агенция „Фокус“ . \r\n\"Преди година и половина решихме всяка сряда с главния прокурор, с шефовете на „Митници“, на МВР, на данъчните да провеждаме една оперативка, на която отчитаме изминалата седмица и планираме следващата. Така че личното ангажиране на прокуратурата с тази тема има съответния резултат и води до бързо реагиране на отделните звена по райони. Много пъти съм си признавал, че няколко години наред не успяхме да намерим формула да накараме „Митниците“, МВР и данъчните да си споделят информация и това става с ново звено в ГДБОП – там може да се открие всякаква информация“, каза още Борисов и посочи, че се получава двоен контрол и много бързо се реагира. \r\n„В пари разликите между нас и Италия например са в стотици милиони, а може би и милиарди. Така че приходите в бюджета на държавата от контрабанда ни позволиха да направим много и в социалната сфера, и за заплатите на МВР, и на учителите, и на служителите на затворите, за въоръжение и техника, за пенсионерите по Коледа и Нова година, 15 млн. повече и за БАН – не знам сега защо се карат, 10 млн. лв. повече за Софийския университет, миналата седмица милиони дадохме и за метрото в София, за общините – за всяка махала да се направи обреден дом, игрище, път, детска площадка и т.н. Има места на които дори не е имало път, а сме дали“, коментира Борисов. \r\nТой посочи, че числата са като човека. „Когато отслабва, в началото е лесно, а след това всеки грам е труден. С една дума данните не се бият, те се надграждат и са в тенденция вече повече от година да вървят в тази посока и нямаме намерение да отстъпваме. И в горивата с новите промени също ще изсветлее още. Съпротивата не беше малка. Тази приказка \"аз съм малка частна петролна компания\" – няма истина в нито една от думите, а така говореха някои. Минимумът, който трябва да се събере е поне 200-300 млн. лв.\", коментира Борисов. \r\n\"Това, което установихме, че тези 5,8%, които са отчетени като контрабанда, много се опитват да ги пласират – през интернет, през кораби. 77 задържани трафиканти и превозвачи имаме, като 16-17 от тях са деца – използват ги, за да ги превеждат до депа. Като се тегли чертата, е повече спокойствие за гражданите, повече приходи в бюджета и възможност да се подобрява качеството на живот. Плюс конкуренцията – дава се възможност на родното производство да се развие по-добре“, обясни Борисов. \r\nПо данни на компанията, която е извършила проучването, събирането на опаковките от цигари се е извършило в периода февруари – март 2018 г. Резултатът показва  5,8% потребление на цигари, непредназначени за българския пазар. За справка - за последното тримесечие на 2017 г. делът е бил 6,6%, което показва, че с 0,8 процентни пункта е спаднала контрабандата на цигари. Най-голям ръст се наблюдава в градовете Асеновград \r\nЦветилена СИМЕОНОВА", "date": "2018.08.08", "title": "Премиерът Бойко Борисов: Контрабандата на цигари е паднала на 5,8%, имаме 77 задържани трафиканти, от които и деца"}
{"url": "http://www.focus-news.net/news/2018/08/08/2554201/korneliya-ninova-bsp-istoricheskata-istina-e-edna-i-ne-mozhe-da-bade-prenebregvana-i-preinachavana-borisov-malchi-za-dumite-na-zaev-che-ilindenskoto-vastanie-e-makedonsko.html", "text": "Изчаках няколко дни премиерът да реагира на думите на македонския му колега Зоран Заев, че \"Илинденското въстание е македонско\", но той мълчи и до днес. Затова поемам отговорността да кажа следното: личното ми приятелство с г-н Заев, общите идеи и съвместната работа между БСП и СДСМ, общото бъдеще на двете страни като част от Европейския съюз и НАТО са много важни и ние държим на тях, но историческата истина е една и не може да бъде пренебрегвана и преиначавана. Това написа във \"Фейсбук\" председателят на БСП Корнелия Нинова, съобщиха от пресцентъра на  партията . Тя подчерта, че разбира сложната вътрешнополитическа ситуация в Република Македония, предстоящия референдум и деликатните баланси, но подчерта, че те не трябва да се решават за сметка на България и да не се поставят на изпитание крехките основи на добросъседството, градени с труд и надежда през последната година. „Призовавам премиера Борисов да се откаже от политиката на мълчаливо съгласие с такива изявления, защото по-късно това може да се върне като бумеранг срещу България“, заявява още Нинова.", "date": "2018.08.08", "title": "Корнелия Нинова, БСП: Историческата истина е една и не може да бъде пренебрегвана и преиначавана, Борисов мълчи за думите на Заев, че \"Илинденското въстание е македонско\""}
{"url": "http://www.focus-news.net/news/2018/08/08/2554197/api-vazstanoveno-e-dvizhenieto-v-tunel-malo-buchino-na-am-lyulin-v-posoka-pernik.html", "text": "Възстановено е движението в тунел Мало Бучино на АМ \"Люлин\", в посока Перник. Това съобщиха от пресцентъра на  Агенция \"Пътна инфраструктура\"  (АПИ). Трафикът в съоръжението временно се осъществяваше в една лента, поради аварирала цистерна.  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.08", "title": "АПИ: Възстановено е движението в тунел Мало Бучино на АМ \"Люлин\", в посока Перник"}
{"url": "http://www.focus-news.net/news/2018/08/08/2554199/odmvr-sofiya-mashtabna-spetsializirana-politseyska-operatsiya-se-provezhda-na-teritoriyata-na-obshtina-botevgrad-ima-zadarzhani.html", "text": "Мащабна специализирана полицейска операция се провежда на територията на община Ботевград. Това съобщиха от  ОДМВР - София . Полицейските действия се извършват съгласно план, утвърден от директора на ОДМВР- София, с участието на служители на секторите „Противодействие на криминалната престъпност“, „Противодействие на икономическата престъпност“, отдел „Охранителна полиция“ в областната дирекция и колегите им от Районно управление на МВР - Ботевград. Линиите, по които се провежда специализираната операция, са противодействие на конвенционалната престъпност, държане и разпространение на наркотични вещества и акцизни стоки без български бандерол, незаконно оръжие, установяване на издирвани лица и др. \r\nПрез изминалото денонощие на територията на РУ- Ботевград са проверени общо 13 адреса и са задържани 10 души. При извършено претърсване на частен адрес в града криминалистите са открили и иззели 50 грама суха зелена тревиста маса, реагираща на канабис, както и мелничка (гриндер). 29-годишната обитателка на адреса е задържана за срок до 24 часа и по случая е образувано досъдебно производство за престъпление по чл. 354А от НК. Освен нея са задържани още шест проституиращи жени и трима души без документи за самоличност.  \r\nНа друг от проверените адреси- в с. Врачеш, полицейските служители са установили джип „Мицубиши Паджеро“ с интервенция на рамата /заличена рама/.  Автомобилът е иззет по надлежния ред, а изясняването на случая продължава. На други два адреса са открити вещи, предмет на кражба от хипермаркет в Ботевград, във връзка с което са образувани досъдебни производства, работата по пълното документиране на които продължава. \r\nСпециализираната операция продължава и в рамките на днешния ден съвместно със служители на жандармерията. При извършена проверка на частен адрес в Ботевград са открити и иззети около 200 литра наливен алкохол без български акцизен бандерол. Обитателят на адреса е задържан за срок до 24 часа.  В с. Новачене е  установено незаконно присъединяване на частен дом към електроразпределителната мрежа. От друг имот в същото село пък е иззет газов пистолет, нерегистриран по надлежния ред.  \r\nПроверените от сутринта до момента лица са 170, а моторните превозни средства 110. Съставени са 10 акта и 4 фиша по ЗДвП. 12 души са задържани във връзка с извършени кражби. \r\nПолицейските действия продължават.", "date": "2018.08.08", "title": "ОДМВР - София: Мащабна специализирана полицейска операция се провежда на територията на община Ботевград, има задържани"}
{"url": "http://www.focus-news.net/news/2018/08/08/2554202/mu-pleven-dots-dobromir-dimitrov-predstavi-balgarskiya-opit-v-neinvazivnata-ultrazvukova-hirurgiya-na-parviya-nauchen-forum-po-interventsionalni-tehnologii-v-egipet.html", "text": "Първият научен форум по интервенционални технологии, организиран от Международното дружество по минимално инвазивна и неинвазивна медицина, се състоя на 4 август в Кайро, Египет. Един от поканените лектори на международната конференция бе доц. д-р Добромир Димитров, ръководител на ХАЙФУ Център „Света Марина“ – Плевен и зам.-декан на Факултет „Медицина“ при Медицински университет (МУ)-Плевен, съобщиха от  висшето учебно заведение . Доцент Димитров е член на Управителния съвет на Международното дружество по минимално инвазивна и неинзвазивна медицина. Той бе поканен, за да представи научен анализ на резултатите от 5-годишния опит на единствения функциониращ иновативен център по неинвазивна медицина в Югоизточна Европа към Университетска Болница „Света Марина“ - Плевен. От м. декември 2012 година досега над 500 пациенти са били подложени на лечение с неинвазивната технология ХАЙФУ. Най-голям интерес на аудиторията предизвикаха клиничните резултати при пациенти с фиброаденом на млечната жлеза и рак на панкреаса, лекувани в Плевен чрез ХАЙФУ хирургия. Доцент Димитров се включи и като обучаващ лектор на 25 млади лекари от 7 държави, участващи в международен тренировъчен курс по неинвазивна ултразвукова терапия в Египет. Той представи на участниците в курса клиничния протокол и селекцията на пациенти с рак на панкреаса при лечение с ХАЙФУ.  \r\nУчастие в Първия научен форум по интервенционални технологии в Кайро, Египет, взеха над 150 хирурзи, онколози, радиолози и медицински специалисти от цял свят. Целта на международната конференция бе да се представят изключително иновативни интервенционални решения за лечение на доброкачествени и злокачествени тумори. В изнесените доклади бяха демонстрирани различни аблационни процедури, интервенции, диагностични и лечебни подходи с минимална травма за пациентите като: радиочестотната аблация, ХАЙФУ, ендоскопско стендиране, стереотаксични (образно насочени) биопсии и други.  \r\nПроф. Дейвид Кранстън от Оксфордския Университет представи уникален метод за повишаване на концентрацията на лекарство за химиотерапия в злокачествените тумори чрез използването на ХАЙФУ технология. Методът използва специални термолабилни липозоми и е тестван успешно в Оксфорд при 10 онкоболни пациенти с успешни резултати. Доказва се чрез биопсия до близо 4 пъти по-високата концентрация на лекарството след неинвазивната термо процедура. Професор Кранстън ще бъде почетен лектор на официалното откриване на 9 октомври на емблематичната за МУ-Плевен XVI Международна медицинска научна конференция за студенти и млади лекари (8-13 октомври 2018 г.).", "date": "2018.08.08", "title": "МУ-Плевен: Доц. Добромир Димитров представи българския опит в неинвазивната ултразвукова хирургия На Първия научен форум по интервенционални технологии в Египет"}
{"url": "http://www.focus-news.net/news/2018/08/08/2554198/premierat-boyko-borisov-mnogo-seriozno-sme-se-podgotvili-za-zhatvata-na-kanabisa-savetvam-zhatvarite-da-ne-otivat-da-zhanat.html", "text": "Много сериозно сме се подготвили за „жътвата“ на канабиса, съветвам жътварите да не отиват да жънат. Това каза министър-председателят Бойко Борисов по време на представяне на ново изследване за контрабандата на цигари в България за първото тримесечие на 2018 г., предаде репортер на  Агенция „Фокус“ . \"Много сериозно сме се подготвили за „жътвата“ на канабиса. Предупреждавам ги и ги съветвам да не отиват да жънат, наблюдаваме ги от горе и ги чакаме. Наблюдаваме нивите и чакаме да ги ожънат, за да има доказателства за пред съда, за да покажем, че не е израсъл на самотек“, обясни Борисов. \r\n„Предупреждавам ги, защото по-добре да знаят и да не се вкарват в затвора. Положили са труд, садили са го, но да не го прибират. Моят съвет към главните жътвари е това. Добре сме се подготвили“, посочи министър-председателят.  \r\nТой обясни, че министърът на културата Боил Банов му се обадил и му е съобщил, че в Пловдив е разкопана нова могила. „Нещо уникално били намерили, но нека да видим. Така че това, което правим и за културно-историческите паметници, е много. Видяхте, китайския премиер като видя тракийското злато, не можем да го дръпнем от витрината. И сега ходи и го разправя по цял свят“, коментира Борисов. \r\nЦветилена СИМЕОНОВА", "date": "2018.08.08", "title": "Премиерът Бойко Борисов: Много сериозно сме се подготвили за „жътвата“ на канабиса, съветвам жътварите да не отиват да жънат"}
{"url": "http://www.focus-news.net/news/2018/08/08/2554200/a1-on-makedoniya-ruskoto-posolstvo-v-tirana-prizova-albanskite-mediite-da-se-vazdarzhat-ot-spekulatsii-za-tayna-sdelka-mezhdu-moskva-i-vashington-za-kosovo.html", "text": "Посолството на Руската федерация в Тирана призова албанските медии да се въздържат от явни спекулации за съществуването на тайна сделка между Москва и Вашингтон за разрешаване на косовския въпрос, предава скопската електронна медия  A1 On . \r\nВ коментар, разпространен във връзка с публикациите за идеята за промяна на границите на Косово, посолството на Руската федерация в Тирана отбеляза, че въпросите за статута на на най-младата държава на Балканите трябва да бъдат решавани въз основа на Резолюция 1244 на Съвета за сигурност на ООН. \r\nВ текста също така се подчертава, че Русия настоява за изпълнението на всички споразумения, постигнати в рамките на преговорите между Белград и Прищина, и никога няма да обсъжда въпроса зад гърба на двете страни. Отправени са и предупреждения, че не бива „да се играе“ с опасната тенденция да се разклащат руско-американските отношения и да се разпалва напрежението на Балканите. \r\n„Всички въпроси, свързани с окончателния статут на Косово, следва да бъдат решени въз основа на Резолюция 1244 на Съвета за сигурност на ООН. В този контекст Белград и Прищина постигнаха съгласие за пряк диалог, медииран от ЕС. Русия продължава да подкрепя процеса на преговори, настоява за изпълнението на всички споразумения, постигнати в рамките на диалога и никога няма да се опита да разговаря по този въпрос зад гърба на страните, включени в него“, се подчертава в разпространения текст.   Тереза Герова", "date": "2018.08.08", "title": "A1 On (Македония): Руското посолство в Тирана призова албанските медиите да се въздържат от спекулации за тайна сделка между Москва и Вашингтон за Косово"}
{"url": "http://www.focus-news.net/news/2018/08/08/2554205/afp-germanskite-piloti-na-rayanear-shte-se-prisaedinyat-kam-protestite-sreshtu-kompaniyata.html", "text": "Германските пилоти на „Райънеър“ ще се присъединят към вълната от стачки срещу нискобюджетната авиокомпания, предава  AFP , като уточнява, че с действията си политите ще се опитат да си издействат по-високи заплати и по-добри условия на труд. \r\nВлиятелният Съюз на германските пилоти заяви, че пилотите на „Райънеър“ ще напуснат работните си места за 24 часа, считано от 03:01 часа местно време в петък (4.01 часа българско време). \r\n„Много съжаляваме за засегнатите пътници. Отговорността е изцяло на ръководството на „Райънеър“, подчерта в рамките на пресконференция председателят на Германския съюз на пилотите Мартин Лохер. \r\nВ края на миналия месец нискобюджетната авиокомпания „Райънеър“ отмени около 300 полета заради двудневната стачка на кабинния екипаж в Италия, Испания, Португалия и Белгия. Според официалните данни бяха засегнати около 100 хил. пасажери. За тях бяха предвидени алтернативни полети, дадена им бе и възможност за пълно възстановяване на похарчените за билети средства.  \r\nАнулиранията причиниха хаос в Европа, но най-засегнатата държава бе Испания, където стачкуваха около 1,8 хил. членове на кабинния екипаж. В съобщение в социалните мрежи „Райънеър“ се извини на своите клиенти в Белгия, Испания и Португалия, засегнати от стачките.  Тереза Герова", "date": "2018.08.08", "title": "AFP: Германските пилоти на „Райънеър“ ще се присъединят към протестите срещу компанията"}
{"url": "http://www.focus-news.net/news/2018/08/08/2554204/pregled-na-mezhdunarodnite-novini-do-13-chasa-agentsiya-fokus.html", "text": "САЩ не признават независимостта на Южна Осетия и Абхазия и призовават Русия да изтегли оттам своите военни подразделения, предава  ТАСС , като се позова на думите на говорителя на Държавния департамент на САЩ Хедър Науърт. \r\n„Тези региони са част от Грузия, те не са част от Русия, а САЩ продължават да подкрепят суверенитета на Грузия и нейната териториална цялост в пределите на международно признатите й  граници“, заяви Науърт в рамките на редовния си брифинг пред журналисти. \r\n„САЩ призоват Русия да изтегли совите войски на позициите, на които те са се намирали до военната й намеса и до подписването на споразумението за прекратяване на огъня през 2008 г.“, добави Хедър Науърт. \r\nВ годините на съществуването на СССР Южна Осетия е част от Съветска Грузия с права на автономна област. Когато в края на 80-те години на XX век Тбилиси предприема стъпки излизане от Съветския съюз, Южна Осетия започва борба за независимост. На 20 септември 1990 г. местният парламент провъзгласява създаването на  република, а през януари 1991 г. в региона са прехвърлени грузински войски. След сключено през  1992 г. споразумение руски мироопазващи сили влизат в Южна Осетия, за да помогнат за разрешаването на конфликта. \r\nОт ноември 1990 г. до 1992 г. като резултат от военния сблъсък, по различни оценки, загиват от две до четири хиляди души.  \r\nВ нощта на 8 август 2008 г. Грузия започва операция по възвръщане на контрола си над Южна Осетия. Русия се намесва с аргумента за защита на своите граждани, тъй като много от местните жители имат руско гражданство.  \r\nВ резултат на  петдневната война  грузинските войски са изтласкани от Южна Осетия, загиват повече от хиляда души. На 26 август 2008 г. Русия признава независимостта на Южна Осетия, а през 2009 г. създава там своя военна база. \r\n***  Министърът на външните работи на Иран Мохамад Джавад Зариф призна, че му е трудно да си представи провеждането на нови преговори със САЩ, които са загубили доверието на света с колебливото си взимане на решения, предава  AFP . \r\n„Представете си да преговаряме сега - как можем да им се доверим? Америка постоянно се лакатушка, така че вече никой не й вярва“, коментира Зариф пред репортери на държавния телевизионен оператор IRINN.  \r\nПървият дипломат на Техеран направи изявлението си ден, след като влязоха в сила новите санкциите на Вашингтон срещу страната му. Президентът на САЩ Доналд Тръмп по-рано увери, че иска да разговаря с Иран за ново споразумение, което да регламентира „злокачественото поведение\" на Техеран в региона. Предложението му обаче бе отхвърлено от Иран. \r\n„Този път има голяма разлика. Преди никой да не подкрепяше, но сега всички страни по света са с нас\", подчерта Зариф. \r\n***  Гръцките власти предупредиха за риск от нови пожари в Атика, Южна Евбея и някои северни острови в Егейско море, съобщава електронното издание на вестник   Kathimerini . \r\nВ сутрешните часове на деня противопожарните служби са отговорили на сигнал за пожар в района на Агия Марина в Неа Макри в Източна Атика. В потушаването на пламъците, обхванали ниската растителност в района, са задействани девет пожарникаря и хеликоптер, поясняват от редакцията.  \r\nПрез последните 24 часа противопожарните служби са получили  62 сигнала за градски и 15 горски пожари и са били призовани да помогне за справянето с  41 инцидента. \r\nНа фона на тази информация Генералният секретариат за гражданска защита към Министерството на вътрешните работи в Атина инструктира всички държавни служби, както и общинските и регионалните власти, да бъдат нащрек. Като превантивна мярка е въведена забрана за движение на превозни средства по пътища, считани за уязвими уязвими от пожар в общините Маратон, Палини, Рафина-Пикери и Спата-Артемида. Забраната ще остане в сила до 7 часа в четвъртък. \r\nСекретариатът призовава гражданите да избягват всякакви действия, които могат да причинят пожар, като изгаряне на суха трева и клони, хвърляне на цигари, приготвянето на барбекю или използване на машини, които произвеждат искри. В случай на пожар гражданите се приканват незабавно да информират противопожарната служба, като се обадят на телефон 199. \r\nПожарите в Източна Атика от миналия месец отнеха живота на най-малко 91 души, припомнят от редакцията. \r\n***  На 9 август ще започне проверката на избирателните списъци за провеждане на референдума за името, насрочен за 30 септември, съобщава електронното издание на първия вестник в югозападната ни съседка -  „Нова Македония“  , като уточнява, че процесът ще продължи до 23 август. \r\nДържавната избирателна комисия (ДИК) на Македония призова гражданите да проверят данните си в списъка на гласоподавателите и, ако сметнат за необходимо, да поискат промяна, добавяне или изтриване на данни от него. От редакцията прилагат и линк към съответния сайт, на който македонците биха могли да направят справката.  \r\nПо-нататък в текста изданието пояснява, че исканията за изменение, допълнение или изтриване на данните в избирателния списък трябва да бъдат подадени в регионалните отдели и офиси на ДИК, а онези, които са на временна работа или пребивават в чужбина може да направят това и по електронен път чрез уеб приложение на органа. \r\nВ срок от 48 часа от деня на получаване на искането ДИК е длъжен да вземе решение по него и да уведоми подателя. Ако молбата бъде отхвърлена, може да бъде внесена жалба във Върховния съд. Това трябва да се случи в срок до 24 часа от получаването на решението. В същия срок трябва да бъде издадено и решението на съда.  \r\nСписъкът на избирателите, поставени на обществена инспекция, съдържа данни за гражданите, които до 30 септември 2018 г. ще имат навършени 18 г. \r\n***  Посолството на Руската федерация в Тирана призова албанските медии да се въздържат от явни спекулации за съществуването на тайна сделка между Москва и Вашингтон за разрешаване на косовския въпрос, предава скопската електронна медия  A1 On . \r\nВ коментар, разпространен във връзка с публикациите за идеята за промяна на границите на Косово, посолството на Руската федерация в Тирана отбеляза, че въпросите за статута на на най-младата държава на Балканите трябва да бъдат решавани въз основа на Резолюция 1244 на Съвета за сигурност на ООН. \r\nВ текста също така се подчертава, че Русия настоява за изпълнението на всички споразумения, постигнати в рамките на преговорите между Белград и Прищина, и никога няма да обсъжда въпроса зад гърба на двете страни. Отправени са и предупреждения, че не бива „да се играе“ с опасната тенденция да се разклащат руско-американските отношения и да се разпалва напрежението на Балканите. \r\n„Всички въпроси, свързани с окончателния статут на Косово, следва да бъдат решени въз основа на Резолюция 1244 на Съвета за сигурност на ООН. В този контекст Белград и Прищина постигнаха съгласие за пряк диалог, медииран от ЕС. Русия продължава да подкрепя процеса на преговори, настоява за изпълнението на всички споразумения, постигнати в рамките на диалога и никога няма да се опита да разговаря по този въпрос зад гърба на страните, включени в него“, се подчертава в разпространения текст.   \r\n***  Президентът на Косово Хашим Тачи отново повтори позицията си в подкрепа на „корекция на границата със Сърбия“, пояснявайки, че предложението не е за размяна на територии, а за присъединяване на Прешевската долина към пределите на най-младата държава на Балканите, предава кореспондент на   Македонска информативна агенција (МИА)  в Прищина.  \r\nПо-малко от половин час след изявлението на премиера Рамуш Харадинай, съгласно което единственият начин за промяна границите е война, Тачи, чрез съобщение в социалната мрежа „Фейсбук“, подчерта, че неговото предложение е за корекции по мирен път, и с оглед на съпротивата, която среща, остава единствено да бъде организиран референдум, на който гражданите на страната да се произнесат.  \r\n„Едно съобщение до тези, които мислят, че корекцията на границата по мирен начин е лоша идея, въпреки факта, че знаят, че това е единствената възможност Прешево, Буяновац и Медведжа да се обединят с Косово. За да е ясно: навремето отхвърлих възможността за подялба и размяна на територии“, написа Тачи. \r\nСпоред него граничното сътрудничество е в полза на Косово и именно „противниците на това предложение предлагат подялба и размяна на територии\". \r\n„В една такава ситуация, наистина не остава друго освен да отстъпим правото на вземане на решения на гражданите на Република Косово, те да решат кой е прав и кой вариант е в интерес на Косово. Ето защо е необходимо да позволим на нашите граждани да се произнесат на референдум, работя за превръщането на тази идея в реалност“, увери президентът на Косово.  \r\nПо-рано министър-председателят на Косово Рамуш Харадинай подчерта категорично, че границите може да бъдат променяни само с война, като допълни, че се противопоставя на идеята за подялба на страната и „корекция на границата“ със Сърбия. \r\n***", "date": "2018.08.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/08/08/2554208/plovdiv-s-10-dni-se-udalzhava-chastichnoto-bedstveno-polozhenie-v-obshtina-kuklen.html", "text": "С 10 дни се удължава частичното бедствено положение в община Куклен. Това съобщи за  Радио „Фокус“-Пловдив  областният управител на Пловдив Здравко Димитров. Това се налага във връзка с писмо 3285, от 08.08.2018 г., изпратено от кмета на Община Куклен Мария Белчева до областния управител Здравко Димитров. Мотивите, посочени в писмото, са необходимост от продължаване на неотложните аварийно-възстановителни дейности за овладяване на ситуацията и ликвидиране на последствията от възникналото бедствие в община Куклен. Предвижда се в този период да се разчистят наносите и калта по основните улици на с. Добралък, с цел осигуряване на достъп до откъснатите квартали и недопускане на рискове за здравето и живота на жителите на населеното място. \r\nЗаповедта влиза в сила от 9 август 2018 г. \r\nЦветана ТОНЧЕВА", "date": "2018.08.08", "title": "Пловдив: С 10 дни се удължава частичното бедствено положение в община Куклен"}
{"url": "http://www.focus-news.net/news/2018/08/08/2554203/ministar-valentin-radev-za-poslednite-6-mesetsa-sme-hvanali-nad-10-mln-kasa-tsigari-ot-koito-nay-mnogo-v-pleven-i-v-stara-zagora.html", "text": "За последните 6 месеца сме хванали над 10 млн. къса цигари, от които най-много в Плевен и в Стара Загора. Това каза министърът на вътрешните работи Валентин Радев по време на представяне на ново изследване за контрабандата на цигари в България за първото тримесечие на 2018 г., предаде репортер на  Агенция „Фокус“ . „Всяка седмица от април правим справка какво точно сме хванали и за последната седмица са 103 хил. къса цигари и 50 хил. кутии“, обясни Радев. \r\nТой посочи, че за последните 6 месеца са хванати над 10 млн. къса цигари. „Като над 2 млн. къса цигари сме хванали само в Плевен, а в Стара Загора – над 1,6 млн. Така че резултатите са добри. Работата е добре, когато има досъдебно производство. За последните 6 месеца има образувани 553 досъдебни производства, най-много от които са в Хасково и Пазарджик. Така че, когато се стараем, се справяме добре“, обясни вътрешният министър. \r\nДиректорът на Главна дирекция „Национална полиция“ главен комисар Христо Терзийски обясни, че за първото тримесечие на 2018 г. са иззети над 10 тона нарязан тютюн. Той посочи, че това наближава количеството, което е иззето за цялата 2017 г. \r\nОт своя страна, заместник главния прокурор Иван Гешев обясни, че прокуратурата и гл. прокурор Сотир Цацаров смятат за изключително важно взаимодействието си с правителството и с производителите. „Приходите от бюджета, които губи държавата от контрабанда, са сериозни и това пречи на гражданите да живеят по-добре. Виждаме устойчиви резултати. Единственото, което ме притеснява, е когато незаконната търговия стане 0 - тогава няма да има какво да отчитаме“, коментира прокурор Гешев. \r\nЦветилена СИМЕОНОВА", "date": "2018.08.08", "title": "Министър Валентин Радев: За последните 6 месеца сме хванали над 10 млн. къса цигари, от които най-много в Плевен и в Стара Загора"}
{"url": "http://www.focus-news.net/news/2018/08/08/2554210/plovdiv-dvama-zhiteli-na-oblastniya-grad-sa-zadarzhani-za-proyavena-agresiya-kam-politseyski-sluzhiteli.html", "text": "Двама жители на областния град са задържани за проявена агресия към полицейски служители вчера. Това съобщиха от пресцентъра на  МВР . Около 18.30 часа екип на Четвърто районно управление на МВР реагирал на сигнал от тел. 112 за буйстващ обитател в жилищна сграда на ул. „Дон“. На адреса бил заварен 58-годишен мъж във видимо нетрезво състояние. Въоръжен с лозарска ножица и нож той отправял закани за саморазправа към свой съсед, по чиято входна врата бил нанесъл материални щети. При задържането му пловдивчанинът оказал яростна съпротива, а непристойното му поведение продължило и в сградата на районното управление, където е задържан за едно денонощие. По време на случилото се няма пострадали. След съгласуване с прокуратурата, срещу извършителя е образувано бързо производство по чл. 325, ал.1 от НК. Четири часа по-късно подобни действия били предприети в Първо РУ спрямо 40-годишен криминално проявен мъж от Пловдив. На ул. „Николай Коперник“ той нарушил обществения ред и се държал грубо с пристигналите униформени служители, отказвайки да изпълни разпорежданията им.", "date": "2018.08.08", "title": "Пловдив: Двама жители на областния град са задържани за проявена агресия към полицейски служители"}
{"url": "http://www.focus-news.net/news/2018/08/08/2554209/gd-granichna-politsiya-intenziven-e-trafikat-na-izhod-za-leki-koli-na-gkpp-kulata-i-gkpp-makaza-i-na-izhod-za-tovarni-avtomobili-na-gkpp-dunav-most-ruse.html", "text": "Интензивен е трафикът на изход за леки коли на ГКПП \"Кулата\" и ГКПП \"Маказа\" на българо-гръцката граница и на изход за товарни автомобили на ГКПП \"Дунав мост-Русе\" на границата с Румъния. Това съобщиха от пресцентъра на  ГД \"Гранична полиция\" . \r\nНа българо-сръбската, българо-македонската и българо-турската граница трафикът е нормален на всички контролно-пропускателни пунктове.", "date": "2018.08.08", "title": "ГД \"Гранична полиция\": Интензивен е трафикът на изход за леки коли на ГКПП \"Кулата\" и ГКПП \"Маказа\", и на изход за товарни автомобили на ГКПП \"Дунав мост-Русе\""}
{"url": "http://www.focus-news.net/news/2018/08/08/2554206/politologat-parvan-simeonov-upravlenieto-u-nas-i-v-tseliya-zapaden-svyat-se-grizhi-za-imidzha-si-ne-tolkova-za-efektivnostta-si.html", "text": "Управлението у нас и в целия Западен свят се грижи за имиджа си, не толкова за ефективността си. Това каза в интервю за   Агенция Фокус   политологът Първан Симеонов, изпълнителен директор на „Галъп интернешенъл“. Според него властта работи за това да се хареса тук и сега, а не да свърши трудната дейност и евентуално да се хареса утре или да направи така, че да се помогне на следващите поколения. „Всички управления в Западния свят като че ли са на вълната, дайте да търсим бързите лайкове, буквално и преносно“, посочи той.  Според него фалшивите новини ще започнат да ни ограждат от всякъде. „Те не са толкова опасни с това, че подменят истината, те са опасни, когато са полуистини, като ни кажат няколко истини и успеят да ни пробутат през тях и няколко неистини“, коментира още Първан Симеонов. Според него е опасно, когато фалшивите новини ни накарат да се объркаме, когато започнем да си казваме, че в нищо няма смисъл. „Тогава ще настъпи истински неприятния момент“, каза той. По думите му трябва да се прилагат всички усилия за превенция на подобни новини, като посочи, че неговата изследователска компания на няколко пъти са хвърляли светлина върху темата, защото размерът на бедствието е голям. Той посочи още, че има висока критичност на обществото към системата, която живеем и в комбинация с липсата на доверие, може да се развие доста мащабен проблем. \r\n„Когато попитахме хората дали са съгласни с намесата на президента Румен Радев, който развали един закон, с председателя на БСП, Корнелия Нинова, която поиска повече държава, за Комисията за защита от конкуренция (КЗК), която се намеси и спря една сделка, всички тези запитвания получиха силно одобрение“, коментира политологът. Той посочи, че за нов акциз върху бездимните цигари, хората участвали в проучването, са гласували обаче с „не“.  \r\n„Въпреки, че икономическите данни се движат добре, политическата обстановка е стабилна, и безработицата пада, отново се получава едно противоречие, като икономиката гледаме с все по-добро око, а към политиката с все по-лошо. Иска ми се да излезем от този порочен кръг“, коментира той.  \r\nДаяна ДЮЛГЕРОВА  Пълния текст на интервюто четете в „Мнение“.", "date": "2018.08.08", "title": "Политологът Първан Симеонов: Управлението у нас и в целия Западен свят се грижи за имиджа си, не толкова за ефективността си"}
{"url": "http://www.focus-news.net/news/2018/08/08/2554211/haskovo-nad-55-kg-kanabis-sa-otkriti-v-zemlishteto-na-s-vladimirovo.html", "text": "Над 55 кг канабис са открити в землището на с. Владимирово, общ. Тополовград. Това съобщиха от пресцентъра на  МВР . В хода на специализирана полицейска операция служители на Районно управление на МВР-Тополовград са се натъкнали на 31 броя растения в саксии от рода на конопа, с приблизително тегло на листната маса около 55 - 60 кг. След извършен полеви наркотест, растенията реагирали на канабис. На място са задържани двама мъже, на възраст 44 г. и 37 г., и двамата от Стара Загора. Наложена им е полицейска мярка за 24 часа. По случая е образувано досъдебно производство.", "date": "2018.08.08", "title": "Хасково: Над 55 кг канабис са открити в землището на с. Владимирово"}
{"url": "http://www.focus-news.net/news/2018/08/08/2554212/veliko-tarnovo-dosadebno-proizvodstvo-e-obrazuvano-po-sluchay-sas-sbivane-mezhdu-shofyori-na-patya-mezhdu-s-radanovo-i-otbivkata-za-s-polski-senovets.html", "text": "Досъдебно производство за хулиганство е образувано вчера в Районно управление на МВР-Полски Тръмбеш, след получен сигнал за спречкване на пътя. Това съобщиха от пресцентъра на  МВР . 31-годишен мъж от с. Климентово потърсил съдействие в полицията. Пред разследващите обяснил, че между него и водач на друг автомобил е възникнала разпра, която е прераснала в сбиване, при което тъжителят е бил ударен с твърд предмет по главата. На мястото незабавно са били изпратени екипи на полицията и Спешна помощ. В хода на проведените действия по разследването станало ясно, че на пътя между с. Раданово и отбивката за с. Полски Сеновец 31-годишният мъж, управлявал лек автомобил „Алфа Ромео“ и бил изпреварен от „Фолксваген Пасат“, с немски регистрационни табели. Последвали неколкократни изпреварвания и от страна на двамата водачи, и в района на с. Раданово спрели и възникнал скандала. Установена била самоличността на другия водач – 36-годишен, от Горна Оряховица. Работата по изясняване на случая продължава.", "date": "2018.08.08", "title": "Велико Търново: Досъдебно производство е образувано по случай със сбиване между шофьори на пътя между с. Раданово и отбивката за с. Полски Сеновец"}
{"url": "http://www.focus-news.net/news/2018/08/08/2554217/dobrich-katastrofa-mezhdu-dva-tovarni-mikrobusa-e-stanala-na-bul-treti-mart.html", "text": "Катастрофа между два товарни микробуса е станала на бул. „Трети март“ в Добрич в предиобедните часове на днешния ден. Движението на автомобили там вече е нормализирано. Това съобщи началникът на сектор „Пътна полиция“ към ОДМВР - Добрич Жулиян Минев, предаде кореспондентът на  Радио „Фокус” . Минев посочи, че най-вероятно до инцидента се е стигнало заради неспазване на дистанция. Вследствие на катастрофата за известно време движението по булеварда е било затворено. Жулиян Минев допълни, че са взети мерки за почистване на пътното платно, тъй като след сблъсъка е имало разлети течности.  \r\nЖулиета НИКОЛОВА", "date": "2018.08.08", "title": "Добрич: Катастрофа между два товарни микробуса е станала на бул. „Трети март“"}
{"url": "http://www.focus-news.net/news/2018/08/08/2554196/mohamad-dzhavad-zarif-veche-nikoy-ne-vyarva-na-amerika.html", "text": "Министърът на външните работи на Иран Мохамад Джавад Зариф призна, че му е трудно да си представи провеждането на нови преговори със САЩ, които са загубили доверието на света с колебливото си взимане на решения, предава  AFP . \r\n„Представете си да преговаряме сега - как можем да им се доверим? Америка постоянно се лакатушка, така че вече никой не й вярва“, коментира Зариф пред репортери на държавния телевизионен оператор IRINN.  \r\nПървият дипломат на Техеран направи изявлението си ден, след като влязоха в сила новите санкциите на Вашингтон срещу страната му. Президентът на САЩ Доналд Тръмп по-рано увери, че иска да разговаря с Иран за ново споразумение, което да регламентира „злокачественото поведение\" на Техеран в региона. Предложението му обаче бе отхвърлено от Иран. \r\n„Този път има голяма разлика. Преди никой да не подкрепяше, но сега всички страни по света са с нас\", подчерта Зариф. Тереза Герова", "date": "2018.08.08", "title": "Мохамад Джавад Зариф: Вече никой не вярва на Америка"}
{"url": "http://www.focus-news.net/news/2018/08/08/2554216/sport-grigor-dimitrov-izliza-otnovo-na-korta-oshte-tazi-vecher.html", "text": "Григор Димитров ще започне участието си в надпреварата по двойки от тенис турнира в Торонто тази вечер. След 22:00 часа най-добрият български тенисист и партньорът му Давид Гофен ще срещнат френския тандем Жереми Шарди и Лука Пуй. Последните двама замениха в схемата австриеца Доминик Тийм и аржентинеца Диего Шварцман.  \r\nВ надпреварата на сингъл Димитров вече стартира с победа в три сета над испанеца Фернандо Вердаско.", "date": "2018.08.08", "title": "Спорт: Григор Димитров излиза отново на корта още тази вечер"}
{"url": "http://www.focus-news.net/news/2018/08/08/2554215/slavka-chakarova-kmet-na-chepelare-chastichnoto-bedstveno-polozhenie-v-obshtinata-se-ochakva-da-bade-otmeneno-dovechera-sled-kato-priklyuchi-obrushvaneto.html", "text": "Частичното бедствено положение в Чепеларе се очаква да бъде отменено довечера, след като приключи обрушването. Това каза за  Агенция „Фокус“  кметът на Чепеларе Славка Чакърова. „В момента вървят дейностите по обрушване и в края на деня ще разберем дали отменяме бедственото положение. Към момента частичното бедствено положение остава в сила“, заяви тя. „Другата седмица ще започнем с проучване на терена и подготвяне на проект за трайно решение на проблема със стената в Забърдо, където падат камъните, за да можем да изискване на финансиране от Междуведомствената комисия по бедствия и аварии. За да се осъществи този проект първоначално трябва да бъде направено минно-геоложко проучване“, каза още Чакърова.  \r\nЦветелин ДИМИТРОВ", "date": "2018.08.08", "title": "Славка Чакърова, кмет на Чепеларе: Частичното бедствено положение в общината се очаква да бъде отменено довечера, след като приключи обрушването"}
{"url": "http://www.focus-news.net/news/2018/08/08/2554222/odobreno-e-pravitelstvenoto-stanovishte-po-konstitutsionno-delo-92018.html", "text": "Правителството одобри становище по конституционно дело № 9 за 2018 г. Делото е образувано по искане на тричленен състав на Върховния касационен съд за установяване на противоконституционност на чл. 225, ал. 3 от Закона за съдебната власт. Това съобщиха от  правителствената информационна служба . \r\nВ становището на правителството е застъпена тезата, че оспорената разпоредба не противоречи на Конституцията, защото тя не ограничава по недопустим от Конституцията начин правото на труд и свободата да се упражнява определена професия, в съответствие е с принципа на правовата държава и не представлява ограничение, надхвърлящо необходимото за осъществяване на правосъдието.", "date": "2018.08.08", "title": "Одобрено е правителственото становище по конституционно дело №9/2018"}
{"url": "http://www.focus-news.net/news/2018/08/08/2554221/pravitelstvoto-prie-doklad-po-izpalnenieto-na-natsionalnata-programa-za-zakrila-na-deteto-za-2017-g.html", "text": "Правителството прие Доклад по изпълнението на Националната програма за закрила на детето за 2017 г. В документа са представени резултатите от изпълнението на мерките за подобряване на политиките за подкрепа на децата и семействата и осигуряване на равен достъп до образование и здравеопазване. В доклада са отчетени и дейностите за повишаване на ефективността на мерките за защита на децата от насилие и други форми на злоупотреба, насърчаване на участието на децата и други. Това съобщиха от  правителствената информационна служба . \r\nСпециален акцент е поставен върху мерките, свързани с мониторинг и подобряване на работата на системата за закрила на детето. Направени, са изводи и препоръки за оптимизиране на провежданите политики с оглед осигуряване на най- добрия интерес на децата и спазване на техните права.", "date": "2018.08.08", "title": "Правителството прие Доклад по изпълнението на Националната програма за закрила на детето за 2017 г."}
{"url": "http://www.focus-news.net/news/2018/08/08/2554207/violeta-zheleva-bsp-bezplatnite-detski-yasli-i-gradini-mogat-i-tryabva-da-badat-fakt.html", "text": "Безплатните детски ясли и градини могат и трябва да бъдат факт. Това каза народният представител от ПГ на „БСП за България“ и член на Комисията по труда, социалната и демографската политика към Народното събрание Виолета Желева в интервю за  Агенция „Фокус“  за проекта на левицата „Визия за България“. По думите ѝ въвеждането на безплатни детски градини е възможно, защото в доста общини в страната това вече е направено с решение на общинските съвети и е местно законодателство. „Така че смятам, че може да се направи и на национално ниво и освен социалната значимост се цели пълен обхват на децата още в най-ранна детска възраст и в предучилищна възраст. Предлагаме пълна държавна издръжка на децата в задължителните предучилищни подготовки и най-вече гарантирани места, защото в по-големите градове това е един от най-големите проблеми“, поясни Желева. Според нея, макар да има законов текст, който да доказва, че предучилищното обучение е задължително особено за 5- и 6-годишните и трябва да бъде безплатно, в множество общини, общинските съвети са въвели такси. По думите ѝ месечните вноски, които се дават от родителите се явяват препятствие за много български деца да посещават детски заведения. „Един от основните проблеми е отпадането на децата от училище и за това трябва и сме длъжни да подкрепим родителите с безплатни форми на предучилищно образование“, поясни Желева. По отношение на родителите студенти, Желева посочи, че те трябва да бъдат стимулирани материално. Според нея политиката за самотните майки  пък трябва да бъде съпроводена със система за откриване и регистриране на съжителствени двойки, които са във фактически брак. „Целта е да се избегнат злоупотреби със социални помощи за самотни родители. Трябва да се цели осигуряване на условия за висок обхват на децата в образователната система и то да бъде качествено образование“, допълни Желева. По темата за труда на жените в България, народният представител  от БСП посочи, че това остава само на книга и контролът, който се осъществява е занижен. „В тази посока са и нашите предложения да се засили контролът за прилагане на законодателството в защита на труда на жените и също така да се създаде така наречената от нас осигурителна почивка за работодатели, които да осигуряват заетост на родителите с малки деца и ако държавата иска да насърчи наемането им, то нека тогава да заплати осигурителни вноски за сметка на работодателя за всяка майка, която отглежда дете, до постъпването му в първи клас“, каза още Виолета Желева.  \r\nДеница КИТАНОВА Пълния текст на интервюто четете в „Мнение”", "date": "2018.08.08", "title": "Виолета Желева, БСП: Безплатните детски ясли и градини могат и трябва да бъдат факт"}
{"url": "http://www.focus-news.net/news/2018/08/08/2554219/ombudsmanat-maya-manolova-shte-nastoyavam-pred-kmeta-na-dimitrovgrad-da-se-spre-zastroyavaneto-v-park-vaptsarov.html", "text": "Омбудсманът Мая Манолова ще настоява кметът на Димитровград Иво Димов да внесе ново предложение в Общинския съвет, с което да се  спре изпълнението на  решение, взето с почти пълно мнозинство (само един „против“) решение за откриване на процедура за изработване на Подробен устройствен план за регулация и застрояване на 15 дка от парк „Никола Вапцаров“. Това стана ясно, след като общественият защитник се срещна с граждани в Димитровград, които протестират срещу промяната на предназначението на горската територия за изграждане на жилищни сгради, съобщиха от пресцентъра на  Омбудсмана на Република България . \r\nИнициативен комитет вече е създал подписка, разписана до момента от 3 000 граждани, в която настояват местната власт да преразгледа решението си и да се съобрази с волята на димитровградчани. \r\n„Това е пълно безобразие и аз заставам твърдо зад искането на гражданите на Димитровград. Взетото решение нарушава духа на закона, който е в съответствие с Конституцията, защитаваща правото на гражданите да живеят в здравословна и благоприятна среда. Решенията от обществен интерес трябва да се вземат, след като се чуе гласът на населението. В този случай това не е направено“, категорична бе Манолова.  \r\nТя информира, че институцията на омбудсмана вече е изпратила писма до кмета на града, областния управител и председателя на общинския съвет, като следващата стъпка е да сезира и останалите отговорни институции. \r\nОбщественият защитник обяви, че следващата седмица отново ще посети града, за да се срещне с кмета Иво Димов, който в момента е в отпуск. \r\n„Искрено вярвам, че и кметът, и общинските съветници ще се вразумят и ще преразгледат решението си, което е в абсолютен разрез с обществения интерес”, подчерта омбудсманът.", "date": "2018.08.08", "title": "Омбудсманът Мая Манолова: Ще настоявам пред кмета на Димитровград да се спре застрояването в парк „Вапцаров“"}
{"url": "http://www.focus-news.net/news/2018/08/08/2554220/makfaks-makedoniya-ruska-turistka-be-udarena-ot-motorna-lodka-kray-bregovete-na-harvatiya.html", "text": "Руска туристка на 28-годишна възраст бе приета по спешност в болница, след като е била блъсната от моторна лодка, докато се е къпала във водите хърватското крайбрежие на Адриатическо море, предава македонската информационна агенция  „Макфакс“ . \r\nСъгласно разпространените данни, инцидентът се е случил около 10:00 часа местно време (11 часа българско време) във вторник. Моторната лодка с американски флаг е била управлявана от 36-годишен мъж от Котор. След удари мъжът е помогнал на жената – Ксения Корсова, да излезе от водата и – както съобщават хърватските медии – е откарал жената до плажа, след което е повикал екипи на бърза помощ.  \r\nАгенцията подчертава, че от началото на годината са регистрирани 19 инциденти във водите край хърватските плажове, в резултат на които са загинали общо седем души.  Тереза Герова", "date": "2018.08.08", "title": "„Макфакс“ (Македония): Руска туристка бе ударена от моторна лодка край бреговете на Хърватия"}
{"url": "http://www.focus-news.net/news/2018/08/08/2554214/dobrich-napredakat-na-deynostite-po-integriran-proekt-za-podobryavane-na-vodniya-sektor-v-grad-dobrich-faza-1-shte-bade-otcheten-na-preskonferentsiya-na-9-avgust.html", "text": "На междинна пресконференция ще бъде отчетен напредъкът на дейностите по „Интегриран проект за подобряване на водния сектор в град Добрич - фаза 1”. Това съобщиха от пресцентъра на  Община град Добрич . Пресконференцията ще се проведе от 10.00 часа на 9 август в дискусионна зала „Изида“( етаж 2).  \r\nПроектът е финансиран от Оперативна програма „Околна среда 2014-2020 г.“.", "date": "2018.08.08", "title": "Добрич: Напредъкът на дейностите по „Интегриран проект за подобряване на водния сектор в град Добрич - фаза 1” ще бъде отчетен на пресконференция на 9 август"}
{"url": "http://www.focus-news.net/news/2018/08/08/2554213/telegrafrs-sarbiya-angela-merkel-ima-plan-za-kosovo.html", "text": "Позовавайки се на източници от Европейската народна партия (ЕНП), към която принадлежи и Християндемократическият съюз (ХДС) на Ангела Меркел, сръбският новинарски портал  Telegraf.rs  разкрива, че германският канцлер е изготвила план за Косово, който вече е представила на колегите си от балканските страни.  \r\nВъпреки официалния диалог между Белград и Прищина, воден под егидата на Европейския съюз, е ясно, че без съгласието на Германия, водещата държава в Общността, споразумение не може да бъде достигнато. Преговорите вече са в заключителния етап, но в публичното пространство все още няма представено конкретно предложение, което да доведе до нормализиране на двустранните отношения между Сърбия и Косово.  \r\nГермания даде да се разбере, че се противопоставя на промяната на границите или на каквато и да била подялба на Косово, постигната в преговорите между Белград и Прищина. Въпреки това, според източниците на медията, Ангела Меркел все пак допуска в края на процеса да се стигне до разделяне на Косово.  \r\nКакво обаче предвижда плана на Меркел? В първата фаза на изпълнението му следва да бъде формирана Общността на сръбските общини, за което германският канцлер настоя и на последната си среща с косовския президент Хашим Тачи.  \r\nСъзнавайки, че за сърбите е неприемливо Общността да функционира на ниво неправителствени организации, което е и целта на Прищина, Меркел планира по-широки правомощия за нея. Тази част от плана се нарича „Общност на сръбските общини Плюс“. За пълноценното й функциониране следва да бъдат създадени и други, спомагателни органи, които биха могли да си сътрудничат сърбите.  \r\nОт друга страна, планът на германския канцлер ще подразбира проверка на ситуацията на място, т.е. признаване без признание. Според  Telegraf.rs  това означава Белград „да признае реалността, но не и независимостта“. Прищина ще трябва да се примири , че няма да стане член на международните институции и организации.  \r\nСпоред източниците от ЕНП, посочените по-горе елементи на плана са част от първара фаза на плана, която трябва да бъде реализирана в краткосрочен план.  \r\nЗа „големия финал“ ще се чака 20 г. След изтичането на този период, Общността на сръбските общини ще се проведе референдум за отцепване, което ще се създаде реална възможност на населената предимно със сърби северна част на Косово да се върне под ефективната власт на Белград.  \r\nМедията припомня, че Брюкселското споразумение предвижда в Общността да бъдат включени 10 общини, на шест от които административна граница е със Сърбия.  Тереза Герова", "date": "2018.08.08", "title": "Telegraf.rs (Сърбия): Ангела Меркел има план за Косово"}
{"url": "http://www.focus-news.net/news/2018/08/08/2554224/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме пътуването си из малко познатите, но много интересни места, сгушени в подножието на планините Рила, Пирин, Малешевска и Влахина. В общината има много добри локации за отдих и почивка, но и видове туризъм, които ще направят вашата лятна почивка едно незабравимо изживяване. Рафтингът е една от емблемите на Община Симитли, а през последните години този спорт привлича все повече хора. В първите минути от изданието ще си припомним какво точно представлява този екстремен спорт, какви са трасетата, по които може да се спуснете ако изберете Симитли за вашата ваканция. Веднага след това продължаваме пътуването си из общината, за да се спрем на още едно интересно място за любителите на по-дивите и екстремни изживявания – Тросково и Коматинските скали. Пътешествието ни из Симитли ще ни отведе и до село Мечкул, където и до днес се носят най-различни легенди и предания. В края на предаването ще посетим още една дестинация – село Градево, за да видим какво може да посетим там и защо най-дългото село е идеално място за всички, които искат да се докоснат до така нареченият селски туризъм. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nОчакваме и Вас, нашите слушатели на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. \r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината. Водещ на предаването е Ливия Нинова.", "date": "2018.08.08", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/08/08/2554223/haskovo-obshtinata-organizira-pishtna-petdnevna-programa-za-praznitsite-na-grada.html", "text": "Община Хасково организира пищна петдневна програма за празниците на града. Събития, разпределени в пет дни, ще отбележат денят на Хасково - 8 септември. Това съобщиха от  Общината . \r\nТържествата започват на 6 септември с Тържествен ритуал по повод Съединението на България, предвидено е откриване на три изложби, футболен турнир, концерти а вечерния  концерт е на на Камерен оркестър Хасково и „Hangar 42“.  \r\nНа седми септември  програмата започва с турнир  по тенис на корт и шахматен празник. В библиотеката гостува изложбата на Националната библиотека „Книги, посоки, публики“ в Регионалния исторически музей ще бъде открита изложба „Втория по големина в света кристален череп и представяне на минерали“ . Театрална постановка „Happy Land“ ще представят младежки театър от град Крефелд, Германия. Вечерният концерт е на група „SEVI“ и „Deep Zone Project“  \r\nВ празничния 8 септември е предвиден Тържествен ритуал по издигане на Националния флаг на пл.“Общински“, церемония „Почетен гражданин на Хасково“.  Няколко събитя ще отбележат 85 години от създаването на баскетбола в град Хасково сред тях е и церемонията удостояване с отличието „Почетен знак на град Хасково“ по решение на  Общински съвет ще бъдат връчени 10 такива отличия. Ще има празнична торта за децата на Хасково в 18 часа на площад „Свобода“, няколко дневни концерта. Вечерният концерт е на пл.“ Спартак“ с участието на Валя Балканска Петър Янев и „100 каба гайди“ и спектакъл на Държавна опера-Стара Загора-  Queen  Tribute concert – Шоуто продължава“. Диригент: Димитър Косев. Вокал: Теодор Койчинов, със специалното участие на Елена Баръмова. Божидар Тонев – китара, Александър Тумангелов – барабани, Павел Цонев – клавир и вокали, Таньо Сандев – бас китара и вокали, Елена Петрова – вокали, Ванина  Колева – вокали. Оркестрации: Свилен Димитров и Пламен Проданов. Оркестър и хор на Държавна  опера -  Стара Загора. \r\nВ неделя-9 септември ще се проведе традиционният лекоатлетически крос „Ванко Дянков“  по пътя Хасково- Димитровград, планирани са турнир по тенис на корт и тенис на маса за деца. Пак в неделя е „Стара хартия за нова книга“ с Книжен център “Гринуич“ и ЕКОПАК. В неделя е и международната игра „Можем заедно“ и флашмоб „Граждани на Европа“ събитията са част от проекта „Европа на гражданите“, за  който община Хасково спечели финансиране от Европейската комисия за втора поредна година. По този проект в Хасково по време на дните на града ще бъдат около 300 гости от няколко европейски страни.  \r\nЧаст от  акцентите в програмата на 10 септември са автородео, концерт на група „Different Highway“, дискотека на открито пред Младежки център - „40 години дискотечна дейност в град Хасково“.", "date": "2018.08.08", "title": "Хасково: Общината организира пищна петдневна програма за празниците на града"}
{"url": "http://www.focus-news.net/news/2018/08/08/2554225/prof-todor-kantardzhiev-otchitame-uvelichavane-na-sluchaite-sas-sifilis.html", "text": "Отчитаме увеличаване на случаите със сифилис. Това каза в интервю за  Агенция „Фокус“  директорът на Националния център по заразни и паразитни болести и епидемиолог проф. Тодор Кантарджиев. „Голяма група инфекции, на която не се обръща внимание са полово-предаваните инфекции. Те са причина за стерилитета в българските семейства. Най-често предаваната полова инфекция това е хламидиална инфекция, която засяга и мъжката, и женската полова система. Най-често води до възпаление на яйчниците и запушва тръбите на жените с невъзможност за забременяване“, допълни той. „Втората по честота полово-предавана инфекция е микоплазма генитарум – това е единствената доказана микоплазма, която причинява полово-предавани инфекции, които са със същата симптоматика като хламидиалната инфекция. На трето място от полово предавани инфекции е гонореята – триперът, поради високата резистентност, която имат микробите причинители на трипер в нашата страна. Преди 40 години триперът се лекуваше с една инжекция пеницилин, но за съжаление сега се оказа, че микробът, който най-често мутира получава механизми на резистентност“, каза още проф. Кантарджиев. „Друго, за което искам да предупредя в летния сезон – има увеличаване на сифилиса – една полово предавана инфекция, която трябва да се контролира много строго, защото последиците за плода и за болния са много тежки“, заяви той. \r\nЦветелин ДИМИТРОВ  Пълния текст на интервюто четете по-късно в „Мнение”", "date": "2018.08.08", "title": "Проф. Тодор Кантарджиев: Отчитаме увеличаване на случаите със сифилис"}
{"url": "http://www.focus-news.net/news/2018/08/08/2554228/project-syndicate-targovskiyat-prevrat-na-evropa.html", "text": "На трансатлантическия търговски фронт всичко утихна: юлското споразумение между държавния глава на САЩ Доналд Тръмп и председателя на Европейската комисия Жан-Клод Юнкер разсея страховете, че може да започне истинска търговска война. Постигнатата договореност бе истинска изненада, макар че едва ли има основания за това, пише Даниел Грос в авторска статия за  Project Syndicate . \r\nВ основата на споразумението между Тръмп и Юнкер е заложена идеята, че САЩ и Европейският съюз ще „работят съвместно за цялостна отмяна на митата и другите видове бариерите“, без при това междувременно да бъдат налагани нови препятствия в търговията между Брюксел и Вашингтон. Но работата не опира до потенциалната сделка за свободна търговия, важното е, че бе сложен край на ескалацията на търговски мерки на принципа „зъб за зъб“, която първи започна лидерът на Белия дом с решението си да наложи мита на американския внос на стомана от Европа. \r\nПрезидентът на САЩ има правомощията да налага тарифи и други търговски бариери едностранно - в интерес на националната сигурност на страната. Ето защо Тръмп може да започне собствената си търговска война, без да се консултира с Конгреса на САЩ. Сключването на търговско споразумение обаче ще трябва да бъде одобрено изрично от американските законодатели. Много малко вероятно е обаче подобна сделка да бъде осъществена в обозримо бъдеще.  \r\nИсторията показва, че САЩ са имали възможност да сключват търговски споразумения, единствено когато коалиция от заинтересованите страни, възползвали се от увеличените възможности за износ, имат повече гласове от тези, които са уязвими от конкуренцията от вноса. Когато външната търговия се разглежда като чисто икономически въпрос, обикновено става възможно формирането на такава коалиция, защото ползите от либерализацията на търговията надвишават разходите. \r\nВ САЩ този въпрос обикновено е много по-сложен, отколкото в други страни, защото външната търговия играе относително малка роля в американската икономика. Износът на стоки може би е в центъра на вниманието на Тръмп, но реалностите са други: износът е под 10% от БВП на страната. Директната заетост в експортните индустрии не играе съществена роля на трудовия пазар. \r\nЗа разлика от САЩ, в повечето европейски страни износът възлиза на повече от 25% от БВП, а в в Германия тази цифра надхвърля дори 50%. Когато икономиката е толкова силно зависима от външната търговия, доказването на ползите от либерализацията е много по-лесно. Поради тази причина ентусиазмът на европейците за трансатлантическо партньорство за свободна търговия е много по-голям от този на американците. Преговорите за подобен тип сделка обаче бяха преустановени още при администрацията на Барак Обама.  \r\nПрезидент США обладает полномочиями устанавливать пошлины и другие торговые барьеры в одностороннем порядке — в интересах национальной безопасности. Именно поэтому Трамп  \r\nВ допълнение към сключването на споразумение, Юнкер, като вече стана ясно, даде лично обещание, че в бъдеще страните от ЕС ще купуват от САЩ повече селскостопански продукти. Това обещание едновременно е колкото празно, толкова и лесно осъществимо.   \r\nПразно е, защото ЕК не разполага с бюджет, за да внася соя от САЩ. Продажбата й обаче е важна за Вашингтон на фона на решението на Пекин да наложи допълнителни мита за вноса й като отговор на рестриктивните мерки, предприети от американците. Това означава, че все повече производители на соя в САЩ ще са склонни да пренасочат износа си от китайския към европейския пазар. По този начин ще бъдат пренасочени глобалните потоци на търговията с тази култура.  \r\nВъздействието на Китай обаче не се ограничава само върху соята. Всъщност, с динамиката на търговските отношения с Китай може да се обясни желанието на Тръмп да се споразумее с Юнкер.  \r\nМитата за внос на стоки в САЩ ще имат много по-голям ефект, ако се прилагат само за китайските износители. Например, въвеждането на такса в размер на 25% от самолетните двигатели на Китай ще позволи на производителите от други страни да увеличат своя дял на пазара в САЩ. Ако те обаче трябва да плащат същите мита, ситуацията няма да се промени.  \r\nГарантирането, че ЕС няма да бъде натоварван със същите мита като Китай е много важно, тъй като в много сектори на икономиката европейските доставчици са основни конкуренти на китайските износители. И имайки предвид, че ЕС се конкурира със САЩ на китайския пазар, се оказва, че европейската индустрия в действителност може да спечели (косвено) от китайско-американската търговска война. Докато САЩ и Китай ще се борят за външната търговия, трансатлантическото „примирие“ ще донесе полза на Европа. \r\nТова „примирие“ не е толкова благоприятно за Китай. Ако се вярва на Пекин, ръководството на страната подкрепя свободната търговията, но тя все още не показва готовност да приеме сериозно недоволството на САЩ и Европа. Ако Китай иска да има съюзници в търговската война със САЩ, той ще трябва да се преразгледа много от стандартите за вътрешен контрол и методите на работа, които де факто дискриминират чуждестранните конкуренти. \r\nТака споразумението между ЕС и САЩ изведе на преден план истинският проблем, пред който са изправени управляващите в Китай: дали е необходимо да се продължи силната държавна подкрепа за местната промишленост. Преди 20 г. протекционистките мерки можеше и да бъдат оправдани, но днес конкурентоспособността на китайската икономика е много по-висока. Каквото и да са ползите от подобни мерки, те няма да се по-големи от щетите, причинени от ескалацията на търговска война, особено сега, когато се оказа, че Европа е „обезвредена“, а Китай ще трябва да се изправи сам срещу САЩ. Тереза Герова", "date": "2018.08.08", "title": "Project Syndicate: Търговският преврат на Европа"}
{"url": "http://www.focus-news.net/news/2018/08/08/2554227/izmenya-se-pravitelstvenoto-postanovlenie-za-sazdavane-na-savet-za-razvitie.html", "text": "Правителството прие Постановление за изменение и допълнение на ПМС № 110 от 2010 г. за създаване на Съвет за развитие при Министерския съвет. С промените се допълват функциите на Съвета по координация, мониторинг и контрол на разработването, изпълнението и отчитането на Програмата за управление на правителството на Република България за периода 2017-2021 г. Новите функции засягат изпълнението на мярка 251 „Приемане на национална стратегия за развитие България 2030“ от Цел 68 „Осигуряване на условия за висок, устойчив, балансиран и включващ икономически растеж“ на Програмата и представляват организиране и координиране на разработването на проект на националния стратегически документ. Това съобщиха от  правителствената информационна служба . \r\nИзмененията ще подпомогнат по-активно работата на Министерския съвет и на всички институции, които имат отношение към разработването на националния стратегически документ до 2030 г., включително органите на изпълнителната власт, представители на други държавни институции, на икономическите и социалните партньори и неправителствени организации. Дейностите по осигуряването на подготовката на проекта на национален стратегически документ на страната до 2030 г. ще бъдат осъществявани от Координационния комитет към Съвета за развитие, функциите на който също се допълват с приетите промени. \r\nОпределя се срок за разработване и внасяне на Проекта на Националната програма за развитие: България 2030 за приемането му от Министерския съвет до 31 декември 2020 г.", "date": "2018.08.08", "title": "Изменя се правителственото постановление за създаване на Съвет за развитие"}
{"url": "http://www.focus-news.net/news/2018/08/08/2554232/pravitelstvoto-otpusna-1-612-510-lv-za-otkrivane-na-posolstvo-v-riyad.html", "text": "Правителството отпусна 1 612 510 лв. за откриване на Посолство на Република България в Рияд, Кралство Саудитска Арабия. Това съобщиха от  правителствената информационна служба . \r\nВ рамките на визитата на министър-председателя Бойко Борисов в Кралството през ноември 2017 г. бяха изразени конкретните измерения за откриване на българско посолство в саудитската столица. \r\nПриоритет в двустранните отношения между Република България и Кралство Саудитска Арабия е привличането на инвестиции в България, както и стимулирането на контактите между представителите на бизнеса на двете държави. За да бъдат изпълнени заложените цели, посолството ни в саудитската столица ще се състои освен от политическа и консулска служба, и от служба по търговско-икономическите въпроси.", "date": "2018.08.08", "title": "Правителството отпусна 1 612 510 лв. за откриване на посолство в Рияд"}
{"url": "http://www.focus-news.net/news/2018/08/08/2554230/sliven-voennosluzheshti-ot-osem-darzhavi-provedoha-demonstratsiya-na-savmestni-deystviya-pri-miropoddarzhashta-operatsiya-na-poligon-novo-selo.html", "text": "700 военнослужещи от осем държави участваха в демонстрациите на достигнатото по време на многонационалната съвместна подготовка „PLATINUM LION 18“ на учебен полигон „Ново село“ край Сливен, предаде репортер на  Радио „Фокус“ – Сливен .  Военните демонстрираха съвместно взаимодействие по време на мироподдържаща операция от многонационални съвместни оперативни сили. Бригаден генерал Валери Цолов, заместник-командир на Сухопътните войски и планиращ учението, съобщи, че за първи път подобно подготовка се организира и подготвя от Сухопътните войски на Българската армия.  \r\nОт многонационалните съвместни оперативни сили бяха представени обезвреждане на паравоенни и радикално настроени фракции, действия по почистване в градска среда, задържане на заподозрени и евакуация на ранени. Крайната цел на операцията бе възстановяване на мира в района. Според  заместник-началника на отбраната вицеадмирал Емил Евтимов днешните демонстрации са били потвърждение на това, че Сухопътни войски са способни да планират, организират и проведат стабилизиращи действия в зоната на действие на многонационални сили и демонстрират висока оперативна съвместимост с партньорите от НАТО и мироопазващите сили.  \r\nВ съвместната подготовка на полигон „Ново село“, освен представители на Сухопътните войски, участват 500 военнослужещи от Силите на САЩ в Европа, Румъния, Молдова, Албания, Сърбия, Грузия и Черна Гора и до 23 единици сухопътна техника.", "date": "2018.08.08", "title": "Сливен: Военнослужещи от осем държави проведоха демонстрация на съвместни действия при мироподдържаща операция на полигон „Ново село“"}
{"url": "http://www.focus-news.net/news/2018/08/08/2554226/rosen-rufev-generalen-konsul-v-milano-tri-sa-detsata-koito-ostavat-za-nablyudenie-v-bolnitsi-sled-intsidenta-na-magistralata-kray-letishteto-v-boloniya.html", "text": "Три са децата, които остават за наблюдение в болници след инцидента на магистралата край летището в Болония. Това каза за  Агенция „Фокус“  генералният консул на България в Милано Росен Руфев.  \r\nВъв връзка с вчерашната информация, че децата, настанени за наблюдение в болнични заведения, са две, Руфев поясни, че се е получило разминаване, тъй като към вчерашния ден те са били общо 4, а едно от тях е изписано късно снощи. Така настанените в болнични заведения деца остават 3.  \r\n„Това, което и преди сме казвали - едното, което е по-сериозно раненото е настанено в болница в гр. Чезена. Другите две деца са в болница в Болония. Вчера късно вечерта е изписано четвъртото настанено дете, което беше в една трета болница. Всички останали деца продължават да живеят в общежитието, в което са настанени и смятат да продължат да осъществяват целта, за която са дошли, а именно стаж по програма „Еразъм“. Кога точно ще го започнат не се знае, тъй като към момента все още са под въздействието на целия този шок, но като цяло са добре, държат се солидарно помежду си и са оптимистично настроени“, допълни той. „Имаме информация, че бащата на детето, което е в Чезена ще пристигне най-вероятно утре. Други родители не се очакват да пристигнат към този момент, но не е изключено. Ако има такива ще им съдействаме. До този момент никой не е проявявал и правни претенции, но не е изключено да се появят“, каза още Росен Руфев. \r\nЦветелин ДИМИТРОВ", "date": "2018.08.08", "title": "Росен Руфев, генерален консул в Милано: Три са децата, които остават за наблюдение в болници след инцидента на магистралата край летището в Болония"}
{"url": "http://www.focus-news.net/news/2018/08/08/2554231/osvobodeni-rezervi-ot-mineralna-voda-shte-badat-predostaveni-na-tsentrovete-za-transfuzionna-hematologiya-i-domovete-za-mediko-sotsialni-grizhi-za-detsa.html", "text": "Правителството взе решение освободени държавни резерви от минерална вода да бъдат предоставени на Министерство на здравеопазването за нуждите на центровете за трансфузионна хематология, държавните психиатрични болници, държавните белодробни болници, домовете за медико-социални грижи за деца и центровете за спешна медицинска помощ. Това съобщиха от  правителствената информационна служба . Решението ще спомогне за своевременното удовлетворяване на увеличените потребности на посочените бюджетни организации през летния сезон.", "date": "2018.08.08", "title": "Освободени резерви от минерална вода ще бъдат предоставени на центровете за трансфузионна хематология и домовете за медико-социални грижи за деца"}
{"url": "http://www.focus-news.net/news/2018/08/08/2554234/blagoevgrad-zhrebiyat-za-opredelyane-na-sreshtite-v-vi-mezhdunaroden-detski-futbolen-turnir-kupite-na-obshtina-blagoevgrad-shte-bade-izteglen-na-9-avgust.html", "text": "От 12.00 часа на 9 август в зала „22 септември“ в Благоевград ще бъде изтеглен жребият за определяне на срещите в VI Международен детски футболен турнир \"Купите на Община Благоевград\". Това съобщиха от пресцентъра на  Общината .", "date": "2018.08.08", "title": "Благоевград: Жребият за определяне на срещите в VI Международен детски футболен турнир \"Купите на Община Благоевград\" ще бъде изтеглен на 9 август"}
{"url": "http://www.focus-news.net/news/2018/08/08/2554237/pravitelstvoto-shte-predlozhi-mariyana-kancheva-i-aleksandar-kornezov-da-badat-preizbrani-za-sadii-v-obshtiya-sad-na-evropeyskiya-sayuz.html", "text": "Правителството ще предложи съдия Марияна Кънчева и съдия Александър Корнезов да бъдат преизбрани като кандидати на Република България за съдии в Общия съд на Европейския съюз. Кандидатурите им бяха одобрени днес по време на заседание на кабинета. Това съобщиха от  правителствената информационна служба . \r\nПовторната номинация на двамата съдии се налага заради изтичането на мандата им на 31 август 2019 г. Съдия Марияна Кънчева и съдия Александър Корнезов притежават необходимата правна експертиза и богат професионален опит. Те са личности, които могат да представят всички гаранции за своята независимост и отговарят на условията за заемане на висши съдебни длъжности у нас, което е и изискване към членовете на Общия съд съгласно чл. 254, ал. 2 от ДФЕС. \r\nСъдия Марияна Кънчева завършва право в Софийския университет и допълнителна магистратура по европейско право в Института за европейски изследвания към Брюкселския свободен университет, както и специализации по икономическо право и по право на интелектуална собственост. Работила е като стажант-съдия в Софийски окръжен съд, правен съветник, адвокат в Софийската адвокатска колегия, генерален директор на Бюрото за обслужване на дипломатическия корпус при Министерство на външните работи, адвокат в София и в Брюксел. \r\nСъдия Александър Корнезов е завършил Юридическия факултет на Софийския университет „Св. Климент Охридски“, специалност „Международно право“. Притежава образователна степен LL.M по европейско право от Колежа на Европа, Брюж, Белгия, както и научна степен „доктор по право“ със специалност „Международно частно право“ от Института за правни науки към Българска академия на науките. \r\nРаботил е като адвокат в адвокатска кантора „Van Bael & Bellis” в Брюксел, една от водещите кантори в областта на европейското право на конкуренцията и европейското анти-дъмпингово право. Повече от 9 години е работил като реферандер в Съда на ЕС. Доцент, д-р Александър Корнезов има и богата научна и преподавателска дейност.", "date": "2018.08.08", "title": "Правителството ще предложи Марияна Кънчева и Александър Корнезов да бъдат преизбрани за съдии в Общия съд на Европейския съюз"}
{"url": "http://www.focus-news.net/news/2018/08/08/2554236/pravitelstvoto-se-razporedi-s-imoti.html", "text": "Правителството промени статута на имот, управляван от Министерството на земеделието, храните и горите, Териториално поделение „Държавно горско стопанство – Лесидрен“, от публична в частна - държавна собственост. Имотът се намира в с. Лесидрен и представлява терен с площ 4883 кв. м и четири сгради в него. Промяната на статута ще позволи учредяване правото на строеж в имота, с което ще се постигне по-ефективното му стопанисване, тъй като той не се използва от години от горското стопанство. Това съобщиха от  правителствената информационна служба . \r\nЧаст от имот - публична държавна собственост се предоставя безвъзмездно за управление на  Изпълнителна агенция „Борба с градушките“. Обектът се намира в землището на гр. Шумен, м. „Илчов баир“ и е необходим на Изпълнителната агенция за разполагане на нов радар за наблюдение на метеорологичната обстановка в Северна Централна и Североизточна България. \r\nАгенция „Пътна инфраструктура“ получава безвъзмездно право на управление върху част от имот, намиращ се в град София. Имотът представлява четвърти и пети етаж от шестетажна административна сграда и се намира в район Овча Купел на бул. „Никола Петков“ № 36. Той се обявява от частна държавна в публична държавна собственост и се изважда от капитала на „Научноизследователски строителен институт – НИСИ“ ЕООД. Промяната се прави с цел осигуряване на допълнителен сграден фонд за разполагане на специализирана техника и работни места за служители на агенцията. По този начин ще се обезпечи дейността по проект за проектиране, изграждане и въвеждане на електронна система за събиране на такси за ползване на републиканската пътна мрежа. Капиталът на „Научноизследователски строителен институт – НИСИ“ ЕООД ще бъде увеличен със стойността на извадения имот чрез собствени средства на дружеството. \r\nДП „Транспортно строителство и възстановяване“ ще ползва имот в гр. Аксаково, който представлява три етажа от сграда. Имотът е собственост на „Летище Пловдив“ ЕАД, но е с отпаднала необходимост за летищния оператор. С решението на кабинета едновременно се намалява и увеличава капитала на „Летище Пловдив“ ЕАД със стойността на правото на собственост върху недвижимия имот, в размер на 60 250 лева. Сумата е осигурена от други резерви на дружеството. \r\nОтчуждават се части от имоти — частна собственост, в землищата на селата Розово, Равногор и Фотиново в Област Пазарджик, за въздушна линия от ВЕЦ „Въча 1“ до ВЕЦ „Цанков камък“. Терените ще бъдат използвани за изграждане на нов електропровод, представляващ втора връзка на съществуваща ВЕЦ „Цанков камък“ с електроенергийната система на България, по която трябва да се изнася произведената електроенергия от централата. Средствата за отчуждаване на имотите се осигуряват от „Електроенергиен системен оператор“ ЕАД, гр. София. Решението на МС може да бъде обжалвано по реда на Административнопроцесуалния кодекс, в 14-дневен срок от съобщаването му на заинтересованите лица.  \r\nБезсрочно право на строеж се учредява върху поземлен имот в горска територия - публична държавна собственост, в землището на гр. Шумен, община Шумен. Имотът е с площ 1 000 кв. м и се намира в района на дейност на Териториално поделение „Държавно горско стопанство Шумен“ към ДП „Североизточно държавно предприятие“ - Шумен. Той ще бъде използван за изграждане на стълб за телекомуникационно оборудване и съоръжения на техническата инфраструктура към него на обект: „SHU0129. A Дивдядово – Нова“. „А1 България“ ЕАД ще заплати по сметката на ДП „Североизточно държавно предприятие“ - Шумен цена за учредяване безсрочно право на строеж в размер на 15 515,50 лв., цена на дървесината на корен в сегашна възраст за оценяваното насаждение - 32,40 лева и цена за компенсационно залесяване - 336,04 лева. На Изпълнителна агенция по горите ще бъдат заплатени режийни разноски на стойност 310,31 лева. По сметката на община Шумен ще бъде заплатен данък за придобиване на ограничено вещно право в размер, определен от общинския съвет. \r\nПравителството реши също да бъде учредено безсрочно ограничено вещно право - сервитут, върху част от поземлен имот - публична държавна собственост, находящ в област София, община Столична, район Лозенец, местност НПЗ „Хладилника-Витоша“, за изграждане на отливен канал. Съоръжението представлява част от Главен канализационен клон I, обслужващ три района на Столична община - „Триадица“, „Витоша“ и „Лозенец“.", "date": "2018.08.08", "title": "Правителството се разпореди с имоти"}
{"url": "http://www.focus-news.net/news/2018/08/08/2554235/prof-todor-kantardzhiev-ako-horata-reshat-da-se-samolekuvat-pri-lyatna-infektsiya-nyama-da-se-izlekuvat-dobre.html", "text": "Ако хората решат да се самолекуват при лятна инфекция, няма да се излекуват добре. Това каза в интервю за  Агенция „Фокус“  директорът на Националния център по заразни и паразитни болести и епидемиолог проф. Тодор Кантарджиев. „Ако тръгнат по биорезонанси и други непрофесионални медицински дейности, рискуват да хронифицират заболяването си и да заразят други хора“, допълни той. „Искам също да кажа, че хомеопатията не се занимава с лечение на инфекции. За лечението на инфекции си има медицински традиции, свързани с точната диагноза и разбиране кой микроб причинява инфекцията. Тази инфекция се лекува с насочени антибиотици, антивирусни или антимикотични средства“, каза проф. Кантарджиев. \r\nТой уточни, че когато хората ходят на почивка, трябва да вземат мерки за борба с комарите. „Съветвам хората да носят репеленти против комари, с които да мажат кожата на децата, собствената си кожа и дрехите. По-удачно е да се мажат дрехите“, допълни той. „Комарите по Черноморието са няколко вида. Едните са местните – нашенските комари, които хапят обикновено привечер и през нощта. Друг вид е тигровият комар, който наблюдаваме от 2011 година по нашето Южно Черноморие хапе през деня, хапе по краката и е по-дребен“, заяви още той.  \r\nЦветелин ДИМИТРОВ  Пълния текст на интервюто четете по-късно в „Мнение”", "date": "2018.08.08", "title": "Проф. Тодор Кантарджиев: Ако хората решат да се самолекуват при лятна инфекция, няма да се излекуват добре"}
{"url": "http://www.focus-news.net/news/2018/08/08/2554238/priet-e-plan-za-izpalnenie-na-integrirano-reshenie-za-administrativno-i-sotsialno-obsluzhvane-na-horata-s-uvrezhdaniya.html", "text": "Правителството одобри план за изпълнение на интегрирано решение за административно и социално обслужване на хората с увреждания. Предвижда се създаване и управление на регистър - профил на хората с увреждане на база информация от различни административни източници, на различно административно подчинение с възможност за достъп по електронен път. Това съобщиха от  правителствената информационна служба .Целите са: \r\n-Постигане на интегрирано решение за административно и социално обслужване на хората с увреждания; \r\n-Надграждане на информационната система на Агенцията за хората с увреждания и на административните източници на данни, с които взаимодейства. Интеграция на системата с хоризонталните системи за електронното управление на МЗ, НЗОК, ГРАО, МОН; \r\n-Надграждане на Единната информационна система на медицинската експертиза на Националната експертна лекарска комисия и на административните източници на данни, с които взаимодейства - НЗОК, АХУ, ГРАО и общини. \r\n-Проследяване и контрол чрез извършване на статически анализ и отчетност като инструмент за формиране на хоризонталната държавна политика за хората с увреждания. \r\nДопълнително ще се автоматизира процесът по предоставяне на необходимите медицински и други документи за определяне степента на неработоспособност и ще бъде осигурен достъп до данни в регистрите с възможност за едновременна работа на участниците в процеса (граждани и администрация).", "date": "2018.08.08", "title": "Приет е план за изпълнение на интегрирано решение за административно и социално обслужване на хората с увреждания"}
{"url": "http://www.focus-news.net/news/2018/08/08/2554240/balgariya-shte-e-domakin-na-vtoriya-mezhdunaroden-kongres-na-svetovnite-tsivilizatsii-i-istoricheskite-marshruti-na-sot.html", "text": "Правителството одобри проект на Споразумение между Министерството на туризма на Република България и Световната организация по туризъм (COT) към ООН за провеждането на втори „Международен конгрес на световните цивилизации и историческите маршрути“. Това съобщиха от  правителствената информационна служба . \r\nЦелта на конгреса е да обърне внимание върху връзката между световните цивилизации и историческите маршрути, представяйки съвременните възможности за създаване на многообразни туристически продукти. Събитието ще открои водещата роля на историческите маршрути за създаване на нови социално-икономически възможности за развитие на местно, регионално и национално равнище. \r\nПредвижда се форумът да се проведе от 14 до 16 ноември 2018 г. в София. За участие в него са поканени 158-те министри, отговарящи за туризма в страните-членки на Световната организация по туризъм. Провеждането на събитие от такъв мащаб ще допринесе за утвърждаването на България като атрактивна туристическа дестинация с огромни възможности за развитие на културно-историческия туризъм. \r\nРепублика България е член на COT от 1976 г. и зам.-председател на Регионална комисия „Европа“ на организацията за периода 2018-2019 г.", "date": "2018.08.08", "title": "България ще е домакин на втория Международен конгрес на световните цивилизации и историческите маршрути на СОТ"}
{"url": "http://www.focus-news.net/news/2018/08/08/2554241/ot-mvr-preduprezhdavat-za-opasnost-ot-pozhari-predvid-povishenite-dnevni-temperaturi.html", "text": "С повишаването на дневните температури значително се увеличава и рискът от възникване и бързо разпространение на пожари в природата. Това съобщиха от пресцентъра на  МВР . За да не се допускат сериозни инциденти и за да бъде опазена селскостопанската реколта, гората и имуществото ни, е важно да бъдат спазвани правилата за пожарна безопасност.  \r\nОт ГД „Пожарна безопасност и защита на населението“ припомнят основните правила за пожарна безопасност през летния сезон:  \r\n- недопустимо е изхвърлянето на недоизгасени кибритени клечки и угарки от цигари в горима и леснозапалима среда;  \r\n- всички моторни превозни средства, които влизат в горите или извършват селскостопанска дейност, трябва да са технически изправни, с уредба, недопускаща отделянето или изхвърлянето на искри;  \r\n- преди да запалите огън – уверете се, че не е ветровито, че имате достатъчни количества вода или други подръчни средства за гасене;  \r\n- не оставяйте огъня без наблюдение, а накрая внимателно го изгасете;  \r\n- не допускайте паленето на огън от деца или възрастни хора, които не са в състояние да контролират горенето и гасенето при реална опасност от пожар;  \r\n- разчистването на сухи треви и отпадъци в горски участъци трябва да става чрез извозването им на определените за това места, а не чрез изгаряне;  \r\n- забранено е унищожаването на сухи клони и отпадъци чрез изгаряне на място в горски участъци и в земеделски земи, забранено е паленето и опалването на стърнищата.   \r\nПри пожар потърсете помощ на телефон 112.    \r\nНа страницата на НИМХ може да проверите как ще се промени индексът за пожароопасност през следващите 48 часа.", "date": "2018.08.08", "title": "От МВР предупреждават за опасност от пожари предвид повишените дневни температури"}
{"url": "http://www.focus-news.net/news/2018/08/08/2554242/odobren-e-noviyat-tekst-na-memoranduma-za-razbiratelstvo-mezhdu-ministerstvoto-na-otbranata-na-balgariya-i-departamenta-po-otbranata-na-sasht.html", "text": "Правителството одобри новия текст на проекта на Меморандум за разбирателство между Министерството на отбраната на Република България и Департамента по отбраната на САЩ относно реципрочни каталожни услуги, одобрен като основа за водене на преговори с Решение № 165 от 16.03.2018 г. Това съобщиха от  правителствената информационна служба . \r\nВ хода на преговорите по подписване на Меморандума от страна на САЩ беше изразено желание за включване в него на някои допълнения и изменения на първоначално одобрения текст. Промените засягат т. 1 3, 5 7 и 9 в предложения проект на меморандум. С оглед разпоредбата на чл. 11, ал. 2 от Закона за международните договори на Република България, в този случай се наложи одобряване от Министерския съвет на новия текст на проекта на Меморандум. \r\nС подписването на настоящия Меморандум Министерството на отбраната на Република България ще получава безвъзмездно от Департамента по отбраната на САЩ всички необходими каталожни продукти и услуги, необходими за нормалното функциониране на Националната кодификационна система, съвместима с Кодификационната система на НАТО. Това е едно от необходимите и задължителни условия за постигане на пълна оперативна и техническа съвместимост със страните-членки и партньори на НАТО в процеса на управление на материалните средства за отбрана на страната и оптимизация на разходите за доставка на необходимото въоръжение и техника при участие на въоръжените сили в многонационални операции и програми.", "date": "2018.08.08", "title": "Одобрен е новият текст на Меморандума за разбирателство между Министерството на отбраната на България и Департамента по отбраната на САЩ"}
{"url": "http://www.focus-news.net/news/2018/08/08/2554243/varna-nyama-ogranicheniya-za-dvizhenieto-po-republikanskata-patna-mrezha-v-oblastta.html", "text": "По пътищата от републиканската пътна мрежа във Варненска област няма въведени ограничения за движение. Пътните настилки са сухи, видимостта е добра, предаде репортер на  Радио „Фокус“ – Варна . Вече се е освободила автотапата в района на „Харамията“, където рано тази сутрин катастрофа между два автомобила затрудняваше движението от и към Бургас. Преминаването в участъка Кранево – Варна при км 83-тия километър е забранено за моторни превозни средства над 10 тона, а обходният маршрут е през Кичево – Оброчище. Движението по пътя от „Златни пясъци“ към Варна трябва да се осъществява с повишено внимание поради ръчно косене на тревни площи. Ремонтни дейности текат на пътя Старо Оряхово – Гроздьово- В участък от пътя движението се осъществява в една лента поради частични ремонтни дейности на асфалтовата настилка. Дейности по рехабилитация на пътя се извършват и между Девня и Суворово, както и по направлението Вълчи дол – Суворово. Движението по третокласния път между селата Венелин и Бенковски се осъществява с повишено внимание поради частични ремонтни дейности на асфалтовата настилка. Трафикът в района се регулира от сигналисти. \r\nДиана СТОЕВА", "date": "2018.08.08", "title": "Варна: Няма ограничения за движението по републиканската пътна мрежа в областта"}
{"url": "http://www.focus-news.net/news/2018/08/08/2554244/pravitelstvoto-odobri-rezultati-ot-proveli-se-zasedaniya-na-saveta-na-es.html", "text": "Правителството одобри с резултатите от две заседания на Съвета на Европейския съюз по икономически и финансови въпроси (ЕКОФИН), проведени на 22 юни в Люксембург и на 13 юли в Брюксел. Това съобщиха от  правителствената информационна служба . \r\nНа заседанието през юни месец Съветът обсъди „бързите мерки“ за подобряване на системата за ДДС и постигна общ подход по мерките за засилване на административното сътрудничество в областта на данъка върху добавената стойност. Представен бе доклад за напредъка по изграждането на Европейската схема за гарантиране на депозитите и се състоя обмен на мнения по конвергентните доклади на ЕК и Европейската централна банка. Бяха приети решения и препоръки на Съвета относно изпълнението на Пакта за стабилност и растеж и бяха одобрени препоръки на Съвета относно Националните програми за реформи за 2018 г. на държавите членки, съдържащи становища на ЕКОФИН относно актуализираните програми за стабилност или конвергенция. \r\nПрез юли в Брюксел ЕКОФИН обсъди общия механизъм за обратно начисляване в областта на ДДС за доставките на стоки и услуги, както и ДДС при електронните публикации. Австрийското председателство представи своите приоритети в областта на икономическите и финансови въпроси, както виждането си за продължаването на работата през следващите месеци в сферата на данъчното облагане и задълбочаването на икономическия и паричен съюз във връзка с последващите действия от заседанието на Европейския съвет от 28-29 юни. Съветът даде мандат на ЕС за срещата на Г-20 на 21-22 юли 2018 г. в Буенос Айрес, Аржентина. \r\nСъветът на ЕС по земеделие и рибарство проведе заседание на 16 юли в Брюксел. Австрийското председателство представи своята работна програма в областта на земеделието и рибарството. Комисията предостави допълнителна информация относно опростяването на Общата селскостопанска политика след 2020 г.  \r\nПо време на заседанието на Съвет „Общи въпроси“ (член 50), проведено на 20 юли в Брюксел, беше направен преглед на актуалното състояние на преговорите по оттегляне на Обединеното кралство (ОК) от ЕС. Главният преговарящ на ЕС Мишел Барние пожела успех на Австрийското председателство на Съвета на ЕС и благодари на Българското за съдействието, което му е оказало по време на своя мандат. \r\nПравителството одобри също резултатите от неформалното заседание на Съвета на ЕС „Правосъдие и вътрешни работи“ в част „Правосъдие“, което се проведе на 13 юли в Инсбрук. Министрите принципно подкрепиха необходимостта от уреждане на сътрудничеството между правоприлагащите органи и доставчиците на интернет услуги при изпълнение на европейските заповеди за предоставяне и запазване на електронни доказателства. По отношение на съдебното сътрудничество по граждански и търговски дела и засиленото използване на електронни средства за комуникация бе изтъкнато, че за изграждането на децентрализираната електронна система, неминуемо ще се наложи съществена финансова инвестиция с оглед техническото обезпечаване на предаващите, получаващите и централните органи. Министрите изразиха принципна подкрепа на предложенията за изменение на съответните законодателни актове по отношение на регламента за връчване на съдебни и извънсъдебни документи по граждански или търговски дела и регламента относно сътрудничеството между съдилищата на държавите-членки при събиране на доказателства по граждански или търговски дела. Бяха дадени и конкретни предложения за защита на правата на гражданите при електронно връчване на документи или разпит посредством видеоконферентна връзка. \r\nНеформално заседание проведоха и министрите на ЕС по заетост и социална политика на 19 и 20 юли във Виена. Направен бе преглед на новите форми на заетост с фокус върху онлайн платформите за работа. Тема на обсъждане беше също дигиталната трансформация на заетостта и ролята на Европейския социален фонд плюс (ЕСФ+) и Европейския фонд за приспособяване към глобализацията (ЕФПГ) в това отношение. Втората пленарна сесия на заседанието бе посветена на въздействието на роботизацията върху количеството и качеството на труда.", "date": "2018.08.08", "title": "Правителството одобри резултати от провели се заседания на Съвета на ЕС"}
{"url": "http://www.focus-news.net/news/2018/08/08/2554239/rzi-gabrovo-12-sluchaya-na-laymska-bolest-sa-registrirani-prez-parvoto-polugodie-na-godinata.html", "text": "12 случая на лаймска болест са установили експертите от Регионалната здравна инспекция в Габрово през първото полугодие на годината. Това съобщи за  Радио „Фокус“ – Велико Търново  д-р Татяна Велиславова, директор Дирекция „Надзор на заразните болести“. Тя посочи, че заболеваемостта е в нормални граници – 10,68% на 100 000. За същия период на миналата година е регистриран само един случай, но за първите шест месеца на предходните години заболелите са между 14 и 24 случая. Д-р Велиславова обясни, че диагностицирането на заболяването  е пряко свързано с наличието на безплатни тестове в Регионалната здравна инспекция.  \r\n„Хората се възползват от услугата. Идват в инспекцията, за да се установи дали имат или не лаймска болест. Когато разполагаме с тестове, се регистрират и повече заболели. Другата възможност е те да се изследват чрез вземане на кръвни проби, които се изпращат в лаборатория в София. Тази услуга обаче струва 29 лева. Много често, когато хората чуят ,че трябва да заплатят, си тръгват“, допълни д-р Велиславова. Тя уточни, че тестовете за лаймска болест в Регионалната здравна инспекция в Габрово към момента са изчерпани, но се очаква да бъдат доставени още бройки. \r\nОт 12-те регистрирани случая тази година, 11 са установени в община Габрово, а един – в община Севлиево. Д-р Велиславова посочи, че всички заболели лица са лекувани амбулаторно, в домашни условия. Случаи на марсилска треска от началото на годината не са регистрирани. \r\nЛаймската болест е тежко протичащо заболяване. Лекува се трудно и засяга целия организъм. Заболяването най-често се причинява от ухапване от кърлеж. Със затоплянето на времето инсектите се разпространяват много по-бързо. За да се предпазим от кърлежи е хубаво да носим светли дрехи при разходка в природата, по възможност с дълги крачоли и ръкави. Хубаво е да се използват репеленти. Задължително е след разходка на открито да се проверява тялото си впити кърлежи. Експертите съветват при ухапване от кърлеж незабавно да се търси съдействие на медицински специалист. \r\nНадежда КРЪСТЕВА", "date": "2018.08.08", "title": "РЗИ - Габрово: 12 случая на лаймска болест са регистрирани през първото полугодие на годината"}
{"url": "http://www.focus-news.net/news/2018/08/08/2554246/republika-makedoniya-izkazvane-na-zoran-zaev-za-ilindensko-preobrazhenskoto-vastanie-predizvika-ostri-reaktsii.html", "text": "Аз съм горд, че съм първият премиер, който чества Илинден като премиер, който се прекланя пред гроба на Гоце Делчев, каза Зоран Заев и - остана жив, коментират в редакцията на близкото до кръговете на ВМРО-ДПМНЕ скопско електронно издание   „Република“ . \r\nМинистър-председателят на Македония отбеляза 115-годишнината от Илинденско-Преображенското въстание (в източника – Илинденското въстание) заедно с българския премиер. Двамата участваха в церемония по полагане на венци и цветя пред паметника на Гоце Делчев на площад „Македония\" в Благоевград. Но, очевидно, Заев не знае къде е бил, твърди изданието.  \r\n„Аз съм политик, който винаги иска да държи под око изказванията, които не са в полза на нашата Македония. Илинденското въстание е македонско, ако гражданин на България иска да го празнува - да го празнува. Аз съм горд, че съм първият премиер, който чества Илинден като премиер, който се прекланя пред гроба на Делчев“, коментира Заев  в интервю за 1ТВ, дадено на 4 август.  \r\nОт редакцията подчертават, че заради направения гаф Заев си навлече остри критики. „Ти си първият, който не е запознат с много неща. Ти? Ти си гений, чудо на природата. Премиер. Ако те нямахме, ще трябва да те измислим\", бе един от коментарите, написани в социалните мрежи по повод изказването на Зае. Тереза Герова", "date": "2018.08.08", "title": "„Република“ (Македония): Изказване на Зоран Заев за Илинденско-Преображенското въстание предизвика остри реакции"}
{"url": "http://www.focus-news.net/news/2018/08/08/2554245/blagoevgrad-dzhaz-festivalat-v-bansko-e-v-svoya-razgar.html", "text": "След тържественото откриване на 21-то издание на Банско Джаз Фест, на което присъства лично председателят на Народното събрание, Цвета Караянчева, музикалните вечери в планинския град продължават с пълна сила. Това съобщиха от пресцентъра на  Община Банско .  \r\nНа сцената на едно от най-значимите културни събития на Балканите, рамо до рамо с най-добрите български изпълнители, се изявяват джаз групи и изпълнители от цял свят. Феноменът в родната музика Петя Буюклиева и българският Франк Синатра – Васил Петров, вече зарадваха публиката с изпълненията си. Durty Purchase, Асид Фолк Файв и Indigo Kids, са другите родни попълнения в програмата на форума. Почитателите на джаза чуха за пръв път у нас Биг бенд „Нишвил“ с диригент Владан Караджов от Сърбия. Музикантите пристигат от Ниш, а оркестърът носи името на известния фестивал, който всяко лято събира елитни джаз изпълнители от цял свят. Те веднага завладяха сърцата на публиката със своето невероятно присъствие на сцената под звездите. Прекрасните вокалисти на бенда допринесоха за настроението на любителите на джаза. \r\nСред участниците са и атрактивните изпълнители от Jive Aces от Великобритания, NATO Jazz Combo от Белгия, Камелия Тодорова и Станислав Арабаджиев от България,  известните Gipsy Kings by Paco Baliardo и други. \r\nПоследната съботна вечер е отредена на австрийския бенд Джук Джойнт Роялс, американците Омар Хаким и Рейчъл Z и младата фурия, в чиито вени тече музика – Рут Колева. Обявената за най-влиятелната българска певица в социалните мрежи, тя идва със своя бенд, с който осъществява турне в Азия и Европа.", "date": "2018.08.08", "title": "Благоевград: Джаз фестивалът в Банско е в своя разгар"}
{"url": "http://www.focus-news.net/news/2018/08/08/2554248/pravitelstvoto-odobri-proektozakon-za-izmenenie-i-dopalnenie-na-zakona-za-avtorskoto-pravo-i-srodnite-mu-prava.html", "text": "Правителството одобри проект на Закон за изменение и допълнение на Закона за авторското право и сродните му права. С проекта на закон ще се въведе Директива (ЕС) 2017/1564. Крайният срок за това е до 11 октомври 2018 г. Това съобщиха от  правителствената информационна служба . \r\nС промените се въвеждат нови възможности за свободно използване на писмени произведения от незрящи лица или лица с физически увреждания, които възпрепятстват четенето или боравенето с печатни материали. Допуска се изготвянето на копия в алтернативен формат, достъпен за лицата с увреждания - Брайлов шрифт, едър шрифт, адаптирана електронна книга, звукозапис на съдържанието на писмено произведение (аудиокнига), радиопредаване и други. \r\nКопията в достъпен формат могат да се изготвят от пряко от лица с увреждания, от техен асистент, или от организации, които са уведомили министъра на културата, че ще извършват такава дейност. Като такива организации законът предвижда да могат да работят юридически лица с нестопанска цел за осъществяване на общественополезна дейност, народни читалища, библиотеки или специалните училища за обучение и подкрепа на ученици със сензорни увреждания - увреден слух или нарушено зрение. На интернет страницата на Министерството на културата се публикува списък на организациите, депозирали уведомление, а тези от тях, които и към момента на влизане в сила на закона извършват такава дейност, подават уведомлението в тримесечен срок. \r\nЗа организациите е предвидено задължение да гарантират спазване на неимуществените авторски права, да предотвратяват неоторизирано използване от страна на лица, които не страдат от увреждане по смисъла на закона или по начини, извън допустимите от закона. Записано е и задължение за предоставяне на информация относно наличния каталог на копия в достъпен формат, поддържан от съответната организация. \r\nВажно място заемат и разпоредбите, които предвиждат, че организации със седалище в Република България могат да предоставят копия в достъпен формат на лица с увреждания от други страни-членки на Европейския съюз, а лица с увреждания или организации от Република България имат право да получат копие в достъпен формат или достъп до такова копие от други държави - членки Европейския съюз.", "date": "2018.08.08", "title": "Правителството одобри проектозакон за изменение и допълнение на Закона за авторското право и сродните му права"}
{"url": "http://www.focus-news.net/news/2018/08/08/2554250/balgariya-i-iran-shte-si-satrudnichat-v-oblastta-na-mladezhta.html", "text": "Правителството одобри проект на Меморандум за разбирателство между Министерството на младежта и спорта на Република България и Министерството на спорта и младежта на Ислямска република Иран в областта на младежта, като основа за водене на преговори. Това съобщиха от  правителствената информационна служба . \r\nСферите на сътрудничество, залегнали в проекта на Меморандум, обхващат обмен на делегации от високопоставени служители и експерти по младежки въпроси; сътрудничество по отношение на активни международни организации в областта на младежта; обмен на информация; споделяне на образователен, изследователски, научен и културен опит; организиране на образователни и изследователски курсове и научни конгреси в областта на младежта; насърчаване на сътрудничеството между младежките организации; подпомагане при провеждането на международни прояви в областта на младежта, които се организират в някоя от двете страни. \r\nМеморандумът влиза в сила при подписването му от двете страни и е валиден за срок от 4 години, като се подновява автоматично за същия период, освен ако някоя от страните не изпрати на другата по дипломатически път шестмесечно писмено предизвестие за намерението си да го прекрати.", "date": "2018.08.08", "title": "България и Иран ще си сътрудничат в областта на младежта"}
{"url": "http://www.focus-news.net/news/2018/08/08/2554247/100-000-leva-se-predvizhda-da-badat-investirani-za-dobiv-na-gnaysi-ot-nahodishte-plaki.html", "text": "„Геотул“ ЕООД, гр. София, ще добива скалнооблицовъчни материали - гнайси, от находище „Плаки“, разположено в землището на с. Кобилино, община Ивайловград. Концесионната площ е с размер от 28.6 декара. На база количествата на утвърдените запаси и ресурси и предвидения средногодишен добив, концесията се предоставя за срок от 35 години. За този период концесионните плащания ще надхвърлят 411 хил. лв. без ДДС. Това съобщиха от  правителствената информационна служба . По закон те постъпват в държавния бюджет и в бюджета на общината по местонахождение на концесионната площ - в случая Ивайловград. Кандидат-концесионерът предвижда инвестиции в размер на 100 хил. лв. за осигуряване на производствената си дейност.", "date": "2018.08.08", "title": "100 000 лева се предвижда да бъдат инвестирани за добив на гнайси от находище „Плаки“"}
{"url": "http://www.focus-news.net/news/2018/08/08/2554233/mohamad-dzhavad-zarif-planat-na-sasht-da-sprat-iznosa-na-petrol-ot-iran-nyama-da-bade-uspeshen.html", "text": "Планът на САЩ да спрат износа на петрол от Иран няма да бъде успешен. Това увери министърът на външните работи на Иран Мохамад Джавад Зариф пред  местен вестник, предава  Rеuters . \r\nВ предходните семици американски официални лица обявиха, че ще се стремят да окажат натиск върху държавите да се откажат от вноса на петрол от Иран в опит да принудят Техеран да прекрати своята ядрена програма и участието си в регионалните конфликти в Сирия и Ирак. \r\n„Ако американците искат да си запазят тази опростенческа и невъзможна идея, те трябва да знаят и последиците от нея. Те не могат да очакват, че Иран няма да изнася петрол, а други ще изнасят“, подчерта Зариф. \r\nПрезидентът Хасан Рухани намекна миналия месец, че Иран може да блокира Ормузкия проток - голям петролен корабоплавателен маршрут, ако САЩ се опитат да спрат износа на петрол от ислямската република. В отговор лидерът на Белия дом предупреди, че Иран може да понесе сериозни последици, ако заплашва САЩ. \r\n„Американците създадоха военна стая срещу Иран. Не можем да си позволим да се конфронтираме с Америка, като паднем в капана на тази военна стая и играейки на тяхното бойно поле“, категоричен бе първият дипломат на Техеран. \r\nМиналия месец Доналд Тръмп предложи да се срещне с лидерите на Иран. Мохамад Джавад  Зариф каза, че в миналото Оман и Швейцария са били медиатори в диалога със САЩ, но уточни, че сега не се провеждат директни или индиректни преговори с Вашингтон. Тереза Герова", "date": "2018.08.08", "title": "Мохамад Джавад Зариф: Планът на САЩ да спрат износа на петрол от Иран няма да бъде успешен"}
{"url": "http://www.focus-news.net/news/2018/08/08/2554251/chez-razpredelenie-podobryava-elektrozahranvaneto-v-kv-gorna-banya-v-sofiya-kompaniyata-instalira-distantsionno-obsluzhvani-elektromeri.html", "text": "ЧЕЗ Разпределение България инсталира дистанционно обслужвани електромери в кв. \"Горна баня\" в София. В резултат ще се подобри сигурността и качеството на електрозахранването в района. Това съобщиха от пресцентъра на  ЧЕЗ . Автоматизираната система ще позволява дистанционно отчитане на изразходваната електроенергия, ще следи натоварването на мрежата и нивото на подаваното напрежение, честотата и продължителността на прекъсванията и други параметри. Това ще  доведе до възможности за повишаване на качеството и надеждността на електрозахранването на клиентите и процеса на обслужването им, което пряко ще повлияе и на клиентската удовлетвореност. \r\nИнсталирането на електромерите стартира през изминалата седмица и ще продължи в периода 13-17 август. Не е предвидено изключване на електрозахранването едновременно за голям брой потребители. Кратковременно прекъсвания се налагат само за индивидуалните монтажи на електромерите, като монтирането ще се изпълнява между 8:00 и 16:30 ч. Дейността се извършва от техници с необходимата квалификация и опит и е за сметка на дружеството.", "date": "2018.08.08", "title": "ЧЕЗ Разпределение подобрява електрозахранването в кв. \"Горна баня\" в София, компанията инсталира дистанционно обслужвани електромери"}
{"url": "http://www.focus-news.net/news/2018/08/08/2554218/prof-todor-kantardzhiev-otchitame-uvelichenie-sluchaite-na-laymska-bolest-marsilska-treska-dizenteriya-i-salmonela.html", "text": "Отчитаме увеличение случаите на лаймска болест, марсилска треска, дизентерия и салмонела. Това каза в интервю за  Агенция „Фокус“  директорът на Националния център по заразни и паразитни болести и епидемиолог проф. Тодор Кантарджиев. „Имаме увеличаване на случаите от лаймска болест и очакваме да има увеличаване поради сезонни причини. Многото дъждове и високата температура обикновено спомагат за кърлежите. Има увеличаване и на случаите на марсилска треска“, каза още той. „Втората група инфекции са свързани с храните и мръсните ръце. Инфекцията на мръсните ръце е дизентерията, а инфекциите, свързани с неправилно съхранение на храната в хладилници са салмонелите. Има едно увеличение, в сравнение с миналата година“, допълни той. „Друга инфекция, която е характерна за лятото, но не ѝ се обръща достатъчно внимание, е коклюш, пертусис или магарешка кашлица. Това е инфекция при децата, която обикновено минава с кашлица. Ако тя продължава повече от 10 дни и детето получи по време на пристъп на кашлица затруднено дишане, кръвотечение от носа, или повръща по време на кашлицата, детето трябва да бъде изследвано за коклюш“, заяви още Кантарджиев. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.08", "title": "Проф. Тодор Кантарджиев: Отчитаме увеличение случаите на лаймска болест, марсилска треска, дизентерия и салмонела"}
{"url": "http://www.focus-news.net/news/2018/08/08/2554249/burgas-s-predstavyane-na-knigata-na-vasiliy-dimov-moskva-v-ponedelnitsi-i-literaturno-chetene-na-portugalski-ezik-prodalzhava-programata-na-festivala-s-kniga-na-plazha.html", "text": "С представяне на книгата на Василий Димов „Москва в понеделници“ и литературно четене на португалски език продължава програмата на фестивала „С книга на плажа“. Това съобщиха от пресцентъра на  Община Бургас . \r\nПроявата се организира за четвърта поредна година от Регионална библиотека „Пейо Яворов“ и Община Бургас. До 12 август на алеята пред Експоцентър „Флора“ ще бъдат представени книги на различни издателства, а в залите не центъра всяка вечер предстоят интересни срещи с автори, илюстратори и литературни критици.  \r\nВ 17.00 часа днес ще бъде представен романът на Василий Димов, номиниран за руския Букър – „Москва в понеделници“. \r\nВеднага след срещата с Василий Димов, в 19.00 часа ще започне литературно четене на български и португалски език и ще бъде презентиран интересният проект „Синьо пространство, който разкрива техники за изработване на португалско азулежу. \r\nВ зала 2 на Експо център „Флора“ ще бъде подредена и изложба, разкриваща красотата на португалското изкуство.", "date": "2018.08.08", "title": "Бургас: С представяне на книгата на Василий Димов „Москва в понеделници“ и литературно четене на португалски език продължава програмата на фестивала „С книга на плажа“"}
{"url": "http://www.focus-news.net/news/2018/08/08/2554229/d-r-krasimir-dzhonev-kmet-na-letnitsa-ogromna-e-obidata-ot-politikata-na-darzhavata-za-finansirane-na-regionite-obmislyam-da-prizova-kolegite-si-da-napusnem-nsorb.html", "text": "Огромна е обидата от политиката на държавата за финансиране на регионите – обмислям да призова колегите си да напуснем НСОРБ. Това каза в интервю за  Агениця „Фокус“  кметът на Община Летница д-р Красимир Джонев във връзка с механизма за разпределение на средства за общините от националния бюджет. Той уточни, че представлява Комисията по земеделие и гори, планински и селски райони в Националното сдружение на общините. \r\n„Тази сутрин се чух с кметове на малки общини. В крайна сметка повече от 110 общини в България са с под 10 000 жители, но това не означава, че става въпрос за малко хора и малка територия. Една голяма част от тях са засегнати от политиката на държавата по отношение на финансиране на регионите. Обидата е огромна и във връзка с това обмислям вариант да призова колегите, които са обидени да напуснем НСОРБ“, каза д-р Джонев. Той поясни, че до момента не е чул реакция от НСОРБ. „Сдружението това сме всички  ние – кметовете. Правилата за всички трябва да са еднакви“, подчерта още кметът на Община Летница.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.08", "title": "Д-р Красимир Джонев, кмет на Летница: Огромна е обидата от политиката на държавата за финансиране на регионите – обмислям да призова колегите си да напуснем НСОРБ"}
{"url": "http://www.focus-news.net/news/2018/08/08/2554252/kurir-sarbiya-gratskata-politsiya-e-konfiskuvala-shezlongi-i-chadari-na-plazhuvashti-turisti.html", "text": "В социалната мрежа „Фейсбук“ бяха разпространени кадри, на които се вижда как полицията на популярния плаж Алики на остров Тасос конфискува шезлонги и чадъри на плажуващи туристи, съобщава електронното издание на сръбския вестник  Kurir . \r\nЛетовниците са се радвали на морето, когато към тях са се приближили представители на органите на реда и са им взели шезлонгите и плажните аксесоари. На почиващите е обяснено, че на плажа не е позволено ползването им и поради тази причина им е било препоръчано да си намерят друго място за отдих.  \r\nИнцидентът е провокирал спорове. Някои са защитили действията на полицейските служители и са подчертали, че законът трябва да бъде зачитан. Според други обаче те са действали грубо и неуместно.  \r\nПлажът Алики е част от археологическия обект, поради което е необходимо специално разрешение за използване на шезлонги и чадъри, припомня изданието. По-рано на плажа Милош на остров Лефкада бе организиран протест заради поставянето на шезлонги. Причината за недоволството на местните жители бе, че той е единственият плаж на остров, който е запазил естествения си вид и произход.  Тереза Герова", "date": "2018.08.08", "title": "Kurir (Сърбия): Гръцката полиция е конфискувала шезлонги и чадъри на плажуващи  туристи"}
{"url": "http://www.focus-news.net/news/2018/08/08/2554255/hidrometeorologichna-stantsiya-novo-selo-nivoto-na-reka-dunav-se-e-ponizhilo-s-27-sm-pri-lom-za-poslednoto-denonoshtie.html", "text": "Нивото на Дунав в началото на българския участък на реката за последното денонощие се е понижило с 26 см, като водният стоеж на реката там е 140 см, съобщиха от  Хидрометеорологична станция-Ново село . Нивото на реката при Видин е 193 см, а регистрираното понижение също е от 26 см. Край Лом през последното денонощие понижението в нивото на реката е с 27 см,  водният стоеж е 226 см. Нивото на реката край Оряхово е 134 см, там е регистрирано понижение от 11 см.  \r\nТемпературата на водата при Ново село е 25,6 градуса, а край Оряхово - 26,8 градуса.", "date": "2018.08.08", "title": "Хидрометеорологична станция-Ново село: Нивото на река Дунав се е понижило с 27 см при Лом за последното денонощие"}
{"url": "http://www.focus-news.net/news/2018/08/08/2554254/ria-novosti-vtoroto-razklonenie-na-turski-potok-shte-bade-gotovo-do-kraya-na-2019-godina.html", "text": "Второто разклонение на газопровода „Турски поток“ се очаква да влезе в експлоатация на 31 декември 2019  г. Това зави министърът на енергетиката и природните ресурси на Турция Фатих Дьонмез, предава  РИА Новости. \r\n„ Строителните работи по изграждането на първото разклонение на „Турски поток“ вече завършиха, тях „Газпром“, извърши самостоятелно. Те построиха 930-километров участък. Сега се извършват (строителните) работи на сушата. „Газпром“ продължава да работи по прокарването на второто разклонение на морския участък. Около 50% от него вече е готов. От компанията ни казаха, че датата за въвеждането му в експлоатация е 31 декември 2019 г.“, поясни министърът. \r\nПроектът „Турски поток“ предвижда изграждането на газопровод с две разклонения, всяко от които с капацитет за 15,75 милиарда кубични метра всеки. Първото разклонение е предназначено за доставка на природен газ до турските потребители, а вторият - до държавите от Южна и Югоизточна Европа (очаква се той да бъде въведен в експлоатация през 2019 г.). \r\n„Газпром“ обмисля варианти за продължаването на газопровода през България и Сърбия, или през Гърция и Италия. Тереза Герова", "date": "2018.08.08", "title": "РИА Новости: Второто разклонение на „Турски поток“  ще бъде готово до края на 2019 година"}
{"url": "http://www.focus-news.net/news/2018/08/08/2554258/balgariya-i-kazahstan-shte-si-satrudnichat-v-oblastta-na-sporta.html", "text": "Правителството одобри проект на Споразумение за сътрудничество в областта на спорта между Министерството на младежта и спорта на Република България и Министерството на културата и спорта на Република Казахстан. Това съобщиха от  правителствената информационна служба . \r\nСферите на сътрудничество, залегнали в проекта на Споразумение, обхващат осигуряване на необходимите условия за участие на спортисти и треньори в състезания, тренировъчни лагери и други спортни прояви, провеждани в двете държави, с цел повишаване нивото на тренировките и спортната подготовка; сътрудничество между спортни специалисти и изследователи, участващи в научни конференции, форуми и семинари, организирани във всяка държава по въпроси на физическото възпитание, спортни въпроси и спортна медицина; обмен на опит и добри практики между съответните антидопингови организации на двете държави с цел да допринесат за глобалната борба срещу употребата на допинг в спорта. \r\nСъс Споразумението страните ще насърчават установяването на контакти между националните им спортни организации с цел развитие на физическото възпитание и спорта в техните държави. Страните също така насърчават и обмена на треньори и други спортни специалисти.", "date": "2018.08.08", "title": "България и Казахстан ще си сътрудничат в областта на спорта"}
{"url": "http://www.focus-news.net/news/2018/08/08/2554253/d-r-ventsislav-daskalov-obshtopraktikuvasht-lekar-v-blagoevgrad-v-goreshtinite-tryabva-da-se-izbyagva-izlizaneto-v-chasovete-ot-1000-do-1800-chasa.html", "text": "В горещините трябва да се избягва излизането в часовете от 10.00 до 18.00 часа. Това каза за  Радио „Фокус“ – Пирин  д-р Венцислав Даскалов, общопрактикуващ лекар в Благоевград. По думите му в тези часове е много важно да пазим тялото си от високите температури и силното слънце, също така ако имаме възможно е добре да обитаваме добре проветрени и климатизирани стаи.  \r\n„Ако все пак се наложи да излезете, то носете по-светли и широки дрехи, за да се осигури достатъчно добра въздушна циркулация около тялото и да се отблъскват слънчевите лъчи. Също така силно препоръчително е носенето на светла шапка. Задължително е през целия ден да се приемат достатъчно количество течности, като е препоръчително да не са силно охладени, защото както предполагам знаете наличието на необходимото количество вода в тялото помага за по-добрата терморегулация“, каза още д-р Даскалов.  \r\nТой добави, че трябва да избягваме консумацията на алкохол и тежки храни. \r\nЛивия НИНОВА", "date": "2018.08.08", "title": "Д-р Венцислав Даскалов, общопрактикуващ лекар в Благоевград: В горещините трябва да се избягва излизането в часовете от 10.00 до 18.00 часа"}
{"url": "http://www.focus-news.net/news/2018/08/08/2554256/republika-balgariya-otkriva-pochetno-konsulstvo-v-republika-kosovo.html", "text": "Правителството прие решение, с което открива консулство на Република България в Република Косово, ръководено от почетно (нещатно) консулско длъжностно лице. Това съобщиха от  правителствената информационна служба . \r\nПочетен консул ще бъде Абедин Хасани, косовски бизнесмен, работещ активно с български фирми. Той се ползва с уважение и авторитет в местните политически и икономически среди и притежава нужните качества за ефективно изпълнение на задълженията на почетен консул на страната ни в Република Косово. Владее български. \r\nСедалището на почетния консул на България ще е в гр. Призрен, а консулският окръг обхваща територията на общините Призрен, Драгаш, Сухарека и Мамуша.", "date": "2018.08.08", "title": "Република България открива почетно консулство в Република Косово"}
{"url": "http://www.focus-news.net/news/2018/08/08/2554257/odobreni-sa-promeni-v-ustroystveniya-pravilnik-na-agentsiyata-za-sotsialno-podpomagane.html", "text": "Правителството прие промени в Устройствения правилник на Агенцията за социално подпомагане с цел синхронизирането му с Регламент (ЕС) 2016/679 на Европейския парламент за зашитата на физическите лица, във връзка с обработването на лични данни. С измененията се постига по-добра ефикасност и ефективност във функционирането на администрацията. Това съобщиха от  правителствената информационна служба . \r\nОбщата численост на общата администрация на Агенцията за социално подпомагане се намалява със седем щатни бройки. Числеността на специализираната администрация и общия брой дирекции „Социално подпомагане“ се запазва.", "date": "2018.08.08", "title": "Одобрени са промени в Устройствения правилник на Агенцията за социално подпомагане"}
{"url": "http://www.focus-news.net/news/2018/08/08/2554259/rakovodstvoto-na-pp-abv-shte-dade-preskonferentsiya-v-grad-varna-na-9-avgust.html", "text": "Утре (четвъртък), 9 август 2018 г. ръководството на ПП АБВ ще даде пресконференция в град Варна. Това съобщиха от пресцентъра на  партията . Събитието ще се проведе от 11.00 ч. в Клуба на стопанския деятел.  \r\nПредвидени са следните теми: \r\n- доклад на Световната банка за кадровото състояние на МВР; \r\n- корупционен скандал в Община Девня; \r\n- становище относно проектозакон, който ще позволи отдаването на частни лица на стопанисването на газохранилищата в Чирен и Галата.", "date": "2018.08.08", "title": "Ръководството на ПП АБВ ще даде пресконференция в град Варна на 9 август"}
{"url": "http://www.focus-news.net/news/2018/08/08/2554264/puls-24-makedoniya-zaradi-drebna-greshka-turist-zatana-v-moreto-kray-kavala-predizvikvayki-smeha-na-plazhuvashtite.html", "text": "Турист в гръцкия пристанищен град Кавала предизвика смеха на плажуващите, след като затъна с автомобила си в плитчините на морето при опит да разтовари лодка, съобщава скопската електронна медия  „Пулс 24“ \r\nТвърди се, че „главният герой“ е бил български гражданин, закачил за колата си лодка. В опит да я пусне на вода той е решил да даде заден ход на автомобила си, но когато се е опитал да излезе от плитчините, се оказало, че е затънал.  \r\nСкоро след това превозното средство е потънало, въпреки усилията на почиващите да помогнат на шофьора да изтегли колата. В крайна сметка закачената кола е изтеглена от трактор, изпратен на плажа специално за целта. Кадри от случката обаче обиколиха социалните мрежи. Тереза Герова", "date": "2018.08.08", "title": "„Пулс 24“ (Македония): Заради „дребна грешка“ турист затъна в морето край Кавала, предизвиквайки смеха на плажуващите"}
{"url": "http://www.focus-news.net/news/2018/08/08/2554265/varna-stotitsi-abonati-v-tsentara-na-grada-v-kvartal-vladislavovo-i-v-selo-zvezditsa-sa-bez-vodopodavane.html", "text": "Стотици абонати в центъра на Варна, в квартал „Владиславово“ и в село Звездица са с нарушено водоподаване. Това съобщиха от „Водоснабдяване и канализация“ - Варна. До 16.00 часа вода няма да имат абонатите в района между улиците „Граф Игнатиев“, бул. „Приморски“ и „Сан Стефано“. В квартал „Владиславово“ водоподаването ще е нарушено до 17.00 часа в района на блокове 403, 404, 405 и лозята в местност „Ментеше“. До 16.00 часа вода няма да има и в село Звездица. \r\nДиана СТОЕВА", "date": "2018.08.08", "title": "Варна: Стотици абонати в центъра на града, в квартал „Владиславово“ и в село Звездица са без водоподаване"}
{"url": "http://www.focus-news.net/news/2018/08/08/2554261/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и  Община Белово  сме предвидили минути за интересни летни теми. Какви са условията, които предлага община Белово за развитието на туризма и какви са възможностите за това ще чуете от кмета на общината инж. Костадин Варев. Ще разговаряме и с кмета на село Голямо Белово Росица Данкова за забележителностите, които може да бъдат разгледани в района на селото и за най-интересните паметници на културата, които се намират там. Във втората част на предаването ще ви разкажем повече за последното дарение, което получи музейната сбирка в Белово. Част от дарението е дневник от Балканската война. От Севдалина Попова, старши експерт „Музейно дело“ в община Белово, ще чуете повече за този дневник и за останалите летописи, част от дарението.  \r\nПредаването „Белово – градът на трите планини“ се излъчва всяка сряда по  Радио „Фокус“ – Пазарджик , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.08.08", "title": "Акценти в предаването „Белово – градът на трите планини“"}
{"url": "http://www.focus-news.net/news/2018/08/08/2554262/prieta-e-programa-za-deynostta-po-sazdavane-na-kadastara-i-imotniya-registar-prez-2018-g.html", "text": "Правителството прие Програма за дейността по създаване на кадастъра и имотния регистър през 2018 г., както и Отчет за дейността по създаването на кадастъра и имотния регистър през 2017 г. Това съобщиха от  правителствената информационна служба . \r\nС Програмата се определят приоритетните цели за 2018 г. на Агенцията по геодезия, картография и кадастър (АГКК), акцентира се върху изработване на кадастрална карта и кадастрални регистри (КККР) за неурбанизираните територии, като се ползват данните от картата на възстановената собственост (КВС), възлагане създаването на нови КККР, подобряване на качеството на кадастралната карта и кадастралните регистри, както и качеството на предоставяните кадастрални услуги и поддържане и развитие на информационна система на кадастъра. \r\nПрез 2018 г. ще продължи надграждането и развитието на информационно-комуникационната среда в АГКК и интеграция на информационните процеси. Това е една от основните предпоставки за успешно реализиране на електронното управление и предоставянето на електронни административни услуги. Административната информационна система КАИС трябва да се развие до среда, която обхваща и контролира всички процеси по достъпа до данните и предоставяне на услугите от всички ресурси. \r\nС Програмата се предвижда Агенция по вписванията да продължи доразвитието на Интегрираната информационна система, обслужваща дейността на службите по вписванията към Агенция по вписванията и адаптирането й към промените в нормативната уредба. Предвижда се и продължаване на дейността по въвеждане на стари актове в информационната система за попълване на информационния масив. \r\nВ тази връзка, Агенция по вписванията ще реализира обществена поръчка за извършване на анализ на текущото състояние на архивите, на процесите по цифровизация. Обхватът на обществената поръчка включва извършването на детайлен анализ на данните в информационната система на Имотния регистър, както и информацията, налична само на хартиен носител в 113-те служби по вписванията. \r\nВ подсистема „Имотен регистър“ на интегрираната информационна система за кадастър и имотен регистър се предвижда да бъдат извършени дейностите по осигуряване на поддръжка, повишаване ефективността на служителите, повишаване сигурността на информацията и оптимизиране на работния процес. \r\nАгенция по вписванията е стартирала проект по ОПДУ - „Надграждане на имотния регистър за интеграция с кадастралния регистър и предоставяне на допълнителни е-услуги“. Чрез него ще бъдат реализирани минимум 9 нови електронни услуги, както и разработването на проекти на Наредба за двустранната връзка и обмена на данни между кадастъра и имотния регистър и проект на Наредба за създаване, поддържане и ползване на информационните системи за кадастъра и имотния регистър, както и за прекия достъп до данните в тях.", "date": "2018.08.08", "title": "Приета е програма за дейността по създаване на кадастъра и имотния регистър през 2018 г."}
{"url": "http://www.focus-news.net/news/2018/08/08/2554266/sofiya-nad-210-signala-ot-koito-18-za-kolabirali-hora-sa-registrirani-do-momenta-v-tsentara-za-speshna-meditsinska-pomosht.html", "text": "Над 210 сигнала, от които 18 за колабирали хора, са регистрирани до момента в Центъра за спешна медицинска помощ – София. Това каза за   Агенция „Фокус“  дежурният лекар в Центъра за спешна медицинска помощ (ЦСМП) – София д-р Делян Георгиев. Общо за цялата Софийска област сигналите са 300. Д-р Георгиев призова в горещите часове хората да си стоят вкъщи, да носят светли дрехи и шапки и да имат вода близо до себе си. Той апелира също и към по-възрастните хора и хронично болните, като проявят отговорност към здравето и живота си.  \r\nДаяна ДЮЛГЕРОВА", "date": "2018.08.08", "title": "София: Над 210 сигнала, от които 18 за колабирали хора, са регистрирани до момента в Центъра за спешна медицинска помощ"}
{"url": "http://www.focus-news.net/news/2018/08/08/2554263/d-r-krasimir-dzhonev-kmet-na-letnitsa-kriteriite-za-razpredelyane-na-sredstvata-za-obshtinite-sa-svarzani-s-lobita-priyatelstva-i-politicheska-prinadlezhnost.html", "text": "Критериите за разпределяне на средствата за общините са свързани с лобита, приятелства и политическа принадлежност. Това каза в интервю за  Агениця „Фокус“  кметът на Община Летница д-р Красимир Джонев във връзка с механизма за разпределение на средствата от националния бюджет. Той посочи, че това дори не може да се нарече критерий. „Това разбира се, не са критерии, а някакви неписани правила. Областните лидери на ГЕРБ докладват, съответно не знам кой в какъв тефтер написва, зачерква или отмята с „ок“. По отношение на децентрализацията на общините в България, д-р Джонев коментира, че  този въпрос е много болен. „Едно време Американската агенция за развитие и сътрудничество беше направила една инициатива „Местно самоуправление“, която беше оглавявана от Хенри Майнъс. Тогава бях кмет и заедно с Хенри Майнъс си говорихме много за финансовата децентрализация и се опитахме да я направим. Стигнахме донякъде и на един следващ етап всичко беше игнорирано и забравено. В момента за децентрализация не може да се говори. Всичко е централизирано. Словосъчетанието „финансова децентрализация“ е забравено“, каза още д-р Джонев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.08", "title": "Д-р Красимир Джонев, кмет на Летница: Критериите за разпределяне на средствата за общините са свързани с лобита, приятелства и политическа принадлежност"}
{"url": "http://www.focus-news.net/news/2018/08/08/2554270/sport-nov-shok-za-ansambala-bineva-se-kontuzi.html", "text": "Ансамбълът по художествена гимнастика продължава подготовката си за световното първенство в София следващия месец без Елена Бинева. Грациите не взеха участие във вчерашното контролно състезание на националния отбор, защото Бинева е изпитала болки в кръста, съобщава beautyinsport.com. По решение на треньора Весела Димитрова момичетата останаха да тренират заедно с резервата Камелия Стоилова, въпреки че бяха гримирани и готови за игра. Припомняме, че Бинева контузи глезена си преди Световната купа в София в края на март, като тогава стисна зъби и игра във всички съчетания. \r\nТрайно контузената Теодора Александрова, която бе оперирана през юли, също беше в зала „Раковски\". Подготовка за Световното водят още Симона Дянкова, Лаура Траатс, Мадлен Радуканова и Стефани Кирякова. С травма е и Галатея Герова, която е обездвижена. Все още не се знае дали състоянието й е сериозно. Междувременно стана ясно, че Катрин Тасева ще играе 4 съчетания, а Невяна Владинова и Боряна Калейн по три на мондиала в „Арена Армеец\". Решението е на федерацията. Катя спечели контролното, което се явява последен тест преди шампионата в София. Втора се класира Владинова, трета Калейн, четвърта Ерика Зафирова и пета Петя Борисова. \r\nНа световното момичетата ще играят общо 10 съчетания, като двете най-слаби оценки отпадат.", "date": "2018.08.08", "title": "Спорт: Нов шок за ансамбъла Бинева се контузи"}
{"url": "http://www.focus-news.net/news/2018/08/08/2554271/burgas-nyama-zatvoreni-patni-uchastatsi-v-oblastta.html", "text": "Няма затворени пътни участъци в област Бургас. Това каза за  Радио „Фокус“ – Бургас  дежурният в Областно пътно управление - Бургас. Остават в сила само някои ограничения за моторни превозни средства над 10 т. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно, както и по пътя от разклона за с. Варовник до кръстовището с път II-79 от км 22+400 до км 39+300, поради намален габарит на пътното тяло.  Движението по пътя Черница – Сунгурларе – Чубра също е ограничено за МПС над 10 т поради намален габарит на пътното тяло. Срокът за всички изброени ограничения е до 31 декември 2018 г. Пътищата в областта са сухи и нормално проходими, видимостта е отлична. \r\nВеселина НИКОЛОВА", "date": "2018.08.08", "title": "Бургас: Няма затворени пътни участъци в областта"}
{"url": "http://www.focus-news.net/news/2018/08/08/2554269/dobrich-samostoyatelna-izlozhba-na-penka-dimitrova-dambulova-e-predstavena-v-galeriya-tihoto-gnezdo-v-kulturen-tsentar-dvoretsa-v-balchik.html", "text": "Самостоятелна изложба на Пенка Димитрова – Дамбулова е представена в галерия „Тихото гнездо“ в Държавен културен институт - Културен център (ДКИ-КЦ) „Двореца“ в Балчик, предаде кореспондентът на  Радио „Фокус” . Това е петата самостоятелна изложба на Пенка Димитрова – Дамбулова. Художничката е завършила Художествена гимназия – Казанлък и ВТУ ”Св. Св. Кирил и Методий”, специалност стенопис при проф. Н. Гелов. Член е на Съюза ба българските художници. Участвала е в редица съвместни изложби както в България, така и извън страната. Картините, вдъхновени от красотата на природата и състоянията на хората с техните мисли, мечти, желания и надежди, са рисувани през последните 2 години с маслени и акрилни бои, акварел и смесена техника.  \r\nТемите са различни,  вдъхновени от древните легенди, обреди и ритуали до пейзажи.  Цветовете и играта на светлина и сянка в картините въздействат емоционално върху зрителя и го карат да мисли и мечтае. За твореца изкуствоведът Пламена Рачева пише: „Творбите на Пенка Димитрова, като възприятие не се затварят в конкретни форми. Реалността на пейзажите ѝ е завладяна от цветни видения, те са като енергии които променят природните закони. Творбите са в леки ефирни багри, експресивни и драматични в играта на светлина и цветове. Но най-важното за творбите е, че са художествено-изразно отражение на емоционално- духовни състояния“. Платната с абстрактна живопис могат да бъдат разгледани до средата на този месец. \r\nЖулиета НИКОЛОВА", "date": "2018.08.08", "title": "Добрич: Самостоятелна изложба на Пенка Димитрова – Дамбулова е представена в галерия „Тихото гнездо“ в Културен център „Двореца“ в Балчик"}
{"url": "http://www.focus-news.net/news/2018/08/08/2554272/kurir-sarbiya-haos-na-chernogorskite-patishta-turistite-sa-privetstvani-ot-kilometrichni-opashki.html", "text": "Вместо обичайните няколко минути от тунела Созина до входа на черногорското градче Сутоморе, през почивните дни преодоляването на разстоянието е отнемало почти половин час. Колони от автомобили – предимно с чуждестранни регистрации, е имало също от Петровац до Сутоморе и Бар, отбелязва електронното издание на сръбския вестник  Kurir . \r\nМакар Черна гора да се хвали с големия приток на чуждестранни туристи, картината в тази част на крайбрежието би могла да ги откаже от посещение в страната, коментира сръбското издание, като подчертава, че преди последния уикенд почти не са се усещали традиционните тълпи от летовнищи, пътуващи по главния път от Куфин до Видиковац. \r\nВъпреки това, първата голяма вълна от туристи от чужбина блокира напълно трафика към популярния град Бар. В часовете от 12:00 до 22:00 часа участъкът, дълъг около 12 километра, се е преодолявал за около 90 минути – при това при добър късмет. В обратната посока трафикът се е осъществявал без никакво прекъсване или забавяне. \r\nЗадръствания обаче има и на други ключови за туристите места. Очаква се в следващите седмици трафикът да стане още по-интензивен.  Тереза Герова", "date": "2018.08.08", "title": "Kurir (Сърбия): Хаос на черногорските пътища – туристите са „приветствани“ от километрични опашки"}
{"url": "http://www.focus-news.net/news/2018/08/08/2554260/ministar-krasimir-valchev-ako-v-razumni-srokove-ne-se-nameri-variant-za-ostavaneto-na-nimh-v-ban-shte-predpriemem-deystviya-za-izvazhdaneto-na-instituta-ot-akademiyata.html", "text": "Ако в разумни срокове не се намери вариант за оставането на НИМХ в БАН, ще предприемем действия за изваждането на Института от Академията. Това каза за  Агенция „Фокус“  министърът на образованието и науката Красимир Вълчев. „Разговарях с ръководствата на НИМХ и БАН и им препоръчах да намерят решение на кризата. Надявам се, че през следващите дни ще има такъв диалог и ще се намери решение на проблема“, каза още Вълчев.  \r\nМинистърът посочи, че недоволството на НИМХ идва най-вече от скорошните проблеми на института. „Това е разпределението на допълнителните 15 млн. лв. на БАН, които са разпределени в зависимост от научните резултати, но не отчитат спецификата на НИМХ като хидрометеорологична служба и това, че имат постоянно възложена обществена задача. И съответно научната дейност при тях е по-малката част от дейността им. Идват и от нежеланието на Общото събрание на БАН да промени това, както и да им предостави допълнителни средства така, както говорихме на срещата при мен“, обясни той. \r\nВълчев коментира, че по време на срещата преди повече от месец са били постигнати два вида договорености. „Краткосрочните са да дофинансираме НИМХ до края на годината. Това е нещо, което Министерството на образованието и науката изпълни като ангажимент, но частта от ангажимента на БАН не беше изпълнена. И второто е дългосрочно да отделим субсидията на НИМХ на отделен ред. Но това, което се вижда от тяхното писмо, всъщност е, че тяхното недоволство не е толкова и само от скорошните проблеми, но и от оценката на перспективите им за развитие в рамките на БАН. Те не вярват, че имат добри перспективи за развитие при това отношение от страна на Общото събрание на академията и неотчитането на тяхната специфика“, коментира образователният министър. \r\nВълчев посочи, че очаква НИМХ и БАН в режим на диалог да намерят вариант за оставането на Института в рамките на Академията. „Ако не го направят в разумен срок, ще предприемем действия за нормативното уреждане на дейностите на НИМХ извън БАН. Но във всички случаи трябва да ги подкрепим с увеличаване на средствата за следващата година – независимо дали са в структурата на БАН, или извън нея“, коментира той. \r\nЦветилена СИМЕОНОВА", "date": "2018.08.08", "title": "Министър Красимир Вълчев: Ако в разумни срокове не се намери вариант за оставането на НИМХ в БАН, ще предприемем действия за изваждането на Института от Академията"}
{"url": "http://www.focus-news.net/news/2018/08/08/2554267/d-r-krasimir-dzhonev-kmet-na-letnitsa-iskam-premierat-borisov-da-me-pokani-na-sreshta-za-da-mu-kazha-nyakoi-neshta-za-zhivota-v-provintsiyata-malkite-obshtini-sa-zagarbeni.html", "text": "Искам премиерът Борисов да ме покани на среща, за да му кажа някои неща за живота в провинцията, защото малките общини са загърбени. Това каза в интервю за  Агениця „Фокус“  кметът на Община Летница д-р Красимир Джонев във връзка с механизма за разпределение на средствата към общините от националния бюджет. „Към премиера нямам злонамерено отношение. Уважавам го, защото когато беше главен секретар на МВР с него направихме първото доброволно формирование в Община Летница. По-късно го видях, когато министър Петков го беше уволнил. Беше му тежко, защото и двата му телефона мълчаха и нямаше кой да му се обади да го наругае. Тогава той пред мен сподели, че се кани да направи партия и да направи една свястна държава. Съгласен съм, че България е по-свястна от някога, по-добро място за живеене от някога, но в същото време, г-н премиер поканете ме на лична среща при себе си. Поканете ме на едно интервю, да ви кажа някои неща за живота в провинцията. Да ви кажа, така както вие ги казвате нещата – директно. Ще ви ги кажа изключително директно, като на познат човек“, каза д-р Джонев. Той призова премиера Бойко Борисов да не гледа дали общините са малки или големи, а дали са жизнеспособни или нежизнеспособни. „Гледайте какъв ресурс генерира една община, каква икономика има. Много по-големи общини от моята да речем,  имат много по-малък ресурс като бизнес. Това до голяма степен зависи от местната власт. Условията за бизнеса са изцяло в ръцете на местната власт“, посочи д-р Джонев. Той обясни, че в Община Летница ще е много по-лесно да построите фабрика, отколкото в  Столична община. „Аз съм изключително достъпен, архитектът на общината ми също и всичко е прозрачно, ясно и за корупция не може да се мисли, камо ли да се говори“, допълни още д-р Джонев. Освен към премиера Бойко Борисов, кметът на Летница отправи апел и към министъра на регионалното развитие Николай Нанков: „Г-н министър, заповядайте в Летница. Елате двамата да спретнем едно състезание. Да направим с него по една стеничка, малка, от какъвто материал поиска той. Може и да я санираме и ако аз спечеля състезанието, министърът да направи околовръстния път“, посочи д-р Джонев и поясни, че казва тези думи в знак на обида.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.08", "title": "Д-р Красимир Джонев, кмет на Летница: Искам премиерът Борисов да ме покани на среща, за да му кажа някои неща за живота в провинцията - малките общини са загърбени"}
{"url": "http://www.focus-news.net/news/2018/08/08/2554274/blagoevgrad-trima-dushi-sa-postradali-pri-katastrofa-mezhdu-dva-avtomobila-v-kresnenskoto-defile.html", "text": "Трима души са пострадали при катастрофа между два автомобила в Кресненското дефиле. Това съобщи за  Радио „Фокус“ – Пирин  дежурният служител в Областно пътно управление – Благоевград. Инцидентът е станал около 15.00 часа. По първоначална информация ранените са румънски граждани. Пострадалите са транспортирани от екипи към Спешен център – Благоевград. Движението в района не е затруднено, тъй като моторните превозни средства се намират извън платното за движение. Преминаването в участъка трябва да се извършва с повишено внимание и съобразена скорост. \r\nЛивия НИНОВА", "date": "2018.08.08", "title": "Благоевград: Трима души са пострадали при катастрофа между два автомобила в Кресненското дефиле"}
{"url": "http://www.focus-news.net/news/2018/08/08/2554268/ban-akademiyata-vinagi-e-pravila-maksimalno-vazmozhnoto-za-prioritetnoto-finansirane-na-nimh.html", "text": "Академията винаги е правила максимално възможното за приоритетното финансиране на НИМХ. Това се казва в прессъобщение, публикувано на сайта на  БАН , по повод отвореното писмо на НИМХ-БАН. \r\n“Ръководните органи на БАН категорично заявяват, че принадлежността на Националния институт по метеорология и хидрология (НИМХ) към структурата на БАН никога не е поставяна под въпрос. Представителите на НИМХ в Общото събрание на БАН на 2 юли декларираха, че въпросът за излизане на НИМХ от Академията не е обсъждан в Общото събрание на учените на НИМХ. \r\nБАН винаги е отдавала голямо значение на оперативните дейнoсти, извършвани от институти на Академията, и е правила максимално възможното за тяхното приоритетно финансиране. \r\nОбръщаме сериозно внимание, че Националният институт по метеорология и хидрология е постоянно научно звено в структурата на БАН и служителите му са длъжни да изпълняват Закона и Устава на БАН”, се посочва в съобщението.", "date": "2018.08.08", "title": "БАН: Академията винаги е правила максимално възможното за приоритетното финансиране на НИМХ"}
{"url": "http://www.focus-news.net/news/2018/08/08/2554277/blagoevgrad-dvama-mazhe-zhena-i-dete-sa-transportirani-za-pregled-v-bolnitsa-sled-katastrofata-v-rayona-na-kresnenskoto-defile.html", "text": "Двама мъже, жена и дете са транспортирани за преглед в болница след катастрофата в района на Кресненското дефиле. Това съобщи за  Радио „Фокус“ – Пирин  Йорданка Шаркова, говорител на Областна дирекция на МВР – Благоевград. Инцидентът е станал след град Кресна, в посока Благоевград, в района на спирка „Яворов“. „В единия автомобил са пътували мъж, жена и дете, в другия - мъж. По първоначална информация нямат сериозни наранявания, като към момента им се извършват медицински прегледи. Пътят не е затворен, регулира се от служители на Пътна полиция“, каза още Йорданка Шаркова. Тя добави, че изследванията, които се извършват на участниците в катастрофата, са с цел точното уточняване на състоянието им, както и на травмите, получени при инцидента. \r\nЛивия НИНОВА", "date": "2018.08.08", "title": "Благоевград: Двама мъже, жена и дете са транспортирани за преглед в болница след катастрофата в района на Кресненското дефиле"}
{"url": "http://www.focus-news.net/news/2018/08/08/2554276/plovdiv-14-registrirani-sluchaya-na-zaboleli-ot-laymska-bolest-sa-registrirani-ot-nachaloto-na-godinata-v-oblastta.html", "text": "14 регистрирани случая на заболели от лаймска болест са регистрирани от началото на годината в Пловдивска област, съобщи за  Радио „Фокус“-Пловдив  д-р Милена Коларова, началник отдел „Противоепидемичен контрол“ в Регионална здравна инспекция-Пловдив. 4 случая на са регистрирани за месец юли от Брестник, Марково, Войводиново, Зелениково.  През месец юни- четирима пациенти от Пловдив, през май-2, през април-3, март-1. По думите на специалиста заболеваемостта не  е по-висока спрямо миналата годината. „Общо взето всяка година се задържа на такова ниво“, каза още д-р Коларова.  Тя обясни, че болестта е кърлежовопреносима инфекция. „Инфектирани кърлежи могат да предизвикат зарязяване при ухапване на човек“, каза д-р Коларова. Симптомите са различни според  вида на формата на кърлежа. Инкубационният период трае около месец и протича с неврологична симптоматика. „Важно е човек, когато открие по тялото си кърлеж, веднага да се консултира с лекар и кърлежът да бъде изваден от медицински специалист“, добави още д-р Коларова. По думите й терапията е чрез антибиотици.  Мерките, които могат да се предприемат за предпазване от болестта, е да се избягват тревните площи, но когато се посещават , хората трябва да се обличат с дълги дрехи, да не лягат върху тревата и след посещение на такива местности всеки да си направи оглед на тялото. \r\nМария РУСЕВА", "date": "2018.08.08", "title": "Пловдив: 14 регистрирани случая на заболели от лаймска болест са регистрирани от началото на годината в областта"}
{"url": "http://www.focus-news.net/news/2018/08/08/2554279/pazardzhik-politseyski-patrul-s-pazardzhishka-registratsiya-e-razpolozhen-v-rayona-na-zhp-garata.html", "text": "Полицейски патрул с пазарджишка регистрация и номер 55 61 е разположен в района на жп гара „Пазарджик“, предаде репортер на  Радио „Фокус“ – Пазарджик . Проверяват се всички автомобили. Шофьорите трябва са се движат със съобразена с градските условия скорост.", "date": "2018.08.08", "title": "Пазарджик: Полицейски патрул с пазарджишка регистрация е разположен в района на жп гарата"}
{"url": "http://www.focus-news.net/news/2018/08/08/2554273/d-r-krasimir-dzhonev-kmet-na-letnitsa-ima-novo-oporochavane-na-razpredelenieto-na-sredstvata-no-tozi-pat-na-evropeyskite.html", "text": "Има ново опорочаване на разпределението на средствата, но този път на европейските. Това каза в интервю за  Агениця „Фокус“  кметът на Община Летница д-р Красимир Джонев във връзка с механизма за разпределение на средствата от националния бюджет. \r\n„Пети мандат кмет съм, видял съм много управления, много министри, но такова нещо се случва за пръв път“, каза д-р Джонев. Той обясни, че става въпрос за мярка 7.2 от Програмата за селските райони. По думите му предварителните оценки на тази мярка също сочат за политическа дискриминация. „Правилото за свързаност, когато става въпрос за класиране на улици, беше тълкувано по своеволен начин при първия прием, сега се подготвя аналогично тълкувание. При условие, че лично аз съм участвал в комитета за наблюдение и представлявам общините в този комитет, заедно с управляващия орган и общините правихме правилата, да се позволява такова тълкуване, за мен става въпрос за ново опорочаване за разпределянето този път на европейки средства“, поясни кметът на Летница. Той призова гражданите на България да бъдат заедно, да бъдат упорити и да направят територията на страната пропорционално щастлива за всички.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.08", "title": "Д-р Красимир Джонев, кмет на Летница: Има ново опорочаване на разпределението на средствата, но този път на европейските"}
{"url": "http://www.focus-news.net/news/2018/08/08/2554275/politologat-parvan-simeonov-ako-ne-prilozhim-forma-na-regulatsiya-v-sotsialnite-medii-ne-mozhe-da-opazim-obshtestvoto.html", "text": "Ако не приложим форма на регулация в социалните медии, не може да опазим обществото. Това каза за   Агенция Фокус   Първан Симеонов – политолог и изпълнителен директор на „Галъп интернешенъл“. Според него в социалните медии могат по-лесно да проникнат зловредни влияния, защото там имунитетът е по-нисък. „Липсва орган като Съвет за електронни медии (СЕМ), който да каже, „хора, това е глупост“ , посочи той. По думите му трябва да се мисли в тази посока, защото социалните мрежи са бъдещето. „За печата и за електроните медии такава регулация има макар, че изрични Закони за печата не е приятно да се пишат, но има установени правила, норми и етични кодекси“, коментира още политологът. Според него голяма част от корпоративните мрежи, като например „Фейсбук“ се възприемат като медиен канал, но това са корпорации, които имат своята политика и своите цели. „Там, откъдето идва повече и все повече информация, това е бъдещето, а то остава без никаква регулация“, обясни изпълнителният директор на „Галъп интернешенъл“. Според него колкото и насмешливо да звучи проекторешението, което идва от политическата група на ВМРО за медийната регулация, то не е лишено от основание. На въпроса дали фалшивите новини достигат все по-лесно до хората, той отговори с да. „Като се разпространяват чрез класическия вариант най-вече през социалните мрежи. Тук има няколко фактори, които благоприятстват за бързото им разпространение. Това са мрежи и е много трудно да се хване авторството, което се губи буквално за секунди, с други думи много по-безнаказано може да стане публикуването на подобна новина“, посочи той.  Според него става въпрос за това, че в социалните медии в общи линии се търси самото харесване и не се  държи на това какво е качеството на информацията, а държим да го харесаме.  \r\nДаяна ДЮЛГЕРОВА  Пълния текст на интервюто четете в „Мнение“.", "date": "2018.08.08", "title": "Политологът Първан Симеонов: Ако не приложим форма на регулация в социалните медии, не може да опазим обществото"}
{"url": "http://www.focus-news.net/news/2018/08/08/2554280/veliko-tarnovo-nov-sluchay-na-laymska-bolest-e-registriran-na-teritoriyata-na-oblastta-prez-izminalata-sedmitsa.html", "text": "Нов случай на лаймска болест е регистриран на територията на област Велико Търново през изминалата седмица. Това съобщиха за  Радио „Фокус“ – Велико Търново  от Регионална здравна инспекция - Велико Търново. Заразеното лице е от Велико Търново. През месец юли са регистрирани два случая на лаймска болест в областта, а през юни – 4. През юли 2017 година заболелите лица са били три. \r\nЛаймската болест е една от най-разпространените предаване с кърлежи инфекции в България. Между 20% и 30% от възрастните иксодови кърлежи и 10% от нимфите им са заразени с причинителите на Лаймската болест. Първият стадий започва след инкубационен период от 3 до 30 дни и се характеризира със зачервяване на кожата, обикновено на мястото на ухапване от кърлежа, което впоследствие бързо се разширява. Вторият стадий се развива месеци след инфектирането. В тази фаза пациентите често съобщават за умора, проблеми с концентрацията и световъртеж. Типични са кризите на изпотяване и епизодите със силно учестен пулс. Третият стадий са усложненията от нелекуваната Лаймска болест, години след заразяването. Клиничните му прояви са хронични възпаления на ставите, необратими кожни промени, атрофия на зрителния нерв, нарушения на паметта. \r\nВ седмицата от 30 юли до 5 август са установени един случай на скарлатина във Велико Търново, два случая на туберкулоза, седем – на варицела и един рота вирус. Ентероколитите са 13, а острите респираторни заболявания – 7. \r\nНадежда КРЪСТЕВА", "date": "2018.08.08", "title": "Велико Търново: Нов случай на лаймска болест е регистриран на територията на областта през изминалата седмица"}
{"url": "http://www.focus-news.net/news/2018/08/08/2554283/burgas-izvarsheni-sa-poreditsa-ot-vnezapni-proverki-na-firmi-organizirashti-safarita-po-yuzhnoto-chernomorie-i-v-planinata-strandzha.html", "text": "Екипи на звеното „Фискален контрол“ Бургас на Националната агенция за приходите (НАП), на жандармерията и Изпълнителната агенция „Автомобилна администрация“ са извършили поредица от внезапни проверки на фирми, организиращи за чуждестранни туристи сафарита с джипове по Южното Черноморие и в планината Странджа. Това съобщиха от пресцентъра на  НАП-Бургас . Събрана е информация за цялостното провеждане на мероприятията, начина на отчитане на приходите, изискани са били и необходимите разрешителни документи за извършване на автомобилни превози. От фискална страна проверката е  установила, че няма нарушения на данъчните закони и приходите се отчитат с фискални устройства. Всички шофьори са представили касови бележки за съответните дестинации.  Екипите на Изпълнителна агенция „Автомобилна администрация“ обаче е установила сериозни пропуски по Закона за автомобилните превози и главно липса на необходимите лицензи за извършване на подобен вид дейност. 22 джипа за сафари са били спрени веднага от движение, а регистрационните им номера са били свалени. \r\nЛятната кампания на НАП по спазване на данъчното и осигурително законодателство продължава и през м. август с активни контролни действия по българското Черноморие. Само в бургаски регион от началото на м. юли досега са извършени 2377 проверки, при които са установени 624 нарушения. В основната си част те са за неиздаване на касови бележки и за разлика в касовата наличност. Данъчните наблюдават и всички търговски обекти, които през активния летен туристически сезон извършват смяна на собствениците. Контролните действия оказват сериозен дисциплиниращ ефект и играят съществена роля в изсветляването на туристическия сектор и отчитането на реалните обороти, коментираха от НАП Бургас.", "date": "2018.08.08", "title": "Бургас: Извършени са поредица от внезапни проверки на фирми, организиращи сафарита по Южното Черноморие и в планината Странджа"}
{"url": "http://www.focus-news.net/news/2018/08/08/2554281/pazardzhik-nereglamentirano-smetishte-se-e-obrazuvalo-v-rayona-na-bivsheto-dzs-v-kraya-na-grada.html", "text": "Нерегламентирано сметище се е образувало в района на бившето ДЗС в края на Пазарджик, предаде репортер на  Радио „Фокус“-Пазарджик . Боклуците се изхвърлят в стар напоителен канал, в който през летния сезон се пуска вода, която се влива в канала „Паша арк“. В коритото се изхвърлят всевъзможни отпадъци от бита на гражданите, освен това каналът, който местните наричат „пере“ е обрасъл с гъста растителност. Част от боклуците са стари и ненужни части на коли, компютри, хладилници, а наскоро по думите на жителите на района там е бил изхвърлен и труп на куче, което е предпоставка за зарази. Общината наскоро помоли гражданите да подават сигнали не само за образували се вече нерегламентирани сметища, но и за нарушители, които изхвърлят големи количества отпадъци на неподходящи за това места. \r\nРадослава МУРДЖЕВА", "date": "2018.08.08", "title": "Пазарджик: Нерегламентирано сметище се е образувало в района на бившето ДЗС в края на града"}
{"url": "http://www.focus-news.net/news/2018/08/08/2554282/naznacheni-sa-dvama-novi-zamestnik-ministri.html", "text": "Със заповед на министър-председателя Бойко Борисов са назначени двама нови заместник-министри. Това съобщиха от  правителствената информационна служба . \r\nЛилия Иванова заема длъжността заместник-министър на икономиката. Тя е магистър по право и до момента е била началник на политическия кабинет на министъра на икономиката. От 2005 година професионалният й опит е свързан с работа в администрациите на няколко министерства – на младежта и спорта, на здравеопазването, на земеделието и храните и на държавната администрация и административната реформа. \r\nСтоян Андонов е назначен на длъжността заместник-министър на младежта и спорта. Завършил е висшето си образование в Национална спортна академия „Васил Левски“. От 1985 г. работи в НСА „Васил Левски“, като от 2017 г. е ръководител на катедра „Водни спортове“. По време на своята спортна кариера е завоювал редица значими спортни постижения – той е световен шампион по водноспасителен многобой индивидуално и отборно (1981 г.) и вицесветовен шампион по водноспасителен многобой – отборно (1983 г.). Като треньор на националния отбор по водно спасяване (1987-1991 г.) има европейски шампион за мъже и трети места в Европа отборно за мъже и жени.", "date": "2018.08.08", "title": "Назначени са двама нови заместник-министри"}
{"url": "http://www.focus-news.net/news/2018/08/08/2554285/liderat-na-bsp-sofiya-kaloyan-pargov-yavno-i-remontat-na-graf-ignatiev-blesti-s-nedomislitsi-stroitelite-pravyat-myasto-za-konteyniri-za-bokluk-pred-vhoda-na-sgrada.html", "text": "Недопустимо е да се правят промени в първоначалния план за ремонта на ул. „Граф Игнатиев“, без да бъдат предварително обявени и съгласувани със заинтересованите страни. Явно и този ремонт „блести“ с недомислици. Това каза лидерът на БСП – София и председател на групата на социалистите в Столичния общински съвет Калоян Паргов по повод на сигнал от граждани, живеещи на ул. „Луи Леже“ в частта й, която граничи с ул. „Граф Игнатиев“. Те алармираха, че в хода на строителните работи, мястото за контейнерите за боклук е преместено непосредствено пред входа на кооперацията и в момента там се изграждат бетонни ями. Това съобщиха от пресцентъра на  ГС на БСП София . \r\nСпоред гражданите мястото е крайно неподходящо от санитарно-хигиенна гледна точка и по отношение на безопасността на хората. Поставянето на контейнерите точно пред входа на кооперацията, под прозорците на апартамента на партерния етаж и пред входа на магазина ще влоши изключително много качеството на живот на обитателите на жилищата и работещите в магазина. Близостта на контейнерите до задния вход и двора на Шесто основно училище „Граф Н. П. Игнатиев“ ще създаде опасност и за здравето и хигиената на децата. В тази си част ул. „Луи Леже“ е без изход и освен, че ще бъде затруднено извозването на боклука, ще бъде проблемно влизането на линейки и пожарни коли, което е от особено значение, предвид близостта на училището. \r\nОбщинските съветници от БСП призовават Столична община и лично кметът Фандъкова да изпълнят задълженията си, като стриктно проследят дали точно се изпълнява проекта и качествено се извършват строително-ремонтните дейности на ул. „Граф Игнатиев“ и конкретно да се ангажират казуса на ул. „Луи Леже“ №10 – преместване мястото на контейнерите за боклук на подходящо за целта, за да не се застрашава безопасността и свободното придвижване на гражданите.", "date": "2018.08.08", "title": "Лидерът на БСП – София Калоян Паргов: Явно и ремонтът на „Граф Игнатиев“ „блести“ с недомислици Строителите правят място за контейнири за боклук пред входа на сграда"}
{"url": "http://www.focus-news.net/news/2018/08/08/2554286/ministar-ekaterina-zaharieva-ne-priemame-poucheniya-ot-partiya-koyato-predade-kostite-na-gotse-delchev-na-titova-yugoslaviya.html", "text": "Не приемаме поучения от партия, която предаде костите на Гоце Делчев на Титова Югославия. Това каза вицепремиерът и министър на външните работи Екатерина Захариева за  Агенция „Фокус“ , потърсена с въпрос как ще коментира призива на лидера на БСП Корнелия Нинова  към премиера Бойко Борисов да реагира на думите на Зоран Заев, че Илинденско-Преображенското въстание е македонско.  \r\nЕто какво заяви министър Захариева специално за Агенция „Фокус“: „Чета призива на г-жа Корнелия Нинова към премиера незабавно да защити българските национални интереси от премиера Зоран Заев, който поставял  на изпитания крехките основи на добросъседството. \r\nДа, Илинденско-Преображенското въстание географски може да бъде наречено и македонско, и тракийско, но исторически е  българско.  Само преди дни премиерът Зоран Заев почете Гоце Делчев пред паметника му в центъра на Благоевград, където по време на цялото честване бе подчертан българският характер на Илинденско-Преображенското въстание за освобождението на Македония и Тракия. \r\nГоспожо Нинова, бъдете спокойна, правителството се грижи за опазването на националните ни интереси.  \r\nБлагодарение на нашата работа Република Македония ще стане член на НАТО и ще започне преговори с Европейския съюз, а българското знаме може спокойно да се вее в Скопие, докато звучи българският химн както се случи на фестивала „One Love“. \r\nНе приемаме поучения как трябва да се защитават националните интереси от партия, която през 1946 година предаде костите на Гоце Делчев на Титова Югославия. Същата партия-държава променяше насилствено идентичността на собствените си граждани и ги караше да се пишат македонци. \r\nПолитиката на противопоставяне е демоде. С това говорене вече само може да се губят избори. Питайте Груевски!“", "date": "2018.08.08", "title": "Министър Екатерина Захариева: Не приемаме поучения от партия, която предаде костите на Гоце Делчев на Титова Югославия"}
{"url": "http://www.focus-news.net/news/2018/08/08/2554278/reuters-turska-delegatsiya-shte-se-sreshtne-s-chlenove-na-amerikanskoto-pravitelstvo-v-sryada.html", "text": "Турска делегация ще се срещне с висшестоящи представители на държавния департамент и министерството на търговията на САЩ в сряда, като част от визита във Вашингтон през тази седмица, насочена към нарастващото напрежение между двете съюзнички в НАТО, предава  Reuters . \r\n„Можем да потвърдим, че турска делегация ще се срещне с представители на държавния департамент днес“, заяви говорителят на департамента Хедър Науърт в сряда. „Срещата ще бъде водена от нашия заместник-секретар Джон Съливан“, добави тя. \r\nСъливан ще приеме турския заместник-министър на външните работи Седат Йонал в късната сутрин, според график, който беше публикуван от държавния департамент в сряда. \r\nОтделно, представител на търговското министерство заяви: „Мога да потвърдя, че представители на министерството ще се срещнат с турската делегация днес“.  Йонислав Дочев", "date": "2018.08.08", "title": "Reuters: Турска делегация ще се срещне с членове на американското правителство в сряда"}
{"url": "http://www.focus-news.net/news/2018/08/08/2554287/pernik-bogata-kulturna-programa-podgotvyat-predstaviteli-na-turisticheska-organizatsiya-ot-srabskiya-grad-leskovats-za-29-iya-festival-na-srabskata-skara-roshtiliada-na-10-avgust.html", "text": "Богата културна програма, съчетана с парад на мажоретки и много веселие, подготвят в Перник представители на туристическа организация в сръбския град Лесковац, съвместно с читалище „Елин Пелин“, по повод 29-ия фестивал на сръбската скара „Рощилиада“. Това съобщиха от  Община Перник . Събитието ще се проведе на 10 август и ще започне с дефиле от 16.30 часа, а от 17.00 часа пред Двореца на културата ще бъдат раздадени безплатно плескавици и кебапчета, направени от майстори на прочутата сръбска скара. В рамките на визитата си организаторите ще разкажат за историята на фестивала и програмата за тази година.  \r\nИ тази година най-големият и най-посещаван фестивал на скарата в Лесковац ще се проведе от 27 август до 2 септември. Той ще приюти десетки майстори на скарата, всяка вечер за гостите на фестивала ще има изпълнения на изявени певци от Сърбия. Ще има програми на самодейни състави, на оркестри, ще се подредят изложби, посветени на фестивала.", "date": "2018.08.08", "title": "Перник: Богата културна програма подготвят представители на туристическа организация от сръбския град Лесковац за 29-ия фестивал на сръбската скара „Рощилиада“ на 10 август"}
{"url": "http://www.focus-news.net/news/2018/08/08/2554289/veliko-tarnovo-izgrazhdat-nova-patna-vrazka-kam-dva-kvartala-v-grada.html", "text": "Два инфраструктурни проекта на Община Велико Търново получават финансиране от републиканския бюджет след разговори между кмета на Старата столица Даниел Панов и представители на изпълнителната власт. 2,5 милиона лева осигурява правителството за нов път към дква квартала – „Бузлуджа” и „Зона В”, както и за тренировъчното футболно игрище до Спортното училище. Това съобщиха от пресцентъра на  Общината . \r\nНовата пътна връзка ще осигури пряк достъп между жилищните комплекси „Бузлуджа” и „Зона В” и пътен възел „Качица”, като ще подобри транспортното обслужване на близо 30 000 жители на града. Трасето ще започне от разклона на улица „Стоян Коледаров”, ще премине покрай газстанцията в района и ще продължи до кръговото кръстовище край Дома за възрастни хора „Венета Ботева”.  \r\nШирочината на уличното платно ще е 14 метра, а строително-монтажните работи включват: подготовка на пътната основа с площ 13 500 квадратни метра, изграждане на бюрдюри с обща дължина 1800 метра и на 4500 квадратни метра тротоари, цялостно преасфалтиране с полагане над 4300 тона асфалтова смес и още 9700 кв. метра износващ слой, монтиране на ново улично осветление. Инвестицията е за 1,8 милиона лева. \r\nОсигурени са средства за изграждането на тренировъчното футболно игрище до Спортното училище във Велико Търново. Инвестицията е за близо 700 000 лева и ще помогне за тренировъчния процес на близо 300 млади таланти от Велико Търново, Спортното училище и школата на ФК „Етър ВТ”. \r\nИгрището ще бъде със стандартни размери – 105/68 метра, а тревното покритие ще е изкуствено. Монтирана ще бъде ограда от плетена мрежа с височина 6 метра. Предвижда се също изграждане на съвременна дренажна система, както и на обходна алея около терена. \r\n„Благодаря на правителството за подкрепата, която оказва както за Велико Търново, така и за много други български общини. Осигурените от републиканския бюджет средства са дейности, от които хората имат реална потребност. Благодаря и на народния представител от Великотърновски регион и председател на най-голямата парламентарна група Цветан Цветанов, който съдейства за осигуряването на финансиране”, коментира кметът на Старата столица Даниел Панов.", "date": "2018.08.08", "title": "Велико Търново: Изграждат нова пътна връзка към два квартала в града"}
{"url": "http://www.focus-news.net/news/2018/08/08/2554290/sliven-zaklyuchitelna-tseremoniya-za-zakrivane-na-mnogonatsionalnata-savmestna-podgotovka-platinum-lion-2018-shte-se-provede-na-poligon-novo-selo.html", "text": "Заключителна церемония за закриване на многонационалната съвместна подготовка „PLATINUM LION 2018” ще се проведе утре, 9 август 2018 г., от 11.00 часа на Учебен полигон „Ново село“. Това съобщиха от пресцентъра на  Министерство на отбраната . Поканени са да присъстват министър-председателят на Република България Бойко Борисов и началникът на отбраната генерал Андрей Боцев.", "date": "2018.08.08", "title": "Сливен: Заключителна церемония за закриване на многонационалната съвместна подготовка „PLATINUM LION 2018” ще се проведе на полигон „Ново село“"}
{"url": "http://www.focus-news.net/news/2018/08/08/2554291/zam-kmetat-na-sofiya-evgeni-krusev-shte-proveri-izgrazhdaneto-na-obosobeno-trase-na-gradskiya-transport-po-bul-konstantin-velichkov-na-9-avgust.html", "text": "Зам.-кметът на София Евгени Крусев ще провери изграждането на обособено трасе на градския транспорт по бул. „Константин Величков“. Това съобщиха от пресцентъра на  Столична община . Целта е по-бързото и безконфликтно  придвижване на автобусите и трамваите.  \r\nСъбитието ще се състои на кръстовището на бул. „Константин Величков“ и бул. „Тодор Александров“ на 9 август, от 11.00 часа.", "date": "2018.08.08", "title": "Зам.-кметът на София Евгени Крусев ще провери изграждането на обособено трасе на градския транспорт по бул. „Константин Величков“ на 9 август"}
{"url": "http://www.focus-news.net/news/2018/08/08/2554288/hashim-tachi-nyama-da-ima-podyalba-na-kosovo-nito-avtonomiya-za-sarbite.html", "text": "Президентът на Косово Хашим Тачи в сряда повтори, че няма да има подялба на Косово, добавяйки че няма да има и автономия за косовските сърби, предава македонското електронно издание  Радио „Свободна Европа“ . \r\n„С корекция на границите се има предвид единствено Прешевската долина да премине към Косово, но няма да има подялба на страната, нито пък автономия за сърбите“, заяви Тачи. \r\nТой изтъкна, че е напълно ангажиран с постигането на окончателен мирен договор със Сърбия, а корекцията на границата той иска, откакто представителите на албанците в южна Сърбия са го помолили, „като единствена възможност да се легитимират техните искания“, поясни косовският президент. \r\nПремиерът на страната Рамуш Харадинай също заяви, че границите на Косово не трябва да се променят.  Йонислав Дочев", "date": "2018.08.08", "title": "Хашим Тачи: Няма да има подялба на Косово, нито автономия за сърбите"}
{"url": "http://www.focus-news.net/news/2018/08/08/2554297/d-r-delyan-georgiev-kategorichno-bi-sledvalo-da-izklyuchim-ot-menyuto-si-studenite-napitki-ot-hladilnik-po-vreme-na-goreshtite-dni.html", "text": "Категорично би следвало да изключим от менюто си студените напитки от хладилник по време на горещите дни. Това каза за   Агенция „Фокус“  лекарят от Центъра за спешна медицинска помощ (ЦСМП) – София д-р Делян Георгиев. По думите му напитките от хладилника водят до сериозна вътрешна температурна инверсия спрямо външната на организма и могат да доведат до различни състояния, като някои от тях са сериозни и спешни. Той даде пример как в по-горещите точки на света, в топлото време се препоръчва да се пие топъл чай. „Трябва да се избягват мазните храни, много е важно да не се употребява алкохол, особено твърд, защото води до допълнителна вазодилатация и срив на хемодинамиката, кръвното налягане пада и човек може да колабира“, посочи той. Д-р Делян Добрев уточни още, че високите температури особено през лятото са изключително рискови за възрастните, хората с хронични заболявания и тези, които са претърпявали мозъчно и сърдечно съдови инциденти, тъй като техните организми не са подготвени да отговарят на температурните амплитуди, които се получават. „Много често тези хора колабират. Също така през горещия период се засилват случаите на инсулти“, коментира той.  \r\nПо неговите думи най-рисковите групи в летните жеги са малките деца и новородените бебета, защото те имат несъвършена терморегулаторна система и трудно успяват да се справят с горещината, лесно прегряват и са податливи на хипертимията, като същото се отнся и за хората с високи кръвно налягане и тези с наднормено тегло.  \r\nДаяна ДЮЛГЕРОВА", "date": "2018.08.08", "title": "Д-р Делян Георгиев: Категорично би следвало да изключим от менюто си студените напитки от хладилник по време на горещите дни"}
{"url": "http://www.focus-news.net/news/2018/08/08/2554296/telma-makedoniya-anketa-na-mtsms-za-sdsm-biha-glasuvali-244-protsenta-za-vmro-dpmne-24-protsenta.html", "text": "Македонският център за международно сътрудничество (МЦМС) обяви анкета, в която се разкриват настоящите рейтинги на партиите в Македония, предава скопският телевизионен канал  „Телма“ . \r\nНа въпроса за коя партия бихте гласували, ако утре се провеждат парламентарни избори, данните от анкетата на МЦМС разкриват, че за СДСМ биха гласували 24.4 на сто, докато ВМРО-ДПМНЕ избират 24 процента от анкетираните. За Демократичния съюз за интеграция (ДСИ) гласът си ще дадат 6.9 процента, а за „Алианс на албанците“ този процент е 2.7. Движението „БЕСА“ би получило 1.7 на сто от гласовете, ако изборите се провеждат утре. \r\nЗа други партии са гласували 2.5 процента от анкетираните, а броят на тези, които нямат мнение или няма да гласуват е висок – 37.8 процента. \r\nКъм етническите македонци ВМРО-ДПМНЕ има малка преднина от 31.2 процента срещу СДСМ, който събира 28.3 процента. СДСМ все още има подкрепа от 8 процента от етническите албанци, докато за ВМРО-ДПМНЕ тази подкрепа е по-малка от 1 процент.  Йонислав Дочев", "date": "2018.08.08", "title": "„Телма“ (Македония): Анкета на МЦМС: За СДСМ биха гласували 24.4 процента, за ВМРО-ДПМНЕ 24 процента"}
{"url": "http://www.focus-news.net/news/2018/08/08/2554295/api-zavarshi-rehabilitatsiyata-na-12-km-ot-pat-iii-904-grozdyovo-provadiya-po-oprr.html", "text": "Утре – 9 август, в Провадия председателят на Управителния съвет на Агенция „Пътна инфраструктура“ (АПИ) инж. Светослав Глосов ще откриe рехабилитираните отсечки с обща дължина 12 км от път III-904 Гроздьово - Провадия. Това съобщиха от пресцентъра на  АПИ . Проектът е лот 9, който се финансира от Оперативна програма „Региони в растеж“ (ОПРР) 2014-2020 г. чрез Европейския фонд за регионално развитие.  \r\nСтроително-монтажните работи на лот 9 са изпълнени от „Инжстройинженеринг“ ЕООД. Строителният надзор е осъществен от Обединение „ТССК“, състоящо се от „Три Ес“ ЕООД, „Строл-1000“ АД, „СНИК“ ЕООД. Авторският надзор е на „Трансконсулт - 22“ ООД.", "date": "2018.08.08", "title": "АПИ: Завърши рехабилитацията на 12 км от път III-904 Гроздьово - Провадия по ОПРР"}
{"url": "http://www.focus-news.net/news/2018/08/08/2554294/politologat-parvan-simeonov-horata-spodelyat-falshivi-novini-s-yasnoto-saznanie-che-ne-sa-istini-kato-priemat-tova-za-forma-na-satira-ili-protest.html", "text": "Хората споделят  фалшиви новини с ясното съзнание, че не са истини, като това го приемат за форма на сатира или протест. Това каза за   Агенция Фокус   Първан Симеонов – политолог и изпълнителен директор на „Галъп интернешенъл“. „Чувал съм обяснения от рода, „да, това най-вероятно е фалшива новина, но не смятате ли, че звучи доста истински или че човекът, за който се говори в новината е способен да каже точно това, или да направи същото действие“. Големият проблем не е толкова в разпространението на неистини, колкото това, че край истините и неистините влизат по-лесно“, каза той. Според него след като всеки може да бъде влиятелен авторитет през социалните медии, то тогава всеки може да се превърне в медия. „Това е големият проблем, защото след като поискахме пълна демократизация на медиите, трябва да сме готови и на обратната страна, а именно пълна безконтролност“, поясни той.  По думите му това явление се дължи на факта, че българите отказват да плащат за информация. „Вие като хора в медиите знаете какво нещо е журналистическият труд, колко инфарктен, нервен и отговорен, но обществото отказва да плаща за информация и след като не иска да дава пари да правиш качествена медия става много скъпо“, обясни политологът. По този начин  той смята, че се стига до обществени поръчки, информационни програми или договори за обслужване с различни лица. „Медиите стават скъпо занимание, качествената журналистика става зависима от реклама или спонсорства“, каза той. „На фалшивите новини във Фейсбук може да им се намери „цаката“, но как ще се спре пазарният механизъм, който кара хората да не плащат за  информация? Как ще убедим даден читател да се абонира за определена медия, а не да чете некачествени новини?“, попита той.   \r\nДаяна ДЮЛГЕРОВА  Пълния текст на интервюто четете в „Мнение“.", "date": "2018.08.08", "title": "Политологът Първан Симеонов: Хората споделят фалшиви новини с ясното съзнание, че не са истини, като приемат това за форма на сатира или протест"}
{"url": "http://www.focus-news.net/news/2018/08/08/2554298/stara-zagora-promenya-se-marshrutat-na-avtobusni-linii-15-23-kakto-i-na-troleybusni-linii-2-i-26-zaradi-remonti.html", "text": "За периода от 9 август 2018 г. до 23. август 2018 г. се променя маршрутът на движение на автобусни линии № 15, № 23, както и на тролейбусни линии № 2 и № 26 в Стара Загора. Това съобщиха от пресцентъра на  Община Стара Загора . Промяната е във връзка с извършването на строително-ремонтни дейности на ул. „Св. отец Паисий“, в участъка от ул. „Ген. Гурко ” до бул. „Славянски“. \r\nАвтобусни линии № 15 и № 23 ще се изпълняват по маршрута си до бул. „Св. Патриарх Евтимий“, надясно по ул. „Генерал Гурко“, наляво по бул. „Руски“, надясно по бул. „Славянски“, ул. „Анастасия Тошева“, по ул. „Войвода Стойчо Черногорски“, до бул. „Св. патриарх Евтимий“, надясно по бул. „Св. патриарх Евтимий“, до съответното населено място и обратно. \r\nТролейбус по линия № 2 ще се изпълнява по маршрута си до бул. „Св. патриарх Евтимий“, надясно по ул. „Ген. Гурко“, наляво по бул. „Руски“, надясно по бул. „Славянски“, ул. „Анастасия Тошева“, ул. \"Войвода Стойчо Черногорски\" до бул. „Св. патриарх Евтимий“, надясно по бул. „Св. патриарх Евтимий“, кв. „Кольо Ганчев“ и обратно. \r\nТролейбусна линия № 26 ще се изпълнява по маршрута си до бул. „Цар Симеон Велики“, надясно по ул. „Димчо Стаев“, ул. „Анастасия Тошева“, по ул. „Войвода Стойчо Черногорски“ до бул. „Св. патриарх Евтимий“, надясно по бул. „Св. патриарх Евтимий“,  кв. „Кольо Ганчев“ и обратно. \r\nОбщина Стара Загора се извинява за причиненото неудобство.", "date": "2018.08.08", "title": "Стара Загора: Променя се маршрутът на автобусни линии № 15, № 23, както и на тролейбусни линии № 2 и № 26, заради ремонти"}
{"url": "http://www.focus-news.net/news/2018/08/08/2554293/prof-hristomir-branzov-nimh-kategorichni-sme-che-vsichkite-ni-vzaimodeystviya-i-vazmozhnosti-s-ban-sa-izcherpani-i-nyamame-poveche-kakvo-da-pravim-v-akademiyata.html", "text": "Категорични сме, че всичките ни взаимодействия и възможности с БАН са изчерпани и нямаме повече какво да правим в Академията. Това каза директорът на Националния институт по метеорология (НИМХ) и хидрология към Българската академия на науките (БАН) проф. Христомир Брънзов в интервю за  Агенция „Фокус“ . \r\n„Това, за което разговаряхме с министъра на образованието и науката Красимир Вълчев, беше нашето отворено писмо до министър-председателя, с което всички са запознати, тъй като то е публично. Основно го информирах за разговорите, които имаме в института, и за решенията на всички наши колективни органи и на хората в НИМХ. Като нашето становище той искаше да го чуе от мен, а то е категорично, че всичките ни взаимодействия и възможности с БАН са изчерпани и просто колективното мнение на всички, работещи тук, е, че нямаме повече какво да правим в БАН поради тоталното неразбиране на проблемите, които имаме, и отказ за съдействие по решаването им“, коментира проф. Брънзов. \r\nТой обясни, че в момента протестните действия на служителите са отменени, защото те са били насочени към БАН и нейните ръководни органи, а не към правителството. „Много пъти обяснихме защо – точно поради философията на разпределяне на парите, разбиранията за приоритетите на научните изследвания – кое е важно, кое не е важно. Много сериозни принципни различия имаме, поради което също не смятаме да останем там. Така че протеста сме го прекратили, защото разбрахме, че няма да има резултат и той е безпредметен“, обясни директорът на НИМХ.  \r\nПроф. Брънзов уточни, че въпреки това щабът за протестите, който беше създаден, ще остане. „Колегите решиха, че въпреки всичко той трябва да остане и да бъде в готовност да възобнови протестите, като това вече ще бъде срещу БАН, ако продължава с репресивните действия срещу Института и ръководството му. Защото такива действия има и продължават. Така че не само, че не ни оказват съдействие и не ни помагат, а общо взето ни създават допълнителни проблеми в тази тежка ситуация. Не ми е ясно защо, не ми е ясно какви поръчки изпълняват, но това не е и моя работа. Моята работа е да се опитвам да поддържам Института дори и в тази ситуация да изпълнява задълженията си, да работи и хората да не напускат, да имат някаква увереност. Затова може би очаквам и по-категорични действия и от министъра на образованието и науката, и от правителството, защото на мен ми е ясно, че вероятно ще има някакви юридически процедури, които ще отнемат време, но трябва да има някакво решение, за да могат хората да имат перспектива, да се успокоят и да започнат спокойно да си гледат работата. Защото в една такава стресова ситуация няма как човек да е отдаден изцяло на задълженията си. Така че това е, което аз като директор очаквам – очаквам помощ” обясни той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.08", "title": "Проф. Христомир Брънзов, НИМХ: Категорични сме, че всичките ни взаимодействия и възможности с БАН са изчерпани и нямаме повече какво да правим в Академията"}
{"url": "http://www.focus-news.net/news/2018/08/08/2554301/arh-lora-bachvarova-prez-2019-godina-shte-startirat-stroitelnite-deynosti-za-nov-gradski-tsentar-vav-veliko-tarnovo-po-proekta-na-specheliliya-italianski-arhitekt.html", "text": "През 2019 година се очаква да стартират строителните дейности за нов градски център във Велико Търново по проекта на спечелилия италиански архитект Клаудио Нарди. Това каза в предаването „Царевград Търнов-славата и величието на България“ на  Радио „Фокус“  най-младият член на журито, избрало победителя в Международния архитектурен конкурс „Ново сърце за стария град“ арх. Лора Бъчварова, главен експерт „Устройствено планиране“ към Община Велико Търново. По думите й се очаква още през тази година да бъде сключен договорът с италианския архитект. „Първите дейности, които ще бъдат предприети, аз се надявам още през тази година, е сключване на договор за проектиране с арх. Нарди. И след изготвяне на инвестиционен проект и издаване на разрешение за строеж, вече да имаме и сключен договор за строителство, за да може през 2019-та реално да започне самото строителство на сградата. Ние в момента осъществяваме връзка с арх. Нарди. 2019 година се очаква да стартира строителството, като преди това минат процедурите по изготвянето на инвестиционните проекти, които трябва да бъдат разработени на база тази концепция. Надяваме се, че във възможно най-скоро време арх. Нарди ще пристигне в България. Вече му отправихме покана да дойде във Велико Търново за една публична лекция, когато ще обявим датата, на която ще се проведе. И се надявам най-късно есента вече да имаме сключен договор и да започнем да работим, като съответно всичко това зависи от финансирането, което трябва да получим, което ще е по ОП „Региони в растеж“, обясни тя. Арх. Лора Бъчварова коментира още, че българските архитекти, участвали в конкурса, са били около една трета, като по-големият процент са били чуждестранни участници.", "date": "2018.08.08", "title": "Арх. Лора Бъчварова: През 2019 година ще стартират строителните дейности за нов градски център във Велико Търново по проекта на спечелилия италиански архитект"}
{"url": "http://www.focus-news.net/news/2018/08/08/2554299/api-gotovi-sa-parvite-15-km-ot-osnovno-remontiraniya-pat-ii-29-varna-dobrich.html", "text": "Утре - 9 август, в центъра на село Стожер, област Добрич, председателят на Агенция „Пътна инфраструктура“ (АПИ) инж. Светослав Глосов ще открие рехабилитирания 15,5-километров участък от път II-29 Варна - Добрич. Това съобщиха от пресцентъра на  АПИ . Проектът се финансира от ОП „Региони в растеж“ 2014-2020 г. чрез Европейския фонд за регионално развитие. По оперативната програма основно се ремонтират още 14 км от второкласния път между Добрич и Кардам, включени в лот 5. Очаква се той да бъде завършен през ноември. \r\nСтроително-монтажните работи на лот 4 са изпълнени от ДЗЗД „ПХ – ДОБРИЧ“, в което участват: „ПЪТСТРОЙ БУРГАС“ ЕООД и „ХИДРОСТРОЙ“ АД. Стойността на договора е 8 533 720,38 лв. с ДДС. Строителният надзор осъществи „ПЪТИНВЕСТ-ИНЖЕНЕРИНГ“ АД. Техният договор е за 193 935,6 лв. с ДДС. Авторският надзор e на „ТРАНСКОНСУЛТ-22“ ООД. Договорът им е за 6 218,94 лв. с ДДС. \r\nОбщата стойност на проекта BG16RFOP001-7.001-0004, Лот 4 „Път ІІ-29 Варна – Добрич от км 20+394.73 до км 23+199.86 и от км 25+342 до км 38+100.31, с обща дължина 15,563 км, области Варна и Добрич“ е 8 888 782,71 лв. с ДДС. Финансирането от Европейския съюз е 85% - 7 555 465,30 лв. с ДДС. Националното съфинансиране е 15% - 1 333 317,41 лв. с ДДС.", "date": "2018.08.08", "title": "АПИ: Готови са първите 15 км от основно ремонтирания път II-29 Варна - Добрич"}
{"url": "http://www.focus-news.net/news/2018/08/08/2554292/ivitsa-dachich-ne-az-otvorih-kutiyata-na-pandora-za-promyana-na-granitsite-s-kosovo.html", "text": "Министърът на външните работи на Сърбия Ивица Дачич заяви, че не е той този, който е отворил „Кутията на Пандора, говорейки за промяна на границите с Косово, предава електронното издание на македонския вестник  „Нова Македония“ . \r\nТой добави, че когато е била провъзгласена независимостта на Косово, е трябвало да се провъзгласи независимост и на Република Сръбска (от Босна и Херцеговина), независимо от позицията му за подялба на Косово. \r\n„Това го казвам аз и това е моето мнение. Това не е предложение на партията ми, нито на сръбското правителство. Казвам го от десет години. Това решение е възможно най-бързото, тъй като няма да има преселение на народите“, заяви Дачич. \r\nСръбският външен министър поясни, че е говорил по тази тема и с Добрица Чосич, който му е споделил, че за това е ставало на въпрос и със Слободан Милошевич и Зоран Джинджич. \r\n„Джинджич твърдеше, че има две възможности – конфедерация, а ако нямаме никакъв друг вариант, тогава ще има подялба“, заяви Дачич. \r\nТой разкри, че за вътрешния диалог, отворен от президента Александър Вучич, не е представено нито едно друг предложение: \r\n„Говорихме за промяна на границите, но не е употребяван терминът подялба. Не сме говорили нито за кои територии става на въпрос. Питайте населението в северно Косово какво мислят за това. А сърбите в анклавите в южно Косово, те къде принадлежат? Според нашата конституция те принадлежат на сръбската провинция, а къде се намира тя в реалния живот? Този, който живее в анклава, отдавна е престанал да мисли, че е интегрална част от Сърбия“, добави още сръбският първи дипломат.  Йонислав Дочев", "date": "2018.08.08", "title": "Ивица Дачич: Не аз отворих кутията на Пандора за промяна на границите с Косово"}
{"url": "http://www.focus-news.net/news/2018/08/08/2554306/ivan-tsarov-rim-veliko-tarnovo-20-hilyadi-leva-e-finansiraneto-na-tazgodishnite-razkopki-na-nikopolis-ad-istrum.html", "text": "20 хиляди лева е финансирането на тазгодишните разкопки на Никополис ад Иструм. Това каза в предаването „Царевград Търнов-славата и величието на България“ на  Радио „Фокус“  Иван Църов, директор на Регионалния исторически музей-Велико Търново и ръководител на проучванията, които стартират в средата на месец август. По думите му разкопките на римския град едва ли ще доведат до изключителни открития, но със сигурност ще разкрият повече за онзи период, векове назад. „Пълното наименование на Никополис е Улпия Никополис ад Иструм. Което означава Улпия, град на победата, към Дунав. Тази добавка „ад Иструм“, географската добавка е заблуждавала археолозите, че градът се намира на реката Дунав. Свързвали са го с днешния Никопол. Но днешният Никопол е основан много по-късно, когато вече Никополис ад Иструм не съществува. Основан е 629 г. в чест на победата на византийския император Ираклий над арабите. А Никополис ад Иструм е получил тази географска добавка, защото в източните провинции на империята, където се говори гръцки език, е имало още 6 града, които се наричат Никополис“, обясни той. Църов определи римския град като една от перлите на родните археологически обекти, но добави, че има още какво да се желае за инфраструктурата към обекта. „ Километрите между пътя Търново - Русе, съществуващи в момента при обекта, са в отвратително състояние. Това са четвъртокласни общински пътища. За съжаление разделен е този двукилометров участък между Община Горна Оряховица и Община Велико Търново. И Община Велико Търново е заинтересувана да се направи пътят, но Община Горна Оряховица няма абсолютно никакъв интерес“, коментира още Иван Църов.", "date": "2018.08.08", "title": "Иван Църов, РИМ-Велико Търново: 20 хиляди лева е финансирането на тазгодишните разкопки на Никополис ад Иструм"}
{"url": "http://www.focus-news.net/news/2018/08/08/2554304/d-r-delyan-georgiev-priznatsite-pri-slanchev-ili-toplinen-udar-sa-glavobolie-svetovartezh-povrashtane-chuvstvo-na-stud-pri-takiva-simptomi-tryabva-da-se-poseti-lekar.html", "text": "Признаците при слънчев или топлинен удар са главоболие, световъртеж, повръщане, чувство на студ - при такива симптоми трябва да се посети лекар. Това каза за   Агенция „Фокус“  лекарят от Центъра за спешна медицинска помощ (ЦСМП) – София д-р Делян Георгиев. По думите му топлините и слънчевите удари, макар да са различни състояния имат много общо по между си. „Обикновено човек се чувства страшно зле, започва да му се повръща, получава силно главоболие и световъртеж“, коментира д-р Георгиев. Той уточни още, че хората, които са получили слънчев или топлинен усещат, усещат че им е много студено, макар навън примерно температурата да е над 30 градуса. „Избива ги студена пот, малките деца изпитват сънливост, започват да спят повече от обикновеното, ако се стигне до подобна ситуация, начинът да си помогнем е като отидем на лекар, стоим в хладни помещения и пием повече течности“, посочи д-р Георгиев като посъветва пострадалите да останат с леко облекло, да си правят студени компреси на главата и краката, въпреки че ще изпитват чувство на студ.  \r\nНа въпрос дали трябва да правим профилактични прегледи при личните си лекари в горещините в зависимост от възрастта и здравословното ни състояние, той отговори: \"Разбира се, особено хората, които имат констатирани вече сърдечно-съдови и мозъчно-съдови проблеми. Те би следвало в този сезон да обърнат по-голямо внимание на здравето си като цяло и да обсъждат оплакванията си с личните си доктори\".   \r\nД-р Георгиев коментира също, че по-високите температури създават проблеми със съня. По думите му, когато нямаме ефективен сън, мозъкът не си почива и хората стават доста изнервени и страдат от главоболие. За справяне с тези неудобства, той препоръча да се храним с лека храна, особено вечерта, за да помогнем процеса на заспиване.  \r\nДаяна ДЮЛГЕРОВА", "date": "2018.08.08", "title": "Д-р Делян Георгиев: Признаците при слънчев или топлинен удар са главоболие, световъртеж, повръщане, чувство на студ - при такива симптоми трябва да се посети лекар"}
{"url": "http://www.focus-news.net/news/2018/08/08/2554307/smolyan-inzh-glosov-proveri-izgrazhdaneto-na-ankernata-sistema-nad-srutishteto-kray-tikale-na-pat-ii-86-smolyan-madan-tselta-e-do-15-septemvri-da-bade-pusnato-dvizhenieto-po-ednoto-platno.html", "text": "Председателят на Управителният съвет на Агенция \"Пътна инфраструктура\" (АПИ) инж. Светослав Глосов заедно с кмета на Смолян Николай Мелемов и заместник-областният управител Владимир Гърбелов провериха напредъка при изграждането на анкерната система над срутището край Тикале на път II-86 Смолян - Мадан. Това съобщиха от пресцентъра на  АПИ . Работата на алпинистите и монтирането на анкерите продължава. Поставянето им  е задължителен елемент от дейностите, които трябва да бъдат изпълнени преди монтирането на високоякостната мрежа, с която да се укрепи ската. През следващата седмица  работата на екипа ще бъде подпомогната от още две машини. \r\nЦелта е до 15 септември да завършат укрепителните дейности и движението да бъде пуснато по едното платно на второкласния път II-86 Смолян - Мадан.", "date": "2018.08.08", "title": "Смолян: Инж. Глосов провери изграждането на анкерната система над срутището край Тикале на път II-86 Смолян - Мадан, целта е до 15 септември да бъде пуснато движението по едното платно"}
{"url": "http://www.focus-news.net/news/2018/08/08/2554284/kathimerini-gratskite-prokurori-poluchiha-detaylite-na-92-te-zhertvi-na-pozharite-v-gartsiya.html", "text": "Списък на 92-те жертви – включително две неидентифицирани лица – на смъртоносните пожари през миналия месец, бяха предадени от съдебните следователи на прокурорите в Атина, като част от разследването на трагедията, предава електронното издание на гръцкия вестник  Kathimerini . \r\nИнформацията ще послужи на прокурорите за свързване с близките на загиналите и други оцелели от пламъците за даване на показания. \r\nДНК проби са били взети от двете неидентифицирани тленни останки, но засега няма нови роднини, които да са потърсили свой близък. 92-та жертва на пожарите беше 85-годишен мъж, който почина във вторник в столична болница. \r\nПрокурорите вече чуха свидетелските показания на 25 държавни служители, включително и на настоящите и бивши началници на пожарната служба.  Йонислав Дочев", "date": "2018.08.08", "title": "Kathimerini: Гръцките прокурори получиха детайлите на 92-те жертви на пожарите в Гърция"}
{"url": "http://www.focus-news.net/news/2018/08/08/2554308/ivan-tsarov-rim-veliko-tarnovo-nikopolis-ad-istrum-e-bil-butikov-grad-dneshna-perla-sred-rodnite-arheologicheski-obekti.html", "text": "Никополис ад Иструм е бил бутиков град, днешна перла сред родните археологически обекти. Това каза в предаването „Царевград Търнов-славата и величието на България“ на  Радио „Фокус“  Иван Църов, директор на Регионалния исторически музей-Велико Търново и ръководител на проучванията там. „Той не е направен с цел показност, макар че е доста красив, малък и спретнат. Основната цел е била от една страна- стратегическа цел, контролира подстъпа към старопланинските проходи, през които се осъществява трафикът от севернобалканските римски провинции на юг, към Тракия, към Македония. От друга страна, голяма територия с много хубава почва, развито още в онова време, началото на втори век, развито земеделие“, обясни той. Църов добави, че въпреки, че финансирането за проучвания тази година е по-голямо от миналогодишните, са необходими още. Никополис ад Иструм е в първа категория от обектите, които са за финансиране, защото първо, че е резерват, втори път, че се посещава от много туристи. Обектът стана изключително интересен в последните години, след като Министерството на културата реализира един проект за около 2 милиона за социализацията на обекта. Много усилия полагаме мие от регионалния музей, който стопанисва обекта, за неговата поддръжка и може би наистина това в момента е една перла в археологическите обекти в България“, коментира още директорът.", "date": "2018.08.08", "title": "Иван Църов, РИМ-Велико Търново: Никополис ад Иструм е бил бутиков град, днешна перла сред родните археологически обекти"}
{"url": "http://www.focus-news.net/news/2018/08/08/2554302/a1-on-makedoniya-maryan-sharets-e-predlozhen-za-nov-premier-na-sloveniya.html", "text": "Пет словенски партии в сряда постигнаха договор за формиране на коалиционно ляво-центристко правителство и предложиха Марян Шарец за нов министър-председател на Словения, предава скопското електронно издание  A1 On . \r\nШарец се намери в позицията да стане словенски премиер, след като консервативната Словенска демократична партия (СДП) на Янез Янша, която победи на парламентарните избори на 3 юни, не успя да намери коалиционни партньори за осигуряване на мнозинство в парламента. \r\nПетте партии, които ще формират бъдещото правителство са Листата на Марян Шарец (ЛМШ), Социалдемократите (СД), Партията на модерния център (ПМЦ) на настоящия премиер Миро Черар, Партията на Аленка Братушек и Демократическата партия на пенсионерите на Словения (ДППС), които заедно имат 43 места в парламента или три по-малко от необходимите 46 за парламентарно мнозинство. \r\nОчаква се словенският парламент да гласува за избора на Шарец за премиер на 17 август. Ако бъде избран, той ще има срок от 15 дена да формира своето правителство. \r\nМарян Шарец е бивш актьор и настоящ кмет на град Камник. Той беше кандидат и за президент на Словения на изборите през октомври 2017 година, като успя да стигне до балотаж, където беше победен от настоящия словенски президент Борут Пахор.  Йонислав Дочев", "date": "2018.08.08", "title": "A1 On (Македония): Марян Шарец е предложен за нов премиер на Словения"}
{"url": "http://www.focus-news.net/news/2018/08/08/2554309/burgas-pod-nadzora-na-rayonna-prokuratura-tsarevo-se-provezhda-razsledvane-po-dosadebno-proizvodstvo-za-intsidenta-s-postradali-momicheta-v-kiten.html", "text": "Под надзора на Районна прокуратура Царево се провежда разследване по досъдебно производство за това, че на 7 август 2018 г. около 21.00 ч. в град Китен, област Бургас, на ул. “Корал“ при управление на лек автомобил “БМВ“, нарушил правилата за движение по пътищата и по непредпазливост причинил средни телесни повреди на повече от едно лице, като деянието е било извършено в пияно състояние и след употреба на наркотици – престъпление по чл.343 ал.ІІІ вр. с ал.І б.“Б“ вр. с чл.342 ал.І от НК във вр. със ЗДвП. Това съобщиха от пресцентъра на  Апелативна прокуратура-Бургас . \r\nПо случая са назначени съдебно-медицински експертизи, авто-техническа експертиза, химико-биологична експертиза, извършва се повторен оглед на местопроизшествието, провеждат се разпити на свидетели и други относими към предмета на разследване, процесуални действия. \r\nЗа това тежко умишлено престъпление, законодателят е предвидил наказание „лишаване от свобода“ от 1 до 6 години и „лишаване от право да се управлява мпс“.", "date": "2018.08.08", "title": "Бургас: Под надзора на Районна прокуратура Царево се провежда разследване по досъдебно производство за инцидента с пострадали момичета в Китен"}
{"url": "http://www.focus-news.net/news/2018/08/08/2554310/sofiya-vavezhda-se-organizatsiya-na-dvizhenieto-vav-vrazka-s-remont-na-ul-gyueshevo.html", "text": "Въвежда се организация на движението във връзка с ремонт на ул. „Гюешево“ в София. Това съобщиха от пресцентъра на  Столична община . \r\nВъв връзка с извършването на основен ремонт на ул. „Гюешево“  от бул. „Инж. Иван Иванов” до бул. „Акад. Иван Гешов” се въвеждат промени в организацията на движение.    \r\nОт 00.00 часа на 9 август 2018 г. до 24.00 часа на 15 септември 2018 г. се забранява влизането на пътни превозни средства  в двете посоки по ул. „Гюешево” между ул. „Камен Андреев“ и ул. „Охридско езеро“.  \r\nОт 04.30 часа на 9 август 2018 г. до 24.00 часа на 15 септември 2018 г. автобусите от линия 60 ще се движат по променен маршрут. \r\nМаршрутът на автобусна линия № 60 се променя както следва: от ж.к. „Овча купел“ по маршрута си до кръстовището ул. „Гюешево“-ул. „Никопол“, надясно по ул. „Никопол“, наляво по ул. „Охридско езеро“ и след кръстовището ул. „Охридско езеро“-ул. „Гюешево“ по маршрута си до Централна жп гара. \r\nРазкрива се временна автобусна спирка на ул. „Охридско езеро“ срещу блок № 23. Закрива се спирката с код 1977 „Ул. Камен Андреев“.", "date": "2018.08.08", "title": "София: Въвежда се организация на движението във връзка с ремонт на ул. „Гюешево“"}
{"url": "http://www.focus-news.net/news/2018/08/08/2554312/d-r-delyan-georgiev-do-5-gradusa-razlika-s-vanshnata-temperatura-tryabva-da-e-nastroen-klimatikat-pri-bremennite-zheni-i-maykite-s-malki-detsa.html", "text": "До 5 градуса разлика с външната температура трябва да е настроен климатикът при бременните жени и майките с малки деца. Това каза за   Агенция „Фокус“  лекарят от Центъра за спешна медицинска помощ (ЦСМП) – София д-р Делян Георгиев. По думите му те не би следвало да излизат навън в горещите часове на деня, като всяка една разходка трябва да се ограничава сутрин до 10.00 часа и следобед след 17.00 часа. “Трябва да стоят вътре на хлад, ако са на климатик, то той трябва да бъде настроен до 5 градуса разлика с външната температура, защото ако им се наложи да се излязат се получава шокова разлика, която не се отразява добре на целия организъм, на сърдечно-съдовата система и на плода при бременните жени”, уточни той.  \r\nД-р Георгиев обясни, че има значение какви дрехи обличаме при горещо време. \"За съжаление много възрастни хора субективно усещат, че им е хладно и излизат прекалено облечени навън. Би следвало в тези горещи дни, хората да бъдат по-леко облечени, задължително да носят шапка на главата, да имат в себе си вода, защото един от големите проблеми при горещи температури е именно обезводняването на организма“, посочи д-р Делян Георгиев.   \r\nДаяна ДЮЛГЕРОВА", "date": "2018.08.08", "title": "Д-р Делян Георгиев:  До 5 градуса разлика с външната температура трябва да е настроен климатикът при бременните жени и майките с малки деца"}
{"url": "http://www.focus-news.net/news/2018/08/08/2554313/burgas-intenzivno-e-dvizhenieto-po-patishtata-v-oblastta.html", "text": "Интензивно е движението на моторни превозни средства по пътищата в област Бургас. Това каза за  Радио „Фокус“ – Бургас  дежурният от Областното пътно управление. По-натоварен е трафикът по пътя Бургас – Поморие – Равда ­– Слънчев бряг в двете посоки, както и това по пътя Бургас – Атия – Черноморец – Созопол. \r\nНатоварено е и движението и по входно-изходните пътни артерии на областния център. Най-много автомобили се струпват на входа на Бургас от автомагистрала „Тракия“, както и на кръговото кръстовище в този район. Интензивно е движението и по булевардите „Димитър Димов“ и „Булаир“. \r\nС нормална интензивност се  осъществява движението по централните градски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nВеселина НИКОЛОВА", "date": "2018.08.08", "title": "Бургас: Интензивно е движението по пътищата в областта"}
{"url": "http://www.focus-news.net/news/2018/08/08/2554314/kyustendil-trafikat-po-avtomagistrala-struma-i-glaven-pat-e-79-e-normalno-natovaren.html", "text": "Трафикът по автомагистрала „Струма“ и главен път Е-79 е нормално натоварен. Това съобщиха за  Радио „Фокус“ – Кюстендил  от Областно пътно управление – Кюстендил. Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци до 14 август. Движението в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. До 31 август движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. \r\nЛивия НИНОВA", "date": "2018.08.08", "title": "Кюстендил: Трафикът по автомагистрала „Струма“ и главен път Е-79 е нормално натоварен"}
{"url": "http://www.focus-news.net/news/2018/08/08/2554300/prof-hristomir-branzov-nimh-stoeyki-v-ban-poveche-ot-30-godini-ne-sme-poluchavali-nikakvi-sredstva-za-podmyana-na-aparatura.html", "text": "Стоейки в БАН, повече от 30 години не сме получавали никакви средства за подмяна на апаратура. Това каза директорът на Националния институт по метеорология (НИМХ) и хидрология към Българската академия на науките (БАН) проф. Христомир Брънзов в интервю за  Агенция „Фокус“ . \r\nНа въпрос какво ще се случи с НИМХ, ако излезе от БАН, проф. Брънзов отговори: „Ако излезе от БАН, НИМХ все пак си запазва статута на научна организация, като ние си имаме и акредитациите за обучение на докторанти, имаме си и даването на академични длъжности. Но най-важното е, че това е полезно за работата, защото, както знаете, метеорологията е наука, която е на границите между човешкото знание и незнание. Така че за нас е изключително важно да продължим научната си дейност, която директно пък влиза в практиката, тъй като както един генерален секретар на Световната метеорологична организация преди няколко години каза, това е един прекрасен пример, защото ние сме дали един байпас на цяло звено – тъй като другите метеорологични служби си имат изследователски център и т.н. и самите учени са и ръководители на Националната метеорологична служба, така че те директно си вършат и научната работа, внедряват си я и си ръководят дейността. Това, което е най-важното ни завоевание, ще остане“. \r\nДиректорът на НИМХ обясни, че това, което е чисто прагматичното, е свързано с факта, че Институтът вече няма да бъде в ситуация, в която по думите му никой не носи отговорност за нищо. „Защото в момента се случва следното – правителството казва ние сме дали достатъчно средства на БАН тази година, което е и вярно, търсете си парите в БАН. В БАН парите се разпределят от два колективни органа, които са пример за това, което българския народ нарича „колективна безотговорност“, защото те в действителност за нищо не отговарят. Пари няма там и те ни казват да си търсим парите от правителството. И ние попадаме в един параграф 22, от който няма излизане. Докато, ако както всички национални метеорологични служби по света, сме директно към съответна структура или правителство, ще си имаме бюджет, който се регламентира от Закона за бюджета, и там вече е ясно кой носи отговорност за наличието или липсата на средства за осъществяване на нашата дейност“, обясни прод. Брънзов. \r\nТой коментира, че засега НИМХ е поставен в една ситуация да работи ден за ден, не знаейки дали другиден ще има средства за работа или не – да си плати консумативни, електроенергия, комуникации. „Още повече, че стоейки в БАН, повече от 25-30 години не сме получавали никакви средства за апаратурата. Апаратурата ни е от 80-те и 90-те години на миналия век и колкото и да се опитваме да я поддържаме, вече излиза от строя. Резервни части няма, а това ние поддържаме 910 станции. А дори да бъдат отпуснати пари, апаратурите не могат да бъдат сменени за една година или две. В цял свят практиката е в порядъка на 5-10% от стойността на апаратурата да се залага всяка година в бюджета, за да може в рамките на 10-15 години тези прибори – толкова е и животът на тези уреди обикновено, да бъдат сменени, за да може да функционират. Така че много са проблемите и те са свързани основно не толкова дори с размера на средствата, колкото с философията, с начина планиране на тези средства, на изразходването им, на приоритетите. Но най-вече на отговорността“, коментира проф. Брънзов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.08", "title": "Проф. Христомир Брънзов, НИМХ: Стоейки в БАН, повече от 30 години не сме получавали никакви средства за подмяна на апаратура"}
{"url": "http://www.focus-news.net/news/2018/08/08/2554305/tass-senatska-komisiya-v-kongresa-na-sasht-pokani-dzhulian-asandzh-na-izslushvane-za-ruskata-namesa-na-izborite-ot-2016.html", "text": "Сенатската комисия по разузнаване на Конгреса на САЩ отправи покана до създателя на „Уикилийкс“ Джулиан Асандж да се изправи на изслушване за предполагаемата намеса на Русия в американските президентски избори през 2016 година, предава  ТАСС , като се позовава на писмо от комисията от 1 август, публикувано в сряда в профила на „Уикилийкис“ в социалната мрежа „Туитър“. \r\nВъв вторник президентът на Еквадор Ленин Морено обяви, че представители на еквадорското правителство провеждат разговори с адвокатите на Джулиан Асандж за неговото изнасяне от посолството на страната в Лондон, където той се намира от 2012 година насам. Ако напусне еквадорското посолството, Асандж най-вероятно ще бъде арестуван от властите във Великобритания и екстрадиран в САЩ, където има заповед за неговия арест.  Йонислав Дочев", "date": "2018.08.08", "title": "ТАСС: Сенатска комисия в Конгреса на САЩ покани Джулиан Асандж на изслушване за „руската намеса“ на изборите от 2016"}
{"url": "http://www.focus-news.net/news/2018/08/08/2554315/gazeta-express-hashim-tachi-pokani-lidera-na-opozitsiyata-avdulah-hoti-da-vodi-dialoga-sas-sarbiya.html", "text": "Президентът на Косово Хашим Тачи призова председателя на парламентарната група на опозиционната Демократическата лига на Косово (ДЛК) Авдулах Хоти да води диалога със Сърбия, заявявайки че би подкрепил подобна инициатива, предава базираното в Прищина албанско електронно издание  Gazeta Express . \r\nВ обръщение до медиите в сряда, президентът Тачи обяви че е готов да предаде ролята си на главен преговарящ в диалога Белград-Прищина и предложи лидера на най-голямата опозиционна партия Авдулах Хоти да го замести в тази роля. Но от ДЛК отказват да се присъединят към преговорния екип, воден от Тачи, заявявайки че косовският президент няма легитимация и мандат да води диалога. \r\n„Изявлението на Хоти, че Медведжа, Буяновац и Прешева са част от Косово, е много окуражаващо. Това е напредък в политическата позиция. След тази ясна позиция съм готов да поканя господин Хоти да води диалога със Сърбия. Той има политическия и дипломатически опит и има академични препоръки за фискални реформи, както и авторитета за защитаване на националните каузи“, заяви Тачи.  Йонислав Дочев", "date": "2018.08.08", "title": "Gazeta Express: Хашим Тачи покани лидера на опозицията Авдулах Хоти да води диалога със Сърбия"}
{"url": "http://www.focus-news.net/news/2018/08/08/2554311/telma-makedoniya-hashim-tachi-i-aleksandar-vuchich-sa-na-edna-i-sashta-valna.html", "text": "Косовският президент Хашим Тачи не се отказва от идеята за корекция на границите със Сърбия. Решението за присъединяване на Прешевската долина към Косово, той ще остави на народа, за което обяви че ще организира референдум. Мирната корекция на границата, Тачи смята че ще бъде от полза за Косово, а противниците на това предложение пропагандират за подялба и размяна на територии, отбелязва скопският телевизионен канал  „Телма“ . \r\n„В такава ситуация, наистина не остава нищо друго освен да се насърчат гражданите на Република Косово за вземане на решение, като им се предостави възможност сами да решат кой е прав и коя опция е в интерес на Косово. Затова е наложително на нашите граждани да се даде възможността за референдум, за който ще работя да се осъществи“, написа Тачи в социалната мрежа „Фейсбук“. \r\nВ сряда косовският президент преповтори позицията си, че няма да има подялба на Косово и добави, че няма да има и автономия за косовските сърби. На неговата идея се противопостави косовската опозиция, но и премиерът Рамуш Харадинай, който му припомни че границите се променят само с война. \r\n„Границите се задават само с война и само войната може да ги промени. Всички албанци биха искали Прешево да се присъедини към Косово, но знаете че тези граници са поставени с влизането на НАТО. 10 000 души са загинали за тези граници и не можете да си играете с тях“, заяви косовският премиер. \r\nХашим Тачи за пореден път не поясни какво точно разбира той под „корекция на границата“, но с решението за референдум, изглежда че косовският президент е на същата вълна със сръбския си колега Александър Вучич. Сръбският държавен глава заяви, по време на обръщението си до обществеността във вторник, че ако се намери някакво решение за Косово, крайната дума ще дадат всички граждани на референдум. \r\nПокрай това успокояване на страстите се очаква Брюксел бързо да събере на една маса Белград и Прищина. Всички са съгласни, че въпросът не може да продължава да стои с десетилетия и затова е нужен компромисът.  Йонислав Дочев", "date": "2018.08.08", "title": "„Телма“ (Македония): Хашим Тачи и Александър Вучич са на една и съща вълна"}
{"url": "http://www.focus-news.net/news/2018/08/08/2554316/sofiya-vavezhda-se-organizatsiya-na-dvizhenieto-vav-vrazka-s-remont-na-kragovoto-krastovishte-na-ul-paprat-ul-zahari-zograf-i-ul-karnobatski-prohod.html", "text": "Въвежда се организация на движението във връзка с ремонт на кръговото кръстовище на ул. „Папрат“, ул. „Захари Зограф“ и ул. „Карнобатски проход“ в София. Това съобщиха от пресцентъра на  Столична община . \r\nЗабранява се влизането на пътни превозни средства, както следва: \r\n- от 08.00 часа до 20.00 часа на 9 август 2018 г. през кръстовището при ул. „Папрат“ – ул. „Захари Зограф“ – ул. „Лагадина“ – ул. „Карнобатски проход“; \r\n- от 08.00 часа на 13 август 2018 г. до 20.00 часа на 14 август 2018 г. през кръстовището при ул. „Папрат“ – ул. „Захари Зограф“ – ул. „Лагадина“ – ул. „Карнобатски проход“. \r\nВъвеждат се промени в трасетата на автобусите, преминаващи през кръстовището.  \r\nОт 04.30 часа до 24.00 часа на 9 август 2018 г. и от 04.30 часа на 13 август 2018 г. до 24.00 часа на 14 август 2018 г. автобусна линия № 64 се  разделя на два маршрута: \r\n- автобусна линия № 64: от Център по хигиена по маршрута до спирка с код 0835 „Кв. Драгалевци” и надясно по маршрута на автобусна линия № 93 до площад „Цар Иван Александър” двупосочно с крайна спирка 0834 „Кв. Драгалевци” и начална спирка с код 0837 „Кв. Драгалевци” за автобусна линия № 93;  \r\n- автобусна линия № 64-А с маршрут от Зоопарка до спирка „Гробищен парк Драгалевци” двупосочно; \r\nАвтобусна линия № 93 се закрива. \r\nАвтобусна линия № 98 – се разделя на два маршрута: \r\n- автобусна линия № 98: от Кметство Железница по маршрута до кръстовище бул. „Симеоновско шосе”/ул. „Симеоновска”, надясно по бул. „Симеоновско шосе” по маршрута на автобусна линия № 67 до Околовръстен път, наляво по Околовръстен път до бул. „Черни връх” и надясно по бул. „Черни връх” по маршрута до Зоопарка двупосочно; \r\nРазкрива се временна спирка на Околовръстен път в посока Зоопарка преди пешеходната пътека на кръговото кръстовище с бул. „Черни връх”. \r\n- автобусна линия № 98-А с маршрут: от крайната станция на автобусна линия № 67 (спирка с код 0899 „Кв. Симеоново”) по бул. „Симеоновско шосе”, надясно по ул. „Симеоновска” и ул. „Захари Зограф” по маршрута на автобусна линия № 98 до кръстовището с ул. „Панайот Пипков”, където автобусите ще извършват обратен завой. \r\nРазкрива се временна крайна и начална спирка на ул. „Панайот Пипков” веднага след десния завой от ул. „Захари Зограф”. \r\nВъвежда се забрана за престой и паркиране на площадчето с оглед осигуряване на безопасно извършване на маневрата обратен завой.", "date": "2018.08.08", "title": "София: Въвежда се организация на движението във връзка с ремонт на кръговото кръстовище на ул. „Папрат“, ул. „Захари Зограф“ и ул. „Карнобатски проход“"}
{"url": "http://www.focus-news.net/news/2018/08/08/2554318/sliven-intenziven-e-trafikat-po-patishtata-v-oblastta.html", "text": "Трафикът по пътищата в област Сливен е интензивен, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.08", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2018/08/08/2554317/pregled-na-mezhdunarodnite-novini-do-18-chasa-agentsiya-fokus.html", "text": "Позовавайки се на източници от Европейската народна партия (ЕНП), към която принадлежи и Християндемократическият съюз (ХДС) на Ангела Меркел, сръбският новинарски портал  Telegraf.rs  разкрива, че германският канцлер е изготвила план за Косово, който вече е представила на колегите си от балканските страни.  \r\nВъпреки официалния диалог между Белград и Прищина, воден под егидата на Европейския съюз, е ясно, че без съгласието на Германия, водещата държава в Общността, споразумение не може да бъде достигнато. Преговорите вече са в заключителния етап, но в публичното пространство все още няма представено конкретно предложение, което да доведе до нормализиране на двустранните отношения между Сърбия и Косово.  \r\nГермания даде да се разбере, че се противопоставя на промяната на границите или на каквато и да била подялба на Косово, постигната в преговорите между Белград и Прищина. Въпреки това, според източниците на медията, Ангела Меркел все пак допуска в края на процеса да се стигне до разделяне на Косово.  \r\nКакво обаче предвижда плана на Меркел? В първата фаза на изпълнението му следва да бъде формирана Общността на сръбските общини, за което германският канцлер настоя и на последната си среща с косовския президент Хашим Тачи.  \r\nСъзнавайки, че за сърбите е неприемливо Общността да функционира на ниво неправителствени организации, което е и целта на Прищина, Меркел планира по-широки правомощия за нея. Тази част от плана се нарича „Общност на сръбските общини Плюс“. За пълноценното й функциониране следва да бъдат създадени и други, спомагателни органи, които биха могли да си сътрудничат сърбите.  \r\nОт друга страна, планът на германския канцлер ще подразбира проверка на ситуацията на място, т.е. признаване без признание. Според  Telegraf.rs  това означава Белград „да признае реалността, но не и независимостта“. Прищина ще трябва да се примири , че няма да стане член на международните институции и организации.  \r\nСпоред източниците от ЕНП, посочените по-горе елементи на плана са част от първара фаза на плана, която трябва да бъде реализирана в краткосрочен план.  \r\nЗа „големия финал“ ще се чака 20 г. След изтичането на този период, Общността на сръбските общини ще се проведе референдум за отцепване, което ще се създаде реална възможност на населената предимно със сърби северна част на Косово да се върне под ефективната власт на Белград.  \r\nМедията припомня, че Брюкселското споразумение предвижда в Общността да бъдат включени 10 общини, на шест от които административна граница е със Сърбия. \r\n***  Планът на САЩ да спрат износа на петрол от Иран няма да бъде успешен. Това увери министърът на външните работи на Иран Мохамад Джавад Зариф пред  местен вестник, предава  Rеuters . \r\nВ предходните семици американски официални лица обявиха, че ще се стремят да окажат натиск върху държавите да се откажат от вноса на петрол от Иран в опит да принудят Техеран да прекрати своята ядрена програма и участието си в регионалните конфликти в Сирия и Ирак. \r\n„Ако американците искат да си запазят тази опростенческа и невъзможна идея, те трябва да знаят и последиците от нея. Те не могат да очакват, че Иран няма да изнася петрол, а други ще изнасят“, подчерта Зариф. \r\nПрезидентът Хасан Рухани намекна миналия месец, че Иран може да блокира Ормузкия проток - голям петролен корабоплавателен маршрут, ако САЩ се опитат да спрат износа на петрол от ислямската република. В отговор лидерът на Белия дом предупреди, че Иран може да понесе сериозни последици, ако заплашва САЩ. \r\n„Американците създадоха военна стая срещу Иран. Не можем да си позволим да се конфронтираме с Америка, като паднем в капана на тази военна стая и играейки на тяхното бойно поле“, категоричен бе първият дипломат на Техеран. \r\nМиналия месец Доналд Тръмп предложи да се срещне с лидерите на Иран. Мохамад Джавад  Зариф каза, че в миналото Оман и Швейцария са били медиатори в диалога със САЩ, но уточни, че сега не се провеждат директни или индиректни преговори с Вашингтон. \r\n***  Аз съм горд, че съм първият премиер, който чества Илинден като премиер, който се прекланя пред гроба на Гоце Делчев, каза Зоран Заев и - остана жив, коментират в редакцията на близкото до кръговете на ВМРО-ДПМНЕ скопско електронно издание   „Република“ . \r\nМинистър-председателят на Македония отбеляза 115-годишнината от Илинденско-Преображенското въстание (в източника – Илинденското въстание) заедно с българския премиер. Двамата участваха в церемония по полагане на венци и цветя пред паметника на Гоце Делчев на площад „Македония\" в Благоевград. Но, очевидно, Заев не знае къде е бил, твърди изданието.  \r\n„Аз съм политик, който винаги иска да държи под око изказванията, които не са в полза на нашата Македония. Илинденското въстание е македонско, ако гражданин на България иска да го празнува - да го празнува. Аз съм горд, че съм първият премиер, който чества Илинден като премиер, който се прекланя пред гроба на Делчев“, коментира Заев  в интервю за 1ТВ, дадено на 4 август.  \r\nОт редакцията подчертават, че заради направения гаф Заев си навлече остри критики. „Ти си първият, който не е запознат с много неща. Ти? Ти си гений, чудо на природата. Премиер. Ако те нямахме, ще трябва да те измислим\", бе един от коментарите, написани в социалните мрежи по повод изказването на Заев. \r\n***  Президентът на Косово Хашим Тачи в сряда повтори, че няма да има подялба на Косово, добавяйки че няма да има и автономия за косовските сърби, предава македонското електронно издание  Радио „Свободна Европа“ . \r\n„С корекция на границите се има предвид единствено Прешевската долина да премине към Косово, но няма да има подялба на страната, нито пък автономия за сърбите“, заяви Тачи. \r\nТой изтъкна, че е напълно ангажиран с постигането на окончателен мирен договор със Сърбия, а корекцията на границата той иска, откакто представителите на албанците в южна Сърбия са го помолили, „като единствена възможност да се легитимират техните искания“, поясни косовският президент. \r\nПремиерът на страната Рамуш Харадинай също заяви, че границите на Косово не трябва да се променят. \r\n***  Министърът на външните работи на Сърбия Ивица Дачич заяви, че не е той този, който е отворил „Кутията на Пандора, говорейки за промяна на границите с Косово, предава електронното издание на македонския вестник  „Нова Македония“ . \r\nТой добави, че когато е била провъзгласена независимостта на Косово, е трябвало да се провъзгласи независимост и на Република Сръбска (от Босна и Херцеговина), независимо от позицията му за подялба на Косово. \r\n„Това го казвам аз и това е моето мнение. Това не е предложение на партията ми, нито на сръбското правителство. Казвам го от десет години. Това решение е възможно най-бързото, тъй като няма да има преселение на народите“, заяви Дачич. \r\nСръбският външен министър поясни, че е говорил по тази тема и с Добрица Чосич, който му е споделил, че за това е ставало на въпрос и със Слободан Милошевич и Зоран Джинджич. \r\n„Джинджич твърдеше, че има две възможности – конфедерация, а ако нямаме никакъв друг вариант, тогава ще има подялба“, заяви Дачич. \r\nТой разкри, че за вътрешния диалог, отворен от президента Александър Вучич, не е представено нито едно друг предложение: \r\n„Говорихме за промяна на границите, но не е употребяван терминът подялба. Не сме говорили нито за кои територии става на въпрос. Питайте населението в северно Косово какво мислят за това. А сърбите в анклавите в южно Косово, те къде принадлежат? Според нашата конституция те принадлежат на сръбската провинция, а къде се намира тя в реалния живот? Този, който живее в анклава, отдавна е престанал да мисли, че е интегрална част от Сърбия“, добави още сръбският първи дипломат. \r\n***  Пет словенски партии в сряда постигнаха договор за формиране на коалиционно ляво-центристко правителство и предложиха Марян Шарец за нов министър-председател на Словения, предава скопското електронно издание  A1 On . \r\nШарец се намери в позицията да стане словенски премиер, след като консервативната Словенска демократична партия (СДП) на Янез Янша, която победи на парламентарните избори на 3 юни, не успя да намери коалиционни партньори за осигуряване на мнозинство в парламента. \r\nПетте партии, които ще формират бъдещото правителство са Листата на Марян Шарец (ЛМШ), Социалдемократите (СД), Партията на модерния център (ПМЦ) на настоящия премиер Миро Черар, Партията на Аленка Братушек и Демократическата партия на пенсионерите на Словения (ДППС), които заедно имат 43 места в парламента или три по-малко от необходимите 46 за парламентарно мнозинство. \r\nОчаква се словенският парламент да гласува за избора на Шарец за премиер на 17 август. Ако бъде избран, той ще има срок от 15 дена да формира своето правителство. \r\nМарян Шарец е бивш актьор и настоящ кмет на град Камник. Той беше кандидат и за президент на Словения на изборите през октомври 2017 година, като успя да стигне до балотаж, където беше победен от настоящия словенски президент Борут Пахор. \r\n***  Сенатската комисия по разузнаване на Конгреса на САЩ отправи покана до създателя на „Уикилийкс“ Джулиан Асандж да се изправи на изслушване за предполагаемата намеса на Русия в американските президентски избори през 2016 година, предава  ТАСС , като се позовава на писмо от комисията от 1 август, публикувано в сряда в профила на „Уикилийкис“ в социалната мрежа „Туитър“. \r\nВъв вторник президентът на Еквадор Ленин Морено обяви, че представители на еквадорското правителство провеждат разговори с адвокатите на Джулиан Асандж за неговото изнасяне от посолството на страната в Лондон, където той се намира от 2012 година насам. Ако напусне еквадорското посолството, Асандж най-вероятно ще бъде арестуван от властите във Великобритания и екстрадиран в САЩ, където има заповед за неговия арест. \r\n***  Президентът на Косово Хашим Тачи призова председателя на парламентарната група на опозиционната Демократическата лига на Косово (ДЛК) Авдулах Хоти да води диалога със Сърбия, заявявайки че би подкрепил подобна инициатива, предава базираното в Прищина албанско електронно издание  Gazeta Express . \r\nВ обръщение до медиите в сряда, президентът Тачи обяви че е готов да предаде ролята си на главен преговарящ в диалога Белград-Прищина и предложи лидера на най-голямата опозиционна партия Авдулах Хоти да го замести в тази роля. Но от ДЛК отказват да се присъединят към преговорния екип, воден от Тачи, заявявайки че косовският президент няма легитимация и мандат да води диалога. \r\n„Изявлението на Хоти, че Медведжа, Буяновац и Прешева са част от Косово, е много окуражаващо. Това е напредък в политическата позиция. След тази ясна позиция съм готов да поканя господин Хоти да води диалога със Сърбия. Той има политическия и дипломатически опит и има академични препоръки за фискални реформи, както и авторитета за защитаване на националните каузи“, заяви Тачи. \r\n***", "date": "2018.08.08", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/08/2554321/varna-motorist-e-postradal-pri-katastrofa-na-ul-orlovo-gnezdo-v-grada.html", "text": "Моторист е пострадал при пътен инцидент на ул. „Орлово гнездо“ във Варна. Това съобщиха за  Радио „Фокус“ – Варна  от КАТ. Мотоциклетистът е с контузни наранявания, няма опасност за живота му.  \r\nОт началото на деня на територията на града са регистрирани осем произшествия. При тези инциденти няма данни за пострадали хора. Регистрирани са само материални щети. Към момента няма информация за задръствания в резултат на инциденти и пътни произшествия. \r\nДиана СТОЕВА", "date": "2018.08.08", "title": "Варна: Моторист е пострадал при катастрофа на ул. „Орлово гнездо“ в града"}
{"url": "http://www.focus-news.net/news/2018/08/08/2554323/gd-granichna-politsiya-intenziven-e-trafikat-na-gkpp-kalotina-gkpp-makaza-gkpp-dunav-most-ruse-i-gkpp-dunav-most-vidin.html", "text": "Интензивен е трафикът на ГКПП \"Калотина\", ГКПП \"Маказа\", ГКПП \"Дунав мост\" - Русе и ГКПП \"Дунав мост\" - Видин, съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на изход от леки автомобили. На българо-гръцката граница на ГКПП \"Маказа\" трафикът е интензивен на вход и на изход за леки автомобили. На българо-румънската граница на ГКПП \"Дунав мост\" - Русе и ГКПП \"Дунав мост\" - Видин трафикът е интензивен за товарни автомобили на изход.  \r\nНа българо-македонската и българо-турската граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.08", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Маказа\", ГКПП \"Дунав мост\" - Русе и ГКПП \"Дунав мост\" - Видин"}
{"url": "http://www.focus-news.net/news/2018/08/08/2554320/ria-novosti-amerikanskiyat-senator-rand-pol-e-predal-pismo-ot-donald-tramp-za-vladimir-putin.html", "text": "Американският сенатор Ранд Пол е предал в администрацията на руския президент Владимир Путин писмо от колегата му от САЩ Доналд Тръмп, предава  РИА Новости . \r\n„Моя беше честта да предам писмо от президента Тръмп в администрацията на президента Владимир Путин. В писмото се акцентира върху значението от продължаване на взаимодействието в различните сфери и възстановяване на културния обмен“, написа Пол в социалната мрежа „Туитър“. \r\nГоворителят на руския президент Дмитрий Песков потвърди, че за Владимир Путин е предадено писмо „по дипломатически канал“, с което Кремъл все още не се е запознал.  Йонислав Дочев", "date": "2018.08.08", "title": "РИА Новости: Американският сенатор Ранд Пол е предал писмо от Доналд Тръмп за Владимир Путин"}
{"url": "http://www.focus-news.net/news/2018/08/08/2554325/blagoevgrad-intenziven-e-trafikat-po-avtomagistrala-struma-i-glaven-pat-e-79-po-napravlenieto-sofiya-kulata-i-obratno.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път 19 Симитли – Гоце Делчев в посока от и за Банско. Движението в участъка Ново Делчево – Кулата от км 152+000 до км 166+000 на автомагистрала „Струма“ трябва да се осъществява с повишено внимание поради косене на тревни площи в средна разделителна ивица. Преминаването се осъществява спрямо поставените пътни знаци от 07.00 до 17.00 часа до 10 август. В Област Благоевград не се извършват ремонтни дейности по първокласната, второкласната и третокласната пътна мрежа. През деня е регистриран един по-тежък пътен инцидент на пътя Петрич – Рупите. При него товарен автомобили е излязъл извън пътното платно, като е пострадал шофьорът на пътното превозно средство. \r\nНормално натоварен е трафикът по основните улици и булеварди в областния център. Пътните настилки са сухи. Интензивен е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, движението в някои участъци е ограничено През деня няма  регистрирани тежки инциденти. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.08", "title": "Благоевград: Интензивен е трафикът по автомагистрала „Струма“ и главен път Е-79 по направлението София – Кулата и обратно"}
{"url": "http://www.focus-news.net/news/2018/08/08/2554327/veliko-tarnovo-zatvoren-za-dvizhenie-e-patyat-veliko-tarnovo-s-shemshevo-prez-zapadna-promishlena-zona-poradi-izgrazhdane-na-mostovo-saorazhenie.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 29 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.08.08", "title": "Велико Търново: Затворен за движение е пътят  Велико Търново – с. Шемшево, през Западна промишлена зона, поради изграждане на мостово съоръжение"}
{"url": "http://www.focus-news.net/news/2018/08/08/2554329/veliko-tarnovo-teche-remont-na-vodoprovodite-v-starata-chast-na-grada-zatvorena-za-dvizhenie-e-ul-ivan-vazov.html", "text": "Тече усилен ремонт на водопроводите в старата част на Велико Търново, предаде репортер на  Радио „Фокус“ – Велико Търново . Затворена за движение е улица „Иван Вазов“. На място е разположена строителна техника. Улицата е разкопана. \r\nЗаради ремонтът са променени маршрутите на пет автобусни линии №5, 20, 40, 50 и 110. Измененията ще са в сила до приключване на строителните работи, но не по-късно от 31 август. В посоката на движение от центъра на старата столица към крепостта Царевец крайна дестинация на линии с номера 20, 40, 50 и 110 е площад „Велчова завера“. \r\nАвтобус №5 продължава да обслужва квартал „Асенов“,  но маршрутът му е променен. В посока на движение от централната част към жилищната зона в подножието на Царевец линията достига по утвърденото си трасе до кръстовището при каменния мост /до църквата „Св. Четиридесет мъченици“/. Там автобусът обръща и потегля обратно по ул. „Св. Климент Охридски“, пътя зад крепостта Царевец, ул. „Сливница“, ул. „Димитър Найденов“, ул „Теодосий Търновски“, главен път Варна – Велико Търново, Южен пътен възел, ул. „Христо Ботев“. От ул. „Васил Левски“ към кв. „Колю Фичето“ „петицата“ продължава по утвърденото си трасе. \r\nЗаради затварянето на улици „Иван Вазов“ и „Велчо Джамджията“ е променено и движението на автомобили по направлението Велико Търново – Арбанаси – Горна Оряховица и обратно. И в двете посоки водачите могат да ползват следния обходен маршрут: улици „Мармарлийска“, „Магистрална“ „Христо Ботев“ и други, според идването, Южен пътен възел, главен път „Велико Търново – Варна“, улици „Теодосий Търновски“, „Димитър Найденов“, „Сливница“, път зад крепостта Царевец, ул. „Св. Климент Охридски“, кръстовището до каменния мост при църквата „Св. Четиридесет мъченици“. \r\nНадежда КРЪСТЕВА", "date": "2018.08.08", "title": "Велико Търново: Тече ремонт на водопроводите в старата част на града, затворена за движение е ул. „Иван Вазов“"}
{"url": "http://www.focus-news.net/news/2018/08/08/2554330/predstoyashti-sabitiya-v-stranata-za-9-avgust-agentsiya-fokus.html", "text": "*** \r\nОт 11.00 часа в зала „акад. Любомир Кръстанов“ на НИМХ ще бъде подписано Рамково споразумение за сътрудничество между Селскостопанска академия (ССА) и Национален институт по метеорология и хидрология. Документът ще бъде подписан от председателя на ССА проф. Васил Николов и директора на НИМХ проф. Христомир Брънзов. \r\n*** \r\nОт 11.00 часа на кръстовището на бул. „Константин Величков“ и бул. „Тодор Александров“ зам.-кметът на София Евгени Крусев ще провери изграждането на обособено трасе на градския транспорт. \r\n*** \r\nОт 11.30 часа до 12.30 часа на Летище „София“ (Терминал 2, Пристигащи) ще се състои фолклорен флашмоб с участието на танцов ансамбъл „София-6“. \r\n*** \r\nОт 12.00 часа в зала „22 септември“ в Благоевград ще бъде изтеглен жребият за определяне на срещите в VI Международен детски футболен турнир „Купите на Община Благоевград\". \r\n*** \r\nОт 12.30 часа в Спа хотел Мантар в село Марикостиново ще се проведе състезание по плуване в свободен стил.  \r\n*** \r\nОт 18.00 часа в Дома на писателя ще звучат модерна поезия и белетристика, както и култови рок произведения.  \r\n*** \r\nОт 10.00 часа във фоайето на ФКЦ – Варна ще бъде открита художествена изложба на главен старшина Миглена Шегенова /живопис/. \r\nОт 12.00 часа на Морската гара ще се състои церемония по награждаване на победителите от Спартакиадата по морски спортове на Военноморските сили. \r\nОт 14.00 часа в Щаба на ВМС ще се проведе церемония за награждаване на военнослужещи от Военноморските сили от областния управител на Варненска област, кмета на град Варна и командира на ВМС. \r\n*** \r\nОт 11.00 часа в клуба на стопанския деятел ръководството на ПП АБВ ще даде пресконференция.  \r\n*** \r\nОт 12.00 часа в сградата на БЧК на ул. „Братя Шкорпил“ №3 ще се проведе среща, посветена на предстоящите събития и кампании на организацията. По време на срещата ще бъде представена актуална информация за предстоящия Национален турнир „Млад спасител 2018“, Национален преглед по водно спасяване за мъже и жени – Варна 2018, курс по водно спасяване за деца „Млад спасител“ и кампания „Дари кръв – вземи билет“. \r\n*** \r\nВ 14.00 часа на изхода на Провадия в посока с. Бозвелийско председателят на Управителния съвет на Агенция „Пътна инфраструктура“ (АПИ) инж. Светослав Глосов ще откриe рехабилитираните отсечки с обща дължина 12 км от път III-904 Гроздьово - Провадия. \r\n*** \r\nОт 10.00 часа в дискусионна зала „Изида“( етаж 2) на междинна пресконференция ще бъде отчетен напредъкът на дейностите по „Интегриран проект за подобряване на водния сектор в град Добрич - фаза 1”. \r\n*** \r\nВ 11.00 часа в центъра на с. Стожер председателят на Агенция „Пътна инфраструктура“ (АПИ) инж. Светослав Глосов ще открие рехабилитирания 15,5-километров участък от път II-29 Варна - Добрич. \r\n*** \r\nОт 19.00 часа в родната къщата на оперната певица Константина Петкова в село Пчеларово ще се състои джаз вечер.  \r\n*** \r\nОт 11.00 часа на Учебен полигон „Ново село“ ще се проведе заключителна церемония за закриване на многонационалната съвместна подготовка „PLATINUM LION 2018”.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведат редица инициативи по програмата „Чета и играя – знам и мога“.  \r\n*** \r\nОт 10.00 часа до 12.00 часа в къща-музей „Гео Милев“ ще се проведа литературни занимания за деца от 5 до 9 години.", "date": "2018.08.08", "title": "Предстоящи събития в страната за 9 август (Агенция „Фокус“)"}
{"url": "http://www.focus-news.net/news/2018/08/08/2554322/panos-kamenos-arestuvaneto-na-dvamata-gratski-voynitsi-beshe-izvarsheno-po-zapovedi-na-redzhep-tayip-erdogan.html", "text": "Арестуването на двамата гръцки военнослужещи, които са държани в Турция от март месец насам, е било извършено по заповедите на турския президент Реджеп Тайип Ердоган, заяви министърът на отбраната на Гърция Панос Каменос, цитиран от електронното издание на гръцкия вестник  Kathimerini . \r\nВ коментар, направен по време на радио интервю в сряда, Каменос заяви че двамата войници са били арестувани, за да могат да бъдат използвани като разменна монета за осемте турски офицери, които избягаха в Гърция след проваления опит за преврат срещу Ердоган през 2016 година. \r\n„Не мисля, че това беше случаен акт. Те откриха възможност в една снежна нощ да вкарат своя план в действие“, заяви Каменос пред радио „Real FM“. \r\nГърция неколкократно отхвърли възможността за размяна.  Йонислав Дочев", "date": "2018.08.08", "title": "Панос Каменос: Арестуването на двамата гръцки войници беше извършено по заповеди на Реджеп Тайип Ердоган"}
{"url": "http://www.focus-news.net/news/2018/08/08/2554303/burgas-okrazhnata-prokuratura-povdiga-obvinenie-na-bencho-benchev.html", "text": "Днес, 8 август, в Бургас е извършено редовно призоваване от Окръжен следствен отдел при Окръжна прокуратура-Бургас на Бенчо Бенчев за явяването му пред разследващия орган с цел привличането му към наказателна отговорност. Това съобщиха от  Апелативна прокуратура-Бургас .  \r\nПод надзора на Районна прокуратура Бургас се провежда разследване по досъдебно производство за това, че в периода от 2 август 2018 г. до 5 август 2018 г. в град Истанбул, Република Турция, е спомогнато на лице, извършило престъпление, да бъде осуетено спрямо него наказателно преследване, без да е имало споразумение с това лице, преди да е извършило самото престъпление – престъпление по чл.294 ал.І от НК. За това умишлено престъпление, законодателят е предвидил наказание „лишаване от свобода“ до 5 г.  \r\nРазследването на делото се провежда от следователи при Окръжен Следствен Отдел при Окръжна прокуратура-Бургас, под надзора на екип от прокурори при Районна прокуратура-Бургас. \r\nПо случая се провеждат разпити на множество свидетели, включително и такива пред съдия, изготвени са международни следствени поръчки, с които са изискани официални документи от Република Турция и Република Гърция, изискани са справки от ГКПП, предприети са и други, относими към предмета на разследване, процесуални действия.", "date": "2018.08.08", "title": "Бургас: Окръжната прокуратура повдига обвинение на Бенчо Бенчев"}
{"url": "http://www.focus-news.net/news/2018/08/08/2554319/darzhavnata-agentsiya-za-zakrila-na-deteto-zapochna-proverki-v-dnevnite-tsentrove-za-detsa-s-uvrezhdaniya.html", "text": "Председателят на Държавната агенция за закрила на детето (ДАЗД) д-р Елеонора Лилова постави началото на проверките в Дневните центрове за деца/младежи с увреждания (ДЦДМУ). Това съобщиха от пресцентъра на  ДАЗД . Основната цел на тематичните инспекции е да бъде направен актуален преглед на състоянието и качеството на услугите за деца с увреждания, предоставяни от общини и лицензирани доставчици на социални услуги. Ще бъдат изследвани мерките за осигуряване на социални, здравни и интегрирани здравно-социални услуги за деца.  \r\nПроверката ще обхване 91 дневни центъра и ще се приключи в края на месец септември 2018 година. Тя ще бъде извършена чрез проучване на документацията, анонимно анкетно проучване, беседи с персонала и потребителите, наблюдение на материалната база и работата.  \r\nВсяка проверка ще завърши с констативен протокол за проверените факти, извършени проучвания и дадени обяснения, както и източниците за получаване на тези данни. Когато услугата се предоставя от лицензиран от ДАЗД доставчик и бъде  установено несъответствие с нормативните разпоредби, ще бъде направено предложение за отнемане на лиценз.   \r\nСлед приключване на проверките ще бъде изготвен анализ на предоставянето на услугата Дневен център за деца/младежи с увреждания и ще бъдат направени предложения за подобряване на качеството й. Информацията ще бъде предоставена на министъра на труда и социалната политика и на кметовете на общини.   \r\nД-р Лилова и главният директор на Главна дирекция „Контрол по правата на детето“ г-жа Камелия Николова инспектираха дейността на ДЦДМУ „Свети Врач“ в гр. София. Услугата се посещава от 31 деца, с които работят 8 специалисти – психолози, социални педагози, рехабилитатор. За постигане на резултати и подобряване на състоянието на момчетата и момичетата се използват и музикотерапия, хипотерапия, плуване и релационна психомоторика, които се предоставят от външни доставчици и по желание на родителите.  \r\nПо време на проверката беше направен преглед на задължителната документация и бяха проведени разговори със служители и родители.        \r\nДневният център за деца/младежи с увреждания е алтернативна форма на грижи, която предоставя възможност децата да бъдат отглеждани в семейна среда, да получават качествени специализирани грижи и подкрепа, както и да се интегрират в общността.  \r\nВ същото време, ползването на услугата дава шанс на родителите да се включат по-активно в обществения живот, да се реализират професионално и да преодолеят социалната изолация, като получават необходимата професионална подкрепа при отглеждането на дете с увреждане.", "date": "2018.08.08", "title": "Държавната агенция за закрила на детето започна проверки в Дневните центрове за деца с увреждания"}
{"url": "http://www.focus-news.net/news/2018/08/08/2554332/sport-chelsi-uredi-vratar-sas-svetoven-rekord.html", "text": "Челси ще счупи днес световния рекорд за вратар, който бе поставен от Ливърпул само преди около месец. „Сините\" уредиха стража на Атлетик Билбао – Кепа, за близо 80 милиона евро, след като активираха клаузата му за откупуване. Кепа вчера замина за Лондон,  като  се очаква днес да мине прегледи и да бъде представен. Така той ще стане най-скъпият вратар в света, след като рекордът на Алисон оцеля само около месец. Този светкавичен трансфер стана факт след бойкота на Тибо Куртоа, който не се яви за втори пореден ден на тренировка на Челси заради желанието си да премине в Реал Мадрид. Той дори бе глобен с 200 000 паунда.", "date": "2018.08.08", "title": "Спорт: Челси уреди вратар със световен рекорд"}
{"url": "http://www.focus-news.net/news/2018/08/08/2554331/veliko-tarnovo-zam-kmetat-prof-georgi-kamarashev-posreshtna-detsata-ot-parviya-obrazovatelno-basketbolen-leten-lager-basketbolni-detsa.html", "text": "Зам.-кметът на Община Велико Търново проф. Георги Камарашев посрещна децата от Първия образователно-баскетболен летен лагер „Баскетболни Деца” – Hoop Kid, предаде репортер на  Радио „Фокус“ – Велико Търново . Срещата се състоя на VIP площадката за наблюдение на Аудио-визуалният спектакъл „Царевград Търнов – Звук и светлина“. \r\nПилотното издание на образователно-баскетболния летен лагер „Баскетболни Деца” – Hoop Kids във Велико Търново стартира на 5-ти август. 40 български деца от цяла България участват в едноседмичния камп.  С тях работят шестима треньори. Занятията и мачовете се провеждат в зала „Ивайло“.“Баскетболните деца” имат възможност да работят индивидуално с треньорите в областта на защита, стрелба, подаване, кондиция и дрибъл. \r\nПрограмата на децата предвижда туристическа обиколка на Велико Търново и посещение на аудио-визуалния спектакъл “Звук и светлина”, както и разглеждане на занаятите на Самоводската чаршия. \r\nПроектът „Баскетболни Деца“ е подкрепен от Община Велико Търново и лично от кмета инж. Даниел Панов. „Благодаря на Общината и на нашия кмет Даниел Панов, който беше съпричастен и прие идеята присърце. Сърдечно благодарим за това посрещане в един от най-хубавите градове в България“, посочи Мартин Дурчев, организатор на “Баскетболни Деца”. \r\nПроф. Камарашев съобщи по време на срещата, че Община Велико Търново очаква средства от републиканския бюджет за изграждане на тренировъчното футболно игрище в Спортното училище. Инвестицията ще е за над 600 000 лева. Предвижда се теренът да бъде с размери – 105/68 метра. То ще бъде покрито с изкуствена трева. Ще бъде монтирана ограда от плетена мрежа с височина 6 метра. Предвижда се също изграждане на съвременна дренажна система, както и на обходна алея около терена. На игрището ще тренират децата от Спортното училище и школата на ФК „Етър ВТ”. \r\nПроф. Камарашев припомни, че Спортното училище във Велико Търново е учебното заведение, в което са учили една голяма част от големите спортисти на България – Красимир Балъков, Трифон Иванова, Бончо Генчев, Цанко Цветанов, Весела Лечева и други. „Общината поддържа сериозно това училище , защото в него учат спортните таланти на Велико Търново“, посочи проф. Камарашев. \r\nУчебното заведение бе открито на 12 юли 2012 година по предложение на Общински съвет и на кмета на Община Велико Търново инж. Даниел Панов, със заповед на министъра на образованието и науката. Училището е поместено в сградата на СУ „Г. С. Раковски“, в квартал „Бузлуджа“. Сградата е 4-етажна монолитна постройка с 3368 кв. метра застроена площ, построена през 1992 година. \r\nПроф. Камарашев  допълни, че през последните години Общината инвестира редица средства в спортна инфраструктура. \r\nНадежда КРЪСТЕВА", "date": "2018.08.08", "title": "Велико Търново: Зам.-кметът проф. Георги Камарашев посрещна децата от Първия образователно-баскетболен летен лагер “Баскетболни Деца”"}
{"url": "http://www.focus-news.net/news/2018/08/08/2554333/antoaneta-parvanova-direktor-na-chitalishteto-v-kalofer-dantelata-zasluzhava-da-si-ima-svoy-dom-i-svoe-myasto.html", "text": "За 19 поредна година в Калофер ще се проведе Празникът на калоферската дантела. Това съобщи  Радио „Фокус”- Пловдив  Антоанета Първанова, директор на читалището в Калофер. Кулминацията тази година ще бъде откриването на Центъра на калоферската дантела. Идеята за отваряне на Центъра се е зародила миналата година, при посещението на съпругата на президента Десислава Радева. „Установихме, че е много трудно да се покаже това, което читалището съхранява за дантелата в папки и кашони. Тогава решихме, че дантелата заслужава да си има свой дом и свое място, на което всеки един ценител и любител може да се запознае и наслади”, разказа Първанова. Читалището кандидатства с проект за Център на дантелата най-напред към МК, по повод председателството на страната ни на ЕС, но не бива одобрено. След това кандидатства с проект към Фондация „Пловдив 2019” и получава подкрепа на идеята за създаване на визуална идентичност на центъра, за да бъде той модерен, разпознаваем и да привлича туристи. „Центърът ще се помещава в една от най-хубавите сгради на Калофер, част от мемориалния комплекс „Христо Ботев”. Там ще бъде изложена постоянна експозицията на златен фонд на калоферската дантела, която се съхранява в читалището”, разказа още Първанова. Предстои да се мине процедура по регистриране на обществена колекция към МК, за да бъде официална тази експозиция. Тя ще бъде изложена постоянно за разглеждане. В Центъра ще се провежда и кръжок по плетене на калоферска дантела. Такъв кръжок вече съществува от миналата година. Първата учебна година вече е завършила. Тя е била от месец октомври до месец май. Започнали са 12 плетачки, а сега са останали 8, на възраст от 10 до 60 години. Работата на този клас ще продължи и в новия център. Всички се надяват да бъде сформирана и нова група. Плетачките са обучавани от Нина Кортанова, млада майсторка на калоферска дантела, учила занаята от своята леля. Всички са единодушни, че тя владее перфектно това изкуство. Знанията се предават като едно време – от майстор на ученик. Кръжокът е неформален, там е приятно. „Калоферската дантела се отличава от Брюкселската по флоралните елементи – роза, лале, нарцис. Моделите са типични за българската среда. Калоферките са създали свой собствен стил на плетене”, обясни още Антоанета Първанова. Според нея, важното е в новия център всичко, което се знае за калоферската дантела, да бъде събрано на едно място, за да се засили интересът на хората. Те трябва да знаят къде може да получат информация за нея и дори къде да си закупят от бялата магия. \r\nНа откриването на Центъра на калоферската дантела се очакват важни гости, чиито имена засега се пазят в тайна.  Ще има и плетачки от цялата страна, а вечерта ще има много музика. Празникът в Калофер започва сутринта на 15 август, когато е Голяма Богородица, с литургия в храма Света Богородица, а откриването на центъра е от 10.30 часа. \r\nЦветана ТОНЧЕВА", "date": "2018.08.08", "title": "Антоанета Първанова, директор на читалището в Калофер: Дантелата заслужава да си има свой дом и свое място"}
{"url": "http://www.focus-news.net/news/2018/08/08/2554335/publikuvana-e-za-obshtestveno-obsazhdane-naredba-za-tehnicheska-bezopasnost-na-baseynite-kam-mestata-za-nastanyavane.html", "text": "Публикувана е за обществено обсъждане Наредба за правилна и безопасна техническа експлоатация и поддръжка на елементите за вграждане, филтрацията и помпите към плувните басейни, прилежащи към местата за настаняване. Документът може бъде намерен на официалната страница на Министерството на туризма, както и на портала за обществени консултации на Министерски съвет - strategy.bg. Наредбата се създава съгласно разпоредбите на чл. 164 от Закона за туризма. Това съобщиха от пресцентъра на  Министерството на туризма . \r\nС наредбата се уреждат правилната и безопасна техническа експлоатация и поддръжка на елементите на плувните басейни. Тя обхваща единствено съоръженията на басейните, които са част от места за настаняване – хотели, къщи за гости, вилни селища и др., както и балнеолечебни (медикъл СПА) центрове, СПА центрове, уелнес центрове и таласотерапевтични центрове.   \r\nВ проекта на наредба се посочва как ще бъдат проверявани тези съоръжения и компетентните институции, които могат да ги инспектират. Заложено е плувните басейни да се проверяват два пъти в годината, в периодите между 1 април и 1 май и от 30 септември до 31 октомври. Инспекциите трябва да се извършват от работна група, назначена от собствениците на обектите, в чийто състав са включени специалисти с образование и професионална компетентност в областта на безопасната експлоатация и техническата изправност на всички елементи за вграждане, филтрация и помпи към плувните басейни.  \r\nОт проверките се съставят протоколи, които трябва да са единодушно приети от всички членове на работната група и в него са включени данни за техническото състояние и възможностите за ползване на съоръжението. Според предложенията в наредбата той трябва да се пази и приложи в досието на съоръжението. Последващият регулярен контрол ще бъде извършван от Държавната агенция за метрологичен и технически надзор.     \r\nВ съществуващата към момента правна уредба не се дава конкретно определение за „плувен басейн“, нито разграничава елементите за вграждане, филтрацията и помпите на плувните басейни. Тя не дава яснота кой поддържа, организира, провежда, ръководи и осъществява техническата изправност и безопасната експлоатация на елементите за вграждане, филтрацията и помпите към плувните басейни, в съответствие с техническите изисквания, норми и правила за безопасност.  \r\nСрокът за общественото обсъждане на документа е 7 септември 2018 г. Наредбата се приема с решение на Министерски съвет. Тя влиза в сила една година след обнародването й в Държавен вестник, а след публикуването собствениците и операторите ще имат 3 месеца, за да приведат в съответствие обектите.", "date": "2018.08.08", "title": "Публикувана е за обществено обсъждане Наредба за техническа безопасност на басейните към местата за настаняване"}
{"url": "http://www.focus-news.net/news/2018/08/08/2554336/rzi-gabrovo-sluchay-na-leptospiroza-e-registriran-prez-izminalata-sedmitsa.html", "text": "Случай на лептоспироза е регистриран в Габрово през изминалата седмица. Това съобщи за  Радио „Фокус“ – Велико  Търново д-р Татяна Велиславова, директор Дирекция „Надзор на заразните болести“ в Регионална здравна инспекция (РЗИ) - Габрово. Заразеното лице е от община Дряново. От началото на годината са установени единични случаи на заболяването. Д-р Велиславова уточни, че повече са регистрирани такива са били в периода на наводненията, тъй като човек може да се зарази с лептоспироза при досег със замърсена вода, най-често от урина на гризачи, които са преносители на заразата. Затова не е препоръчително къпането и консумирането на вода от нерегламентирани водоизточници като блата и езера, за които се предполага, че може да се замърсени. Д-р Велиславова обясни, че случаите на лептоспироза се увеличават при наводнения, когато се замърсяват кладенци, които хората използват за питейни нужди. „За да се избегне риска от лептоспироза се препоръчва хората да не се къпят на такива места и да не пият вода от места, където това не е разрешено“, допълни д-р Велиславова. \r\nНадежда КРЪСТЕВА", "date": "2018.08.08", "title": "РЗИ - Габрово: Случай на лептоспироза е регистриран през изминалата седмица"}
{"url": "http://www.focus-news.net/news/2018/08/08/2554334/sliven-388-dushi-s-namalena-trudosposobnost-ot-obshtinata-shte-poluchat-darva-za-ogrev-na-po-niski-tseni.html", "text": "Община Сливен одобри  списък със 388 лица с над 71% намалена работоспособност, имащи право да закупят дърва за огрев за зимния период на 2018 – 2019 година на преференциални цени. Това съобщиха от пресцентъра на  Община Сливен . \r\nСъгласно решение на Общински съвет – Сливен от месец май тази година, лицата с увреждания с намалена работоспособност над 71%, живеещи по постоянен и настоящ адрес на територията на община Сливен, имат право да закупят по 4 кубика дърва за огрев на цена за кубик 31,50 лева с включен ДДС. \r\nДървата се осигуряват от Общинско предприятие „Земеделие, гори и водни ресурси” – Сливен. Заплащането ще се извършва на касата на предприятието от 21 август до 1 октомври,включително. За справка е необходимо одобреното лице да  представи документ за самоличност. \r\nТранспортирането на дървата за огрев се организира и заплаща от лицата в утвърдения списък.", "date": "2018.08.08", "title": "Сливен: 388 души с намалена трудоспособност от общината ще получат дърва за огрев на по-ниски цени"}
{"url": "http://www.focus-news.net/news/2018/08/08/2554326/ana-mpa-pravitelstvoto-iska-da-predprieme-deystviya-i-da-predotvrati-tragediya-kato-tazi-v-mati-zayavi-gratskiyat-ministar-na-zemedelieto.html", "text": "Правителството на Гърция иска да предприеме действия и да предотврати трагедии, като загиналите в опустошителните пожари в Мати, заяви в сряда министърът на земеделието Вангелис Апостолу пред радио „Практорейо 104.9 FM“ на гръцката информационна агенция  АНА-МПА . \r\n„Посланието трябва да бъде ясно, всички незаконни постройки, за които има крайни съдебни решения, ще бъдат съборени“, заяви Апостолу, визирайки изказването на гръцкия премиер Алексис Ципрас, който във вторник обяви че правителството ще започне събарянето на близо 3 200 незаконни постройки в Атика.  Йонислав Дочев", "date": "2018.08.08", "title": "АНА-МПА: Правителството иска да предприеме действия и да предотврати трагедия като тази в Мати, заяви гръцкият министър на земеделието"}
{"url": "http://www.focus-news.net/news/2018/08/08/2554337/varna-dva-pati-sedmichno-izvozvat-edrogabaritni-otpadatsi-ostaveni-do-konteynerite-za-smet-v-grada.html", "text": "Едрогабаритните отпадъци, поставени до съдовете за общ битов отпадък във Варна, се извозват два пъти седмично. Това напомнят от местната дирекция „Управление на сигурността и контрол по обществения ред“, предаде репортер на  Радио „Фокус“ – Варна . В сезона на домашните ремонти, жителите на града могат да изхвърлят малки шкафове, дивани, фотьойли, легла, маси, столове, матраци и дюшеци. Транспортирането им се извършва от сметопочистващите фирми, на база утвърден месечен график с отделни, специализирани автомобили. Съгласно Наредбата за управлението на отпадъците се забранява изхвърлянето на едрогабаритни отпадъци извън дните от определения график, предвидени са и санкции за нарушителите. \r\nДиана СТОЕВА", "date": "2018.08.08", "title": "Варна: Два пъти седмично извозват едрогабаритни отпадъци, оставени до контейнерите за смет в града"}
{"url": "http://www.focus-news.net/news/2018/08/08/2554338/the-washington-post-vladimir-putin-se-strahuva-ot-edno-neshto-nakarayte-go-da-vyarva-che-to-shte-se-sluchi.html", "text": "Майкъл Морел, разузнавач от кариерата, служил като заместник-директор на ЦРУ от 2010 до 2013 година, пише в материал за електронното издание на водещия американски вестник   The Washington Post   за отношенията между САЩ и Русия и от какво може да бъде респектиран стопанинът на Кремъл Владимир Путин, за да прекрати намесата си в американските избори. \r\nВ материала се споменава за предполагаемата руска намеса в изборите, като се цитира изявление на социалната мрежа „Фейсбук“, която на 31 юли разкри за провеждането на 17-месечна кампания за влияние, целяла да посее политическо разделение в мрежата ѝ. Според „Фейсбук“ следите на тази кампания могат да се проследят до Кремъл. От Белия дом, най-висшите съветници на САЩ обявиха, че Русия подготвя подобна кампания за изборите за Конгрес през ноември. \r\nМорел обръща внимание на евентуалната реакцията на администрацията на Доналд Тръмп и задава въпроса: „Как можем да накараме Путин да спре?“ \r\nСпоред него спирането на руския президент е жизненоважно, не само като въпрос за опазване на американската демокрация от руската намеса, но и като силен сигнал към всички други съперници на САЩ, като Китай, Иран и Северна Корея. \r\nВ статията разузнавачът привежда мерките, които според него трябва да бъдат предприети. Една от тях е самоотбрана, като за тази цел администрацията на Тръмп трябва да подсигури националната избирателна система, особено софтуера, който съдържа данните на регистрираните гласоподаватели. Всеки глас трябва да бъде записан и на резервна хартиена бланка, която да бъде използвана за проверяване на изборните резултати, ако това е нужно. Нови закони и по-доброто им прилагане също е нужна стъпка, за възпирането на чуждестранни пари в американските избори, според него. По-добрата координация сред правителството също е нужно за предпазване на изборите, което може би най-добре ще бъде постигнато чрез създаване на Център за хибридни заплахи, подобен на Националния център за контра-тероризъм, смята Морел. \r\nБившият заместник-директор на ЦРУ пише и за американските санкции срещу Русия, като според него Белият дом трябва ясно да покаже, че те ще бъдат отменени, когато Путин спре да се намесва в демократичните институции на САЩ и техните съюзници. \r\nСпоред Морел Владимир Путин се страхува от едно нещо и това е, че някой ден руската средна класа най-сетне ще се разбунтува срещу неговия режим и ще излезе на улиците с искания за промяна. Това се е случило в Тунис, Кайро и други северноафрикански и близкоизточни градове между 2010 и 2012 година и се случи доста алармиращо, от перспективата на Путин, преди четири години в Киев, когато украинците изхвърлиха правителство, което фаворизираше Москва. \r\nСанкции, които ударят сърцето на руската икономика – санкции, които увеличават риска руската средна класа да стане непокорна – това би привлякло вниманието на руския президент, смята Морел.  Йонислав Дочев", "date": "2018.08.08", "title": "The Washington Post: Владимир Путин се страхува от едно нещо. Накарайте го да вярва, че то ще се случи"}
{"url": "http://www.focus-news.net/news/2018/08/08/2554339/sliven-zapochna-vtoroto-prouchvane-za-potrebnostite-ot-rabotna-sila-v-oblastta.html", "text": "Започна второто проучване за потребностите на работодателите от работна сила в Сливенска област. То се извършва чрез онлайн анкета, разработена от Агенцията по заетостта. Това съобщиха от Областна администрация Сливен. За целта е необходимо работодателите да попълнят анкетата, която може да бъде намерена на следния адрес: \r\nhttps://docs.google.com/forms/d/e/1FAIpQLSevbw8LEI_gW_VBcJILMSqNlvjqOXVg1-zpJkPOrQx8FzIZQg/viewform. \r\nКрайният срок за попълване на анкетата е 17 септември 2018 г. включително. \r\nИнформацията ще бъде обобщена от Комисията по заетостта към Областния съвет за развитие и ще бъде предоставена на Агенцията по заетостта. \r\nПроучването отново ще бъде извършено във всички области в страната. Целта е да бъде получена реална и конкретна информация за обхвата, професиите, компетенциите, знанията и уменията на търсените кадри, както и да бъдат определени приоритетите за насърчаване на заетостта и в сферата на образованието. \r\nПървото проучване се проведе през февруари. Обобщените резултати от него са поместени в сайта на Агенцията по заетостта, в рубриката „Проучване на потребностите от работна сила”.", "date": "2018.08.08", "title": "Сливен: Започна второто проучване за потребностите от работна сила в областта"}
{"url": "http://www.focus-news.net/news/2018/08/08/2554342/veliko-tarnovo-sas-sadeystvieto-na-mrrb-sa-remontirani-300-metra-ot-naporniya-vodoprovod-za-grad-svishtov.html", "text": "На 23 юли приключиха ремонтните дейности на участъка с най-голяма концентрация на брой аварии по напорния водопровод за град Свищов, при село Вардим, съобщиха от пресцентъра на  Общината . Старият напорен водопровод е строен през далечната 1980 година и това до голяма степен беше причина за честите аварии на амортизираната мрежа, в най-ниската ѝ част. Новото трасе е изградено от полиетиленови тръби – 400/16 атм., като са подменени и всички съоръжения в обхвата на реконструирания участък, дълъг 300 линейни метра. \r\nС реализирането на ремонтните дейности вече е обезпечено подаването на вода към град Свищов и селата Вардим, и Царевец. В момента реконструираният  напорен водопровод е под статично налягане и е в готовност за експлоатация при необходимост. \r\nРемонтът на компрометирания участък е извършен със съдействието на Министерството на регионалното развитие и благоустройството (МРРБ) от „ВиК Йовковци“ ООД – Район Свищов.", "date": "2018.08.08", "title": "Велико Търново: Със съдействието на МРРБ са ремонтирани 300 метра от напорния водопровод за град Свищов"}
{"url": "http://www.focus-news.net/news/2018/08/08/2554345/alsat-m-makedoniya-visokiyat-publichen-dalg-e-rezultat-ot-upravlenieto-na-predhodnoto-pravitelstvo-zayavi-makedonskiyat-zamestnik-ministar-na-finansite.html", "text": "Високият размер на публичния дълг на Македония е резултат от управлението на предишното правителство, заявиха от министерството на финансите в сряда във връзка с политическите обвинения от опозицията, предава излъчващият на албански език скопски телевизионен канал  „Алсат-М“ . \r\nОт 2008 до 2016 година дългът се е увеличил двойно или от 23 процента от БВП на 48.5 процента, твърди заместник-министърът на финансите Ширет Елези. В началото на годината са били изплатени 200 милиона евро от последните години. \r\n„Полагаме усилия с всички институции и ги притискаме да реализират капиталовите инвестиции, направихме определени анализи и ако има нужда, ще се направи актуализация на бюджета, за да се разпределят пари там, където мислим че ще има нужда“, заяви Елези. \r\nСлед обявяването на данните за състоянието на дълга на държавата, от опозиционната ВМРО-ДПМНЕ започнаха с всекидневни пресконференции, в които обвиняват властта, че продължава да трупа дългове и че присвоява парите за близки хора до партията.  Йонислав Дочев", "date": "2018.08.08", "title": "„Алсат-М“ (Македония): Високият публичен дълг е резултат от управлението на предходното правителство, заяви македонският заместник-министър на финансите"}
{"url": "http://www.focus-news.net/news/2018/08/08/2554341/pazardzhik-zapochna-izgrazhdane-na-pametnik-na-zahari-stoyanov-v-grada.html", "text": "Започнаха строителни дейности по изграждане на паметник на Захари Стоянов в зелената площ на кръстовището на ул. „Княгиня Мария Луиза” и ул. „Цар Шишман”, предаде репортер на  Радио „Фокус“-Пазарджик . Багери изравняват мястото, за да може да се постави плочата. Паметникът представлява стилизирана пластична композиция, включваща „листите“ от „Записки по българските въстания“ като елемент, който да напомня за оставеното от писателя литературно и историческо наследство. На една от „страниците“ ще бъде поставен портрет на възрожденеца в обемно-пластичен растер и размер около 50 см.,а скулптурата е изработена от  Жорж Трак. С неговото изграждане ще се благоустрои градинката и околното пространство, което ще доведе до по-добра визия на кръстовището. Средствата за реализиране на това начинание, ще възлизат на около 90 хиляди лева и ще бъдат събрани от инициаторите и дарения на гражданите на Пазарджик. \r\nРадослава МУРДЖЕВА", "date": "2018.08.08", "title": "Пазарджик: Започна изграждане на паметник на Захари Стоянов в града"}
{"url": "http://www.focus-news.net/news/2018/08/08/2554344/d-r-ventsislav-daskalov-obshtopraktikuvasht-lekar-konsumatsiyata-na-alkohol-v-goreshtinite-ne-e-preporachitelna-riskuvame-seriozno-natovarvane-na-sartseto-cherniya-drob-babretsite-i-kozhata.html", "text": "Консумацията на алкохол в горещините не е препоръчителна. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. Той обясни, че алкохолът е високо калоричен продукт и неговото обработване от организма отделя допълнително количество калории, които се превръщат в топлина, която се генерира вътре в организма. Това от своя страна налага тялото ни да положи допълнителни усилия за отделянето на тези калории. „Така рискуваме – с цената на моментното приятно изживяване от студена бира или нещо подобно, да си навлечем после доста по-сериозно проблеми като натоварване на сърцето, черния дроб, бъбреците и дори кожата, която е един основен топлообменен орган“, подчерта д-р Даскалов. Според него алкохолът може да предизвика за момент кратки приятни изживявания, но по-дълготрайните последствия са откровено неблагоприятни. \r\nЛивия НИНОВА", "date": "2018.08.08", "title": "Д-р Венцислав Даскалов, общопрактикуващ лекар: Консумацията на алкохол в горещините не е препоръчителна – рискуваме сериозно натоварване на сърцето, черния дроб, бъбреците и кожата"}
{"url": "http://www.focus-news.net/news/2018/08/08/2554347/sport-mino-rayola-s-plan-za-transfera-na-pol-pogba-ot-manchestar-yunayted-v-barselona.html", "text": "Агентът Мино Райола е задействал план за трансфера на Пол Погба от Манчестър Юнайтед в Барселона. Очаква се днес Райола да пристигне в Манчестър, като със себе си ще носи одобрена от Барселона оферта за 100 милиона паунда за Погба. Барселона вече направи куп скъпи трансфери и сега има намерение да продаде Усман Дембеле, за да осигури част от парите за трансфера на Погба. Дембеле не успя да се наложи на „Камп Hoy\", а идването на бразилеца Малком на практика го прави пълна резерва, френският национал вече е дал индикации, че е готов да си тръгне, като негова най-възможна дестинация е Арсенал.", "date": "2018.08.08", "title": "Спорт: Мино Райола с план за трансфера на Пол Погба от Манчестър Юнайтед в Барселона"}
{"url": "http://www.focus-news.net/news/2018/08/08/2554346/plovdiv-tekusht-remont-se-izvarshva-na-stalbite-na-rimskiya-stadion.html", "text": "Извършва се текущ ремонт на стълбите на Римския стадион, каза за  Радио „Фокус“-Пловдив  Йордан Илиев, директор на Общински институт „Старинен Пловдив“. По думите му се подменят участъците, в които мрежата се е отпуснала с цел превантивна мярка. „С течение на времето леко са се отпуснали мрежите на едните стълби. С цел да се предотврати някаква злополука на местата, на които виждаме, че е започнало да хлътва, подменяме мрежата“, каза още Илиев. Ремонтът се извършва от страната на джамията. Мястото е добре обезопасено и има алтернативен вход. Той ще продължи вероятно до края на седмицата, ако не се намери друг участък, който се нуждае от обновяване. „Ако се наложи, следващата седмица или в някои друг период да се подменят някои други стъпала, ще направим и тях“, каза още Илиев. \r\nМария РУСЕВА", "date": "2018.08.08", "title": "Пловдив: Текущ ремонт се извършва на стълбите на Римския стадион"}
{"url": "http://www.focus-news.net/news/2018/08/08/2554340/d-r-veselka-moncheva-rzi-blagoevgrad-pri-70-do-80-ot-infektiranite-litsa-s-laymska-bolest-okolo-myastoto-na-uhapvaneto-na-karlezha-se-nablyudava-zachervyavane.html", "text": "При 70 до 80 % от инфектираните лица с лаймска болест, около мястото на ухапването на кърлежа се наблюдава зачервяване. Това каза за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. По думите ѝ заболяването преминава през три фази, като първата може да протече без оплаквания и да остане незабелязана от пациента. „Болните се оплакват от грипоподобни симптоми, общо неразположение, бърза умора, втрисане, висока температура, чувствителност към светлина. Втората фаза, това е ранна генерализация на инфекцията. Обхваща период от няколко седмици до няколко месеца след ухапването. Появява се силно главоболие, болки в стави и мускули, безсъние, наблюдава се пареза на лицевия нерв, вратна ригидност и фотофобия“, каза още д-р Мончева. Тя добави, че се наблюдава също инфекциозен артрит, подуване и зачервяване на една или няколко стави – най-вече коляното или китката. „Понякога може да има и конюнктивит. Третата фаза обхваща периода от няколко месеца до няколко години. Оплакванията са най-вече от мускулни и ставни болки, проблеми с безсънието и умора, отслабване на паметта – деменция, влошена координация и слабост в мускулите“, добави д-р Мончева. Тя допълни, че за да избегнем болестта е много важно да имаме добра профилактика. „Трябва да носим защитно облекло, когато излизаме сред природата и когато обслужваме домашни животни. Шапка, светли дрехи, дълги панталони, блузи с дълги ръкави и затворени обувки са задължителни. Също препоръчвам да се употребяват антипаразитни препарати, които се продават във всяка аптека. Важно е да спазваме отлична хигиена, особено след като се приберем от разходка сред природата“, заяви д-р Мончева. Тя отбеляза, че трябва да проверим тялото си за кърлежи, за да може да избегнем болестта. „Бих искала да добавя, че лечението на болестта е приемливо, когато се хване на време. Терапията е антибиотична“, коментира д-р Мончева. \r\nЛивия НИНОВА", "date": "2018.08.08", "title": "Д-р Веселка Мончева, РЗИ – Благоевград: При 70 до 80 % от инфектираните лица с лаймска болест, около мястото на ухапването на кърлежа се наблюдава зачервяване"}
{"url": "http://www.focus-news.net/news/2018/08/08/2554349/the-new-york-times-kongresmenat-ot-nyu-york-kris-kolins-e-s-povdignato-obvinenie-za-targoviya-s-vatreshna-informatsiya.html", "text": "Конгресменът Крис Колинс, републиканец от Ню Йорк, в сряда получи обвинение за търговия с вътрешна информация. Той е обвинен за това, че е продал акциите си в австралийска фармацевтична компания, преди да излязат резултатите от провален тест за лекарство, според федералните прокурори. Това пише в една от водещите си статии електронното издание на американския вестник  The New York Times . \r\nСпоред информацията, 68-годишният Колинс е присъствал на пикник на Конгреса в Белия дом през юни 2017, когато получава личен имейл от изпълнителния директор на компанията, че тестът за потенциално доходно експериментално лекарство се е провалил. 15 минути по-късно конгресменът, който е бил и част от борда на директорите на компанията и е бил един от най-големите му акционери, е звъннал на сина си Камерън Колинс, който веднага е продал своите акции в компанията, избягвайки загубата на повече от 570 хиляди долара. Крис Колинс, обаче, не е продал своите акции. \r\nИзданието отбелязва, че председателят на Камарата на представителите Пол Райън е лишил Крис Колинс от мястото му в комисията за енергетика и търговия и е призовал от комисията по етика да разгледат обвиненията. „Търговията с вътрешна информация е ясно нарушение на публичното доверие“, заявява Райън в изявление. \r\nВ редакцията на американския вестник не забравят да припомнят, че Колинс е бил първият конгресмен, който е одобрил Доналд Тръмп през 2016 година, което според тях е превърнало Колинс от никому непознат в значима фигура в американския Конгрес.  Йонислав Дочев", "date": "2018.08.08", "title": "The New York Times: Конгресменът от Ню Йорк Крис Колинс е с повдигнато обвинение за търговия с вътрешна информация"}
{"url": "http://www.focus-news.net/news/2018/08/08/2554348/ognyan-tsenkov-kmet-na-obshtina-vidin-shte-bade-podmenen-vodoprovodat-pri-remonta-na-ploshtad-bdintsi.html", "text": "Ще бъде подменен водопроводът при ремонта на площад „Бдинци“, каза за  Радио „Фокус“ – Видин  Огнян Ценков, кмет на Община Видин. Той посочи, че този водопровод е изграден преди повече от 70 години. „Тръбата за питейна вода е корозирала, тя ще бъде подменена. Но тази подмяна не влиза в договора за безвъзмездна финансова помощ и затова са заложени собствени средства в размер на 560 000 лв.“, каза Огнян Ценков. Той допълни, че така ще бъде осигурено не само доброто качество на питейната вода, но и след края на рехабилитацията на площада няма да има нужда от разбиване на новопоставената настилка, за да се извършват ремонти по водопроводната тръба. „Новата настилка ще бъде от гранит, термично обработен, за да не се хлъзга както през летния сезон, така и през зимата. Ще бъдат преодолени всички неравности, които в моменти съществуват и създават неудобство при преминаването през площада“, заяви Огнян Ценков. \r\nАнна ЛОЗАНОВА", "date": "2018.08.08", "title": "Огнян Ценков, кмет на Община Видин: Ще бъде подменен водопроводът при ремонта на площад „Бдинци“"}
{"url": "http://www.focus-news.net/news/2018/08/08/2554351/oblastniyat-savet-na-pp-abv-vav-varna-provede-zasedanie.html", "text": "ПП АБВ, заедно със сдружение с нестопанска цел „Алтернатива за Варна”, ще организира конференция с широко професионално участие на хотелиери, туроператори и ресторантьори на тема „Туризъм – настояще и перспективи“. Форумът, със специален акцент върху поклонническия и културно-историческия туризъм, ще се проведе през октомври тази година в морската ни столица, а решението за него бе взето на заседание на Областния съвет на ПП АБВ във Варна, където участие взе и председателят на партията Румен Петков. Това съобщиха от пресцентъра на  ПП АБВ . \r\nВ рамките на Областния съвет на ПП АБВ във Варна бе утвърден сигнал до Комисията за противодействие на корупцията и за отнемане на незаконно придобитото имущество във връзка с действия на кмета на Девня Свилен Шитов, с които той инициирал предоставяне на съпругата си на 4000 декара земя на нищожна цена под аренда за стотинки годишно на декар. Случаят стена предмет на силен обществен интерес, но единствено партия АБВ излезе с позиция по въпроса. Сигналът срещу Шитов е внесен от областния председател на ПП АБВ-Варна доцент Георги Кючуков.  \r\nОбластният съвет на ПП АБВ във Варна взе решение също да покани ръководството на Тракийските дружества в България във връзка с предстоящия ежегоден голям празник на тракийци на Петрова нива. На предстоящата среща ПП АБВ ще представи позицията си за името на съседната ни държава Република Македония. Областният съвет на партията във Варна изрази задоволство от това, че днес председателят на БСП Корнелия Нинова и председателят на ВМРО Красимир Каракачанов подкрепиха позицията, която ПП АБВ заема от една година – позиция на рязко противопоставяне срещу стремежа Илинденско-Преображенското въстание от страна на македонските власти да бъде сведено до Илинденско въстание и да бъде отнето от българската история.", "date": "2018.08.08", "title": "Областният съвет на ПП АБВ във Варна проведе заседание"}
{"url": "http://www.focus-news.net/news/2018/08/08/2554368/the-hill-ne-obvinyavayte-kapitalizma-za-visokite-tseni-v-zdraveopazvaneto.html", "text": "Американската журналистка Хадли Хийт Манинг, във водещ материал за електронното издание на американския вестник   The Hill , пише за проблемите в здравеопазването в САЩ и защо те не са свързани с капитализма. Агенция „Фокус“ представя материала без редакторска намеса. \r\nОт двете страни на алеята, законодателите често предлагат намаляване на разходите за здравеопазване, което заема все по-нарастваща част от американската икономика всяка година. На път да стигне до 1 от 5 долара през 2026 година, здравният сектор е комплексна политическа мина. \r\nИдеята за национален план „Здравеопазване за всички“ събира популярност и известност. Вече почти 59 процента от американците го подкрепят, според анкета на фондацията на семейство Кайзер. Измамата на тази идея, често представяна от Бърни Сандърс и други политици от ляво, е че капитализмът се е провалил в американската здравна система и че е нужно правителствено решение, за да се осигури справедливост и да се задържат ниски цените. \r\nЛогиката е пълна с недостатъци, както е и разбирането на думата капитализъм: Капитализмът не е виновен за неволите на настоящата ни здравна главоблъсканица. Капитализмът е просто икономическа рамка, в която частни актьори държат средствата за производство. Проблемът с нашата здравна система и че ѝ липсват ключовите характеристики на здравословен, конкурентен и свободен пазар. \r\nНа първо място, замислете се колко е голямо обединението сред здравните доставчици. Отминали са дните на старомодната, дребна лекарска практика. \r\nПовечето лекари вече са наети в големи болнични системи. Всъщност, бройката на лекарски услуги, принадлежащи на болници и здравни системи се е увеличил с 86 процента само за период от три години (2012-2015). \r\nДа лекуваш на частно е просто твърде усложнено за много от днешните лекари, които са претоварени от административните спънки свързани с фактуриране, електронни медицински записи, законосъобразности и застраховки за отговорност. \r\nИ големите здравни системи вече поглъщат малките болници като „Пак Ман“: От 2013 до 2017 година, около 1 от 5 от всички национални болници са били погълнати или слети с друга болница. Това означава повече власт концентрирана в ръцете на по-малко играчи на пазара – което не е добре за потребителите. Данните разкриват това: Според изследване от „Carnegie Mellon“, цените са с 12 процента по-високи в монополните болници, отколкото в болниците с четири или повече местни конкуренти. \r\nВсички знаем, че конкуренцията е ключът към ниските цени, но има твърде малко съревнование сред здравните доставчици в САЩ понастоящем. Това не е факт, само заради тенденцията към консолидация (задвижвана от винаги увеличаващата се бюрокрация), но и защото повечето американци, когато получат избор за доставчици на здравеопазване, просто ще изберат тези, които покриват техния осигурителен план. И относително малко американци наистина избират своя осигурителен план – повечето приемат плана (или много ограниченият брой планове), предложен им от работодателя. \r\nТова не е капитализъм. Това всичко е резултатът от лоша управленска политика, която е ограничила индивидуалния избор и конкуренцията за сметка на стандартизацията, пазарната дисторция и регулацията. Всички тези правителствени действия подкрепят по-големите играчи (които имат ресурсите да управляват бурята) пред малкия човек – дребният практикуващ лекар, болницата на малката общност и пациента. \r\nВторо, за да може капиталистическият пазар да бъде наистина конкурентен и здрав, потребителите трябва да имат правилната информация. Тази информация често е ограничена в здравеопазването, особено когато става на въпрос за ценообразуване. Пациентите често искат да знаят, „Колко ще ми струва това?“ Но отговорите в здравеопазването са непрозрачни. \r\nНапример, „Reuters“ наскоро изследва как пациентите, използващи държавно осигуряване, са можели да спестят пари за предписаните им лекарства, ако са платили от собствения си джоб, вместо да използват осигуровките си. 25 щата са въвели закони, забраняващи „клаузите за прикриване“, които забраняват на фармацевтите да казват на пациентите си, когато случаят е такъв. Тази липса на прозрачност е несправедлива вреда и предателство на един от ключовите елементи, които позволяват на пазара да работи: достъпната информация за потребителите. \r\nБез конкуренцията, избора и ценовата прозрачност, настоящият ни здравен сектор трудно ще бъде пример за капитализъм и свободен пазар. Вместо да се движим още повече в грешната посока и да вкарваме здравеопазването в една главоломна правителствена програма каквато е „Здравеопазване за всички“, трябва да дадем нов живот на конкуренцията, като премахнем бюрократичните спънки, възстановим значимия индивидуален избор и овластим пациента с най-добрата информация за неговата грижа и цената за това.  Йонислав Дочев", "date": "2018.08.08", "title": "The Hill: Не обвинявайте капитализма за високите цени в здравеопазването"}
{"url": "http://www.focus-news.net/news/2018/08/08/2554352/afp-holandskite-piloti-shte-se-prisaedinyat-kam-stachkata-sreshtu-rayanear.html", "text": "Пилотите на нискобюджетната авиокомпания „Райънеър“ в Холандия обявиха в сряда, че ще се присъединят към общоевропейската стачка срещу ирландския превозвач, предава  AFP . \r\n„Намиращите се в Холандия пилоти на Райънеър ще стачкуват за период от 24 часа на 10 август 2018“, обявиха от Съюза на холандския пилоти в изявление. „Тази европейска стачка на пилотите трябва да бъде отрезвяващ сигнал за управлението на Райънеър“. \r\nПилотите на нискобюджетния превозвач в Германия, Швеция, Белгия и Ирландия вече обявиха планираните си стачки за петък. \r\nТе са недоволни от, по думите им, ниското заплащане и лошите условия на труд.  Йонислав Дочев", "date": "2018.08.08", "title": "AFP: Холандските пилоти ще се присъединят към стачката срещу „Райънеър“"}
{"url": "http://www.focus-news.net/news/2018/08/08/2554369/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Предполагаемата руска намеса в американските избори от 2016 година и противопоставянето на Владимир Путин, предложението на сенатската комисия по разузнаване към Джулиан Асандж да даде показания за предполагаемата руска намеса, проблемите в американското здравеопазване и обвиненията към американския конгресмен Крис Колинс са сред водещите теми в американския печат в сряда на 8 август.   Майкъл Морел, разузнавач от кариерата, служил като заместник-директор на ЦРУ от 2010 до 2013 година, пише в материал за електронното издание на водещия американски вестник   The Washington Post   за отношенията между САЩ и Русия и от какво може да бъде респектиран стопанинът на Кремъл Владимир Путин, за да прекрати намесата си в американските избори. \r\nВ материала се споменава за предполагаемата руска намеса в изборите, като се цитира изявление на социалната мрежа „Фейсбук“, която на 31 юли разкри за провеждането на 17-месечна кампания за влияние, целяла да посее политическо разделение в мрежата ѝ. Според „Фейсбук“ следите на тази кампания могат да се проследят до Кремъл. От Белия дом, най-висшите съветници на САЩ обявиха, че Русия подготвя подобна кампания за изборите за Конгрес през ноември. \r\nМорел обръща внимание на евентуалната реакцията на администрацията на Доналд Тръмп и задава въпроса: „Как можем да накараме Путин да спре?“ \r\nСпоред него спирането на руския президент е жизненоважно, не само като въпрос за опазване на американската демокрация от руската намеса, но и като силен сигнал към всички други съперници на САЩ, като Китай, Иран и Северна Корея. \r\nВ статията разузнавачът привежда мерките, които според него трябва да бъдат предприети. Една от тях е самоотбрана, като за тази цел администрацията на Тръмп трябва да подсигури националната избирателна система, особено софтуера, който съдържа данните на регистрираните гласоподаватели. Всеки глас трябва да бъде записан и на резервна хартиена бланка, която да бъде използвана за проверяване на изборните резултати, ако това е нужно. Нови закони и по-доброто им прилагане също е нужна стъпка, за възпирането на чуждестранни пари в американските избори, според него. По-добрата координация сред правителството също е нужно за предпазване на изборите, което може би най-добре ще бъде постигнато чрез създаване на Център за хибридни заплахи, подобен на Националния център за контра-тероризъм, смята Морел. \r\nБившият заместник-директор на ЦРУ пише и за американските санкции срещу Русия, като според него Белият дом трябва ясно да покаже, че те ще бъдат отменени, когато Путин спре да се намесва в демократичните институции на САЩ и техните съюзници. \r\nСпоред Морел Владимир Путин се страхува от едно нещо и това е, че някой ден руската средна класа най-сетне ще се разбунтува срещу неговия режим и ще излезе на улиците с искания за промяна. Това се е случило в Тунис, Кайро и други северноафрикански и близкоизточни градове между 2010 и 2012 година и се случи доста алармиращо, от перспективата на Путин, преди четири години в Киев, когато украинците изхвърлиха правителство, което фаворизираше Москва. \r\nСанкции, които ударят сърцето на руската икономика – санкции, които увеличават риска руската средна класа да стане непокорна – това би привлякло вниманието на руския президент, смята Морел. \r\n***  От „Уикилийкс“ обявиха в сряда, че правният ѝ екип „обмисля“ дали да позволи на създателя на платформата Джулиан Асандж да даде показания пред американската сенатска комисия по разузнаване, представяйки писмо, което твърди че е от председателя на комисията. Това поставя сред водещите си статии електронно издание на американския вестник  Washington Examiner . \r\nПисмото, с дата 1 август, приканва Асандж да се „освободи за закрито интервю с двупартийния състав на комисията във взаимно съгласувано и удобно време и място“. Писмото е подписано от председателя на комисията Ричард Бър (Републиканец, Северна Каролина) и заместник-председателя Марк Уорнър (Демократ, Вирджиния). \r\nСтатията отбелязва, че сенаторите желаят да разпитат Асандж като част от разследването им за руска намеса в президентските избори от 2016 година. \r\nОт редакцията на изданието напомнят, че „Уикилийкс“ е изиграл съществена роля в разкриването на имейлите, откраднати от председателя на кампанията на Хилари Клинтън, Джон Подеста и други членове на Демократическата партия по време на президентската кампания през 2016 година. Според обвинителния акт на специалния следовател Робърт Мюлер, който също разследва предполагаемата руска намеса, Русия е обвинена че е откраднала хиляди имейли и ги е предала на „Уикилийкс“, които от своя страна са ги публикували в седмиците преди изборния ден, по този начин повлиявайки силно негативно на кампанията на Хилари Клинтън. \r\nВ обвинителния акт се твърди и че руското разузнаване е препратило имейли, откраднати от Националния комитет на Демократическата партия, на „Уикилийкс“, които ги пуснаха в публичното пространство три дена преди националната конвенция на Демократическата партия, отбелязва още статията. \r\n***   Американската журналистка Хадли Хийт Манинг, във водещ материал за електронното издание на американския вестник   The Hill , пише за проблемите в здравеопазването в САЩ и защо те не са свързани с капитализма. Агенция „Фокус“ представя материала без редакторска намеса. \r\nОт двете страни на алеята, законодателите често предлагат намаляване на разходите за здравеопазване, което заема все по-нарастваща част от американската икономика всяка година. На път да стигне до 1 от 5 долара през 2026 година, здравният сектор е комплексна политическа мина. \r\nИдеята за национален план „Здравеопазване за всички“ събира популярност и известност. Вече почти 59 процента от американците го подкрепят, според анкета на фондацията на семейство Кайзер. Измамата на тази идея, често представяна от Бърни Сандърс и други политици от ляво, е че капитализмът се е провалил в американската здравна система и че е нужно правителствено решение, за да се осигури справедливост и да се задържат ниски цените. \r\nЛогиката е пълна с недостатъци, както е и разбирането на думата капитализъм: Капитализмът не е виновен за неволите на настоящата ни здравна главоблъсканица. Капитализмът е просто икономическа рамка, в която частни актьори държат средствата за производство. Проблемът с нашата здравна система и че ѝ липсват ключовите характеристики на здравословен, конкурентен и свободен пазар. \r\nНа първо място, замислете се колко е голямо обединението сред здравните доставчици. Отминали са дните на старомодната, дребна лекарска практика. \r\nПовечето лекари вече са наети в големи болнични системи. Всъщност, бройката на лекарски услуги, принадлежащи на болници и здравни системи се е увеличил с 86 процента само за период от три години (2012-2015). \r\nДа лекуваш на частно е просто твърде усложнено за много от днешните лекари, които са претоварени от административните спънки свързани с фактуриране, електронни медицински записи, законосъобразности и застраховки за отговорност. \r\nИ големите здравни системи вече поглъщат малките болници като „Пак Ман“: От 2013 до 2017 година, около 1 от 5 от всички национални болници са били погълнати или слети с друга болница. Това означава повече власт концентрирана в ръцете на по-малко играчи на пазара – което не е добре за потребителите. Данните разкриват това: Според изследване от „Carnegie Mellon“, цените са с 12 процента по-високи в монополните болници, отколкото в болниците с четири или повече местни конкуренти. \r\nВсички знаем, че конкуренцията е ключът към ниските цени, но има твърде малко съревнование сред здравните доставчици в САЩ понастоящем. Това не е факт, само заради тенденцията към консолидация (задвижвана от винаги увеличаващата се бюрокрация), но и защото повечето американци, когато получат избор за доставчици на здравеопазване, просто ще изберат тези, които покриват техния осигурителен план. И относително малко американци наистина избират своя осигурителен план – повечето приемат плана (или много ограниченият брой планове), предложен им от работодателя. \r\nТова не е капитализъм. Това всичко е резултатът от лоша управленска политика, която е ограничила индивидуалния избор и конкуренцията за сметка на стандартизацията, пазарната дисторция и регулацията. Всички тези правителствени действия подкрепят по-големите играчи (които имат ресурсите да управляват бурята) пред малкия човек – дребният практикуващ лекар, болницата на малката общност и пациента. \r\nВторо, за да може капиталистическият пазар да бъде наистина конкурентен и здрав, потребителите трябва да имат правилната информация. Тази информация често е ограничена в здравеопазването, особено когато става на въпрос за ценообразуване. Пациентите често искат да знаят, „Колко ще ми струва това?“ Но отговорите в здравеопазването са непрозрачни. \r\nНапример, „Reuters“ наскоро изследва как пациентите, използващи държавно осигуряване, са можели да спестят пари за предписаните им лекарства, ако са платили от собствения си джоб, вместо да използват осигуровките си. 25 щата са въвели закони, забраняващи „клаузите за прикриване“, които забраняват на фармацевтите да казват на пациентите си, когато случаят е такъв. Тази липса на прозрачност е несправедлива вреда и предателство на един от ключовите елементи, които позволяват на пазара да работи: достъпната информация за потребителите. \r\nБез конкуренцията, избора и ценовата прозрачност, настоящият ни здравен сектор трудно ще бъде пример за капитализъм и свободен пазар. Вместо да се движим още повече в грешната посока и да вкарваме здравеопазването в една главоломна правителствена програма каквато е „Здравеопазване за всички“, трябва да дадем нов живот на конкуренцията, като премахнем бюрократичните спънки, възстановим значимия индивидуален избор и овластим пациента с най-добрата информация за неговата грижа и цената за това. \r\n***  Конгресменът Крис Колинс, републиканец от Ню Йорк, в сряда получи обвинение за търговия с вътрешна информация. Той е обвинен за това, че е продал акциите си в австралийска фармацевтична компания, преди да излязат резултатите от провален тест за лекарство, според федералните прокурори. Това пише в една от водещите си статии електронното издание на американския вестник  The New York Times . \r\nСпоред информацията, 68-годишният Колинс е присъствал на пикник на Конгреса в Белия дом през юни 2017, когато получава личен имейл от изпълнителния директор на компанията, че тестът за потенциално доходно експериментално лекарство се е провалил. 15 минути по-късно конгресменът, който е бил и част от борда на директорите на компанията и е бил един от най-големите му акционери, е звъннал на сина си Камерън Колинс, който веднага е продал своите акции в компанията, избягвайки загубата на повече от 570 хиляди долара. Крис Колинс, обаче, не е продал своите акции. \r\nИзданието отбелязва, че председателят на Камарата на представителите Пол Райън е лишил Крис Колинс от мястото му в комисията за енергетика и търговия и е призовал от комисията по етика да разгледат обвиненията. „Търговията с вътрешна информация е ясно нарушение на публичното доверие“, заявява Райън в изявление. \r\nВ редакцията на американския вестник не забравят да припомнят, че Колинс е бил първият конгресмен, който е одобрил Доналд Тръмп през 2016 година, което според тях е превърнало Колинс от никому непознат в значима фигура в американския Конгрес. \r\n***", "date": "2018.08.08", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/08/08/2554371/predstoyashti-mezhdunarodni-sabitiya-za-9-avgust-agentsiya-fokus.html", "text": "Президентът на САЩ Доналд Тръмп ще проведе разговори на кръгла маса с губернаторите на американските щати за реформа на затворите в страната. \r\n***  Националната агенция за океански и атмосферни изследвания на САЩ ще актуализира прогнозите си за урагани. \r\n***  Генералният секретар на ООН Антонио Гутериш ще вземе участие във възпоменателните церемонии за бомбардировката в Нагасаки. \r\n***  Очаква се да пристигане кораб на испанска неправителствена организация с 87 мигранти на борда, след като Италия затвори своите пристанища. \r\n***  „Райънеър“ ще направи опит да предотврати стачката на пилотите в Холандия през съдебни пътища. \r\n***", "date": "2018.08.08", "title": "Предстоящи международни събития за 9 август (Агенция \"Фокус\")"}
{"url": "http://www.focus-news.net/news/2018/08/08/2554343/reuters-kitay-shte-nalozhi-dopalnitelni-mita-varhu-amerikanski-stoki-na-stoynost-16-miliarda-dolara.html", "text": "Китай ще въведе допълнителни мита от 25 процента на стойност 16 милиарда долара върху американския внос на петролни и стоманени продукти, както и на автомобилно и медицинско оборудване, заявиха от китайското търговско министерство, предава  Reuters . \r\nМитата ще бъдат въведени на 23 август, същият ден в който САЩ планират да започнат събирането на 25 процента мита върху китайски стоки на стойност 16 милиарда долара, поясниха от търговското министерство. \r\nСАЩ публикуваха финалния си списък със стоки, попадащи под новите мита, във вторник. \r\nФиналният списък на Китай, публикуван в сряда, се различава от по-ранната чернова, публикувана през юни, в която се съдържаше и суров петрол. Броят на категории продукти, попадащи под новите мита, се е повишил до 333 от първоначалните 114 през юни, въпреки че крайната стойност остава непроменена. \r\nЗа да компенсира дупката в своя списък с мита, предизвикана от премахването на суровия петрол, Китай добавя рибно месо, дървени стърготини, хартия и хартиени отпадъци, метални остатъци и различни видове велосипеди и автомобили.  Йонислав Дочев", "date": "2018.08.08", "title": "Reuters: Китай ще наложи допълнителни мита върху американски стоки на стойност 16 милиарда долара"}
{"url": "http://www.focus-news.net/news/2018/08/08/2554370/dobrich-lovnite-druzhinki-ot-oblastta-shte-otkriyat-lova-na-preleten-divech-na-11-avgust.html", "text": "Ловните дружинки от областта ще открият лова на прелетен дивеч на 11 август. Това съобщи Таня Димитрова, експерт „Връзки с обществеността“ в Североизточно държавно предприятие (СИДП), предаде кореспондентът на  Радио „Фокус” – Варна . Ловните дружини през следващите месеци ще имат възможност да ловуват пъдпъдъци, гургулици, гривяци, горски бекаси и обикновени бекасини. По места вече са получени и указанията на Изпълнителна агенция по горите за този  лов. По-важните от тях са свързани със сигурността на ловците, правилата за безопасност по време на ловни излети, както и спазване на правилата за палене на огън в горските територии. По време на лова е забранено да се използват електрически звукопроизвеждащи устройства, живи птици за примамка, както и ловни соколи и други грабливи птици. Ловните специалисти от СИДП и териториалните поделения ще извършват проверки, по време на целия ловен сезон, като ще се следи за спазване на Закона за лова и Правилника за прилагането му. Отправен е апел към ловците да имат изрядни документи – ловни билети и разрешителни. Груповото и индивидуално ловуване на дребен дивеч се извършва само през събота и неделя и дните, обявени за национални празници, а на водоплаващ дивеч след 1 януари и в сряда. Ловците трябва да спазват определените норми за отстрел за ден определени от Правилника за прилагане на закона за лова и опазване на дивеча. \r\nЖулиета НИКОЛОВА", "date": "2018.08.08", "title": "Добрич: Ловните дружинки от областта ще открият лова на прелетен дивеч на 11 август"}
{"url": "http://www.focus-news.net/news/2018/08/08/2554374/sevdalina-popova-obshtina-belovo-tsenno-darenie-poluchi-muzeynata-sbirka-v-grad-belovo.html", "text": "Ценно дарение получи Музейна сбирка „Атанас Хрисчев“ в град Белово. Това каза за  Радио „Фокус“ – Пазарджик  Севдалина Попова, старши експерт „Музейно дело“ в Община Белово. Тя обясни, че дарението е получено от Парашкева Георгиева Фичева, родена в с.Малко Белово, живееща в Пловдив. „Дарението включва – „Летопис на Димановия род“, „Дневник от Балканската война 1912- 1913г.“ и „Списък на евреите, които са работили по построяването на шосето между местността Старото село и с. Малко Белово през лятото и есента на 1942г. „Първите два ръкописа са дело  на Димитър Стойнов Илиев, роден в с.Малко Белово на 16 септември 1886 г., той е дядо на дарителката. Завършил само 4-то  отделение в родното си село, въпреки голямото си желание, той не продължава да учи – баща му мислел, че му трябва не ученик, а работник. Природно интелигентен, с умение на разказвач този човек оставя на наследниците си разказ за миналото и собствения си живот. В „Летопис на Димановия род“ той разказва освен за рода си и за миналото на родното си село – записал е събитията около преселването на малкобеловци по време на кърджалийските набези. От 2 ноември 1934г. до август 1939г. той е кмет на селото и успява да започне и довърши строежа на нова сградата за училище. Докато отбива редовната си военна служба Димитър Илиев завършва школа за подофицери. В Балканската война служи в 4-ти парков взвод от 22-ри Тракийски полк на Седма рилска дивизия. По това време си води личен дневник за периода от 18 септември 1912 г. до 6 август 1913 година, в който ден по ден отразява войнишкото ежедневие, движението на войсковата част и изпълнението на задълженията си“, коментира Попова. Тя допълни, че през септември 1915г. Илиев е мобилизиран отново за участие в Първата световна война – в 3-ти конен полк, 4-ти взвод на 7-ма Рилска дивизия, като получава задачи на разузнавач. „За участието си във войните старши подофицер Илиев е награден с войнишки кръст 4-та степен от ордена за храброст, на 28 октомври 1913г, през 1927 година получава и бронзов медал за заслуга с корона“, уточни Попова. \r\nВаня НИКОЛОВА", "date": "2018.08.08", "title": "Севдалина Попова, Община Белово: Ценно дарение получи Музейната сбирка в град Белово"}
{"url": "http://www.focus-news.net/news/2018/08/08/2554372/milcho-dongov-kmet-na-pazardzhishkoto-selo-ivaylo-izklyuchitelno-mnogo-sa-zhelaeshtite-da-si-zakupyat-zemya-ili-imot-v-seloto.html", "text": "Изключително много са желаещите да си закупят земя или имот в пазарджишкото село Ивайло, каза за  Радио „Фокус“-Пазарджик  Милчо Донгов, кмет на населеното място. По думите му повечето, които изявяват желание, са от Пазарджик, а други от близките населени места. „Цената на имотите варират от 25 хиляди до към 30 хиляди лева, в зависимост от местоположението на имота“, каза Донгов и уточни, че населението като численост държи една постоянна константа величина от 3190 души, въпреки по-високата смъртност и ниската раждаемост в селото. По думите му  населението не намалява, заради заселващите се постоянно от други населени места хора. \r\nРадослава МУРДЖЕВА", "date": "2018.08.08", "title": "Милчо Донгов, кмет на пазарджишкото село Ивайло: Изключително много са желаещите да си закупят земя или имот в селото"}
{"url": "http://www.focus-news.net/news/2018/08/08/2554373/poslanikat-na-yuzhna-osetiya-v-rusiya-rabotata-po-priznavane-na-nezavisimostta-na-republikata-veche-dava-plodove.html", "text": "Работата по признаването на независимостта на Южна Осетия вече носи своите резултати и много други държави скоро ще признаят независимостта на републиката, заяви в интервю за  ТАСС  посланикът на Южна Осетия в Русия Знаур Гасиев. \r\nСпоред него Цхинвали (столицата на непризнатата република) има добри отношения със страните в Централна Америка. „А има и страни, например, които не искат да си комуникират с нас демонстративно, но те са малцинство“, заяви Гасиев. „Това е обичайна дипломатическа практика, случва се. Работата по признанието се извършва непрестанно и вече дава своите плодове“. \r\n„Мисля, че в скоро време и в недалечна перспектива ще слушате новините (за признанието на независимостта на Южна Осетия) редовно. Но не мога да назова конкретните държави. Това е тайна“, заяви дипломатът. Агенция „Фокус“ припомня: След началото на въоръжения конфликт в Грузия през 2008 година, северната провинция Южна Осетия се отделя от властта в Тбилиси и обявява своята независимост. Русия е първата страна признала независимостта ѝ на 26 август 2008 година, а руските военни сили осигуряват суверенитета на новосформираната република.  Йонислав Дочев", "date": "2018.08.08", "title": "Посланикът на Южна Осетия в Русия: Работата по признаване на независимостта на републиката вече дава плодове"}
{"url": "http://www.focus-news.net/news/2018/08/08/2554376/plovdiv-22-roto-izdanie-na-mezhdunarodniya-teatralen-festival-stsena-na-krastopat-shte-se-provede-v-grada-ot-11-do-24-septemvri.html", "text": "22-рото издание на Международния театрален фестивал „Сцена на кръстопът” ще се проведе в Пловдив от 11 до 24 септември. Това съобщиха за  Радио „Фокус“ – Пловдив  организаторите. Мотото на фестивала тази година ще бъде „Театъра Вълшебното“. И тази година почитателите на театралното изкуство ще могат да видят най-доброто от театралните сцени в страната от изминалия сезон и да се срещнат със следващото поколение актьори. Откриването на „Сцена на кръстопът“ ще бъде в 19.00 часа на 11 септември в Драматичния театър, когато Балет „Арабеск“ ще демонстрират магията на танца чрез любовната история „Ромео и Жулиета“. Шекспировата линия в програмата на фестивала ще бъде продължена със заглавието „Сън в лятна нощ“, което ще бъде последвано от „Къщата на спящите красавици“. В културния афиш присъстват още заглавията „Танцът Делхи“, „След репетицията“, „Честита съпруга“, „Вишнева градина“, „Терапевти“, „Пияните“, „Кралят Елен“ и „Петел”. Жителите и гостите на града ще могат да посетят и постановките „Лисичета“, „Три високи жени“, „Едно чаровно лято“, „Чудаци“, „Палачи“. Гости от Украйна ще се включат в програмата с „Мъжът на жена ми“, а след тази постановка ще последват „Нос“ по Гогол, както и „Чамкория“ по Милен Русков. Фестивалът „Сцена на кръстопът“ има и богата съпътстваща програма, която включва представяне на книгата на Младен Влашки „Млада Виена в млада България“, също демонстрации на алтернативно изкуство и дамско шоу. 22-рото издание на фестивала ще завърши на 24 септември с представяне на книгата и филма „Романът на моя живот“ на проф. Стефан Данаилов. Продажбата на билети стартира на 20 август онлайн, а от 1 септември и на фестивалните каси. \r\nТони МИХАЙЛОВ", "date": "2018.08.08", "title": "Пловдив: 22-рото издание на Международния театрален фестивал „Сцена на кръстопът” ще се проведе в града от 11 до 24 септември"}
{"url": "http://www.focus-news.net/news/2018/08/08/2554350/glavniyat-prokuror-na-venetsuela-v-opita-za-pokushenie-na-nikolas-maduro-direktno-sa-uchastvali-19-dushi.html", "text": "Властите на Венецуела са установили точния номер на директни участници в опита за покушение на президента на страната Николас Мадуро, извършен на 4 август, заяви в сряда по време на пресконференция главният прокурор на Венецуела Тарек Уилям Сааб, предава  ТАСС . \r\n„След разпитите, няколкото обиска и експертизи, е установено участието на 19 души, които са директно въвлечени в опита за покушение“, заяви Сааб. По неговите думи, тези, които се предполага че са платили за опита за убийство на държавния глава, се намират в чужбина. Става въпрос за живеещия в Колумбия Райдър Русоу, полковникът от боливарианската национална гвардия Освалдо Гарсия и намиращият се в САЩ Осман Делгадо, уточнява главният прокурор. \r\nТарек Сааб добави, че властите във Венецуела подготвят молби до колегите си в САЩ и Колумбия за съдействие в разследването на опита за убийство на Николас Мадуро. „Нашите прокурори работят над молбите за взаимна помощ в сферата на криминалното правосъдие, които ще бъдат отправени към САЩ и Колумбия за оказване на съдействие в провеждането на разследването“, заяви той.  Йонислав Дочев", "date": "2018.08.08", "title": "Главният прокурор на Венецуела: В опита за покушение на Николас Мадуро директно са участвали 19 души"}
{"url": "http://www.focus-news.net/news/2018/08/08/2554379/radmila-shekerinska-na-liderskite-sreshti-90-protsenta-ot-vremeto-beshe-zagubeno-zaradi-nastoyavaneto-na-vmro-dpmne-za-amnistiya.html", "text": "На лидерските срещи 90 процента от времето беше загубено заради настояването на ВМРО-ДПМНЕ за амнистия, заяви вицепремиерът и министър на отбраната на Македония Радмила Шекеринска  в интервю за телевизия „Канал 5“, цитирана от македонското електронно издание  „МКД“ . \r\nШекеринска поясни, че искането не е директно за амнистия, а чрез изменение на член 353 от Наказателния кодекс, който определя злоупотребата със служебно положение, а след това и един малък опит чрез промяна в Закона за финансиране на политическите партии. \r\n\"Единственият интерес, който имаха на тези разговори, беше да се промени Наказателният кодекс, за да отпаднат обвиненията срещу първите хора на бившото ръководство на ВМРО-ДПМНЕ. Казахме, че не сме съгласни с това и че няма да позволим заради референдума да бъдем изнудвани с амнистия\", каза Шекеринска. \r\n\"Очакваме всеки член на парламента да вземе решение, което е добро за държавата. Член 353, нямаме какво да го обсъждаме, ако ВМРО-ДПМНЕ не искаше амнистия. Такъв тип изнудване е лошо за ВМРО-ДПМНЕ, такъв тип изнудване е лошо за СДСМ, но такъв тип изнудване е катастрофа за тази държава \", каза Шекеринска.  Юлиян Марков", "date": "2018.08.08", "title": "Радмила Шекеринска : На лидерските срещи 90 процента от времето беше загубено заради настояването на ВМРО-ДПМНЕ за амнистия"}
{"url": "http://www.focus-news.net/news/2018/08/08/2554381/emsc-registrirano-e-zemetresenie-s-magnitud-36-v-rumaniya.html", "text": "Регистрирано е земетресение с магнитуд 3.6 в Румъния, става ясно от информация на страницата на  Европейския средиземноморски сеизмологичен център  . \r\nЗеметресението е станало в 22:46 местно време (съвпада с българското) на 53 километра северозападно от Бъзъу и на 126 километра северно от столицата Букурещ на дълбочина 123 километра. \r\nЗа сега няма информация за пострадали хора и материални щети.  Юлиян Марков", "date": "2018.08.08", "title": "EMSC: Регистрирано е земетресение с магнитуд 3.6 в Румъния"}
{"url": "http://www.focus-news.net/news/2018/08/08/2554377/tass-armiyata-na-izrael-e-zapochnala-da-nanasya-udari-po-teroristichni-obekti-v-ivitsata-gaza.html", "text": "Армията на Израел е започнала да нанася удари по „терористични обекти в Ивицата Газа\", предава  TACC . \r\nИзраелските отбранителни сили започнаха да нанасят удари в  сряда по терористични цели в Ивицата Газа в отговор на ракетно нападение срещу израелския град Сдерот, в резултат на което са ранени двама израелци, заявиха в комюнике от израелската армия. \r\n\"Армията в настоящия момент нанася удари срещу терористични цели в Ивицата Газа\", се казва  в комюникето \r\nПо-рано в сряда, палестински радикали от Газа изстреляха  осем ракети в Израел, две от които са били прихванати от системата за противовъздушна отбрана \"Железен купол\". Според последните полицейски доклади най-малко четири ракети са избухнали в израелския град Сдерот, който се намира близо до ивицата Газа. В резултат на ударите  двама израелци са ранени.  Юлиян Марков", "date": "2018.08.08", "title": "ТАСС: Армията на Израел е започнала да нанася удари по „терористични обекти в Ивицата Газа\""}
{"url": "http://www.focus-news.net/news/2018/08/08/2554375/kiryakos-mitsotakis-pravitelstvoto-iska-da-prehvarli-vinata-za-smartonosnite-pozhari.html", "text": "Основният опозиционен лидер Кирякос Мицотакис обвини правителството за това, че е направило опит да прехвърли вината за опустошителните пожари, които отнеха живота на поне 92 души и раниха десетки в източна Атика през юли, пише електронното издание на гръцкия вестник  Kathimerini . \r\n„Вместо да наведат главите си… всичко, за което мислеха те беше как да размахат пръста си и да обвинят другите – тези, които притежават законни сгради, гражданите, дори и мъртвите“, заяви той в интервю за списание „Гласът на Атина“. \r\n„Те искаха да кажат „ние не сме виновни за нищо“, защото всичко това са проблеми от последните 40 години“, добави Мицотакис. \r\nТой заяви, че правителството все още не е публикувало официален списък на загиналите, действие което ще позволи на техните семейства да ги оплачат. „Това е дълбоко обидно за паметта на загиналите“. \r\nЗапитан за критериите при избирането на началник на гражданската защита, лидерът на „Нова демокрация“ заяви, че човекът ще трябва да има доказан опит, технократски познания и да може да поема отговорност и да взима трудни решения в момент на криза. \r\nМицотакис преповтори призива си за избори, заявявайки че министър-председателят Алексис Ципрас трябва да ги обяви на 20 август, датата на която Гърция ще напусне спасителния план.  Йонислав Дочев", "date": "2018.08.08", "title": "Кирякос Мицотакис: Правителството иска да прехвърли вината за смъртоносните пожари"}
{"url": "http://www.focus-news.net/news/2018/08/08/2554378/panos-kamenos-predi-dogovorat-ot-prespa-da-stigne-do-parlamenta-nezavisimi-gartsi-shte-napusne-parlamenta-i-stranata-shte-otide-na-izbori.html", "text": "Преди Договорът от Преспа да стигне до парламента  партията „Независими гърци“ ще напусне парламента и страната ще отиде на избори, заяви лидерът на партията и министър на отбраната на Гърция Панос Каменос пред радио „Реал ФМ“, цитиран от  Македонската информационна агенция (МИА) . \r\n„Когато и да дойде Договорът, ако минат всички процедури  в Скопие, „Независими гърци“ ще напуснат парламента. Ние сме заявили това ясно, не можем да се съгласим с решение за името на Македония, без да се даде избор на гръцкия народ“, заяви Каменос. \r\n„От момента, когато премиерът реши да внесе Договора в парламента, ще отида при него, ще обявим че напускаме парламента и ще си подадем оставки, ние министрите от партия „Независими гърци“, като същевременно ще оттеглим подкрепата към коалицията“, обясни Панос Каменос като добави, че в този случай в Гърция трябва да се проведат избори.  Юлиян Марков", "date": "2018.08.08", "title": "Панос Каменос: Преди Договорът от Преспа да стигне до парламента „Независими гърци“ ще напусне парламента и  страната ще отиде на избори"}
{"url": "http://www.focus-news.net/news/2018/08/08/2554380/afp-sasht-nalagat-novi-sanktsii-sreshtu-rusiya-zaradi-sluchaya-v-solsbari.html", "text": "САЩ налагат нови санкции срещу Русия заради случая с използването на нервно-паралитичен агент срещу бившия руски шпионин Сергей Скрипал и дъщеря му в Солсбъри, предава  AFP . \r\nСъединените щати заявиха в сряда, че налагат нови санкции на Русия, тъй като обвиняват правителството в Москва, че е използвало \"смъртоносен\" нервно-паралитичен агент при опита за убийство във Великобритания. \r\nДържавният департамент заяви, че санкциите са били в отговор на \"използването на „Новичок“ в опит да бъде убит  британския гражданин Сергей Скрипал\" - бивш руски двоен агент - и дъщеря му Юлия през март. \r\n\"Правителството на Руската федерация използва химически или биологични оръжия в нарушение на международното право\", заяви говорителят на Държавния департамент Хедър Науърт в изявление. \r\nНовите санкции, подробности, за които  не бяха публикувани, ще влязат в сила след 15-дневен срок за уведомяване на Конгреса, каза тя.  Юлиян Марков", "date": "2018.08.08", "title": "AFP: САЩ налагат нови санкции срещу Русия заради случая в Солсбъри"}
