{"url": "http://www.focus-news.net/news/2019/05/14/2657915/pazardzhik-na-blizo-150-detsa-ot-obshtina-panagyurishte-byaha-izvarsheni-profilaktichni-zdravni-pregledi.html", "text": "На близо 150 деца от община Панагюрище бяха извършени профилактични здравни прегледи, съобщиха за  Радио „Фокус“ – Пазарджик  от Многопрофилната болница в средногорския град. Прегледаните деца със съгласието на техните родители са на възраст от 1 до 10 години. Прегледите са констатирали, че 80% от децата в община Панагюрище са здрави. За останалите, при които е констатирано отклонение от нормата за възрастта, са препоръчани консултации със съответния специалист. Сред по-специфичните случаи са две деца със сърдечни проблеми, четири деца със сколиоза, 14 деца с плоско стъпало, 5 деца със затлъстяване. В началото на учебната 2019/2020 година ще бъдат извършени консултациите с учениците от 1 до 4 клас в училищата в град Панагюрище. Целите на профилактичните  здравни прегледи са ранна диагностика и лечение на заболяванията в детска възраст и предотвратяване на настъпващите усложнения и хронифицирането им, провеждане на лечение в амбулаторни условия и намаляване на броя на хоспитализациит, възможност за лесен достъп до преглед при специалисти и повишаване на информираността на родителите и децата за провеждане на самостоятелна превенция на заболяванията. Инициативата е част от Годишна програма на Общината и е съвместна с Многопрофилната болница в Панагюрище.", "date": "2019.05.14", "title": "Пазарджик: На близо 150 деца от община Панагюрище бяха извършени профилактични здравни прегледи"}
{"url": "http://www.focus-news.net/news/2019/05/14/2657912/plovdiv-su-sv-sv-kiril-i-metodiy-v-asenovgrad-otbelyaza-130-godini-ot-sazdavaneto-si.html", "text": "СУ „Св. св. Кирил и Методий“ в Асеновград отбеляза 130 години от създаването си. Това съобщиха за  Радио „Фокус“ – Пловдив  от пресцентъра на Общината. Празникът по повод 130 години СУ „Св. Св. Кирил и Методий“ се състоя в читалище „Родолюбие”. Възпитаниците на училището бяха подготвили богата програма, достойна за големия юбилей. Зрителната зала бе пълна с ученици, родители и гости. На юбилея бяха поканени и пенсионирани учители и директори на училището да споделят заедно общия празник.„Просветната история на Асеновград е белязана да бъде ярка, дълга и паметна. Институцията, която днес е част от живота ви, има знаменателен принос за това.” – с тези думи кметът на община Асеновград д-р Емил Караиванов се обърна към присъстващите на празника на СУ „Св. св. Кирил и Методий” по време на тържествения концерт по случай отбелязването на 130 години от основаването на школото. \r\nД-р Караиванов удостои училището с грамота за постигнати високи резултати в образователно-възпитателния процес и връчи на директор Краева подарък дървена пластика. Поздравлението си към екипа на „Св. св. Кирил и Методий” кметът каза още: „Вашето училище е живото доказателство как устремът към знание, желанието да обучаваш като учител, да учиш като ученик и да съпреживяваш като родител е сред най-ценните достойнства на един град, семейство, общност. Наследник на Първото трикласно училище в града, трансформирано през годините в прогимназия, основно училище, държавно училище. През 1990 година става средно общообразователно училище, а днес има заслужен статут на иновативно училище, присъден му от Министерски съвет на Република България. В летописа на СУ „Св. Св. Кирил и Методий” завинаги остава вписан приноса на талантливи училищни директори още от времето на Следосвобожденска България и чак до наши дни.  От класните стаи на тази асеновградска образователна институция са тръгнали хиляди таланти от всяко поколение. Затова на всеотдайните учители от Вашето училище принадлежи гордостта за прекрасно свършена мисия“.", "date": "2019.05.14", "title": "Пловдив: СУ „Св. св. Кирил и Методий“ в Асеновград отбеляза 130 години от създаването си"}
{"url": "http://www.focus-news.net/news/2019/05/14/2657914/smolyan-blagotvoritelen-bal-na-sportistite-shte-se-provede-v-chepelare-na-17-may.html", "text": "Благотворителен бал на спортистите ще се проведе в Чепеларе на 17 май  от 19:30 часа. Това съобщиха от пресцентъра на  Община Чепеларе . Присъстващите ще имат възможност да се срещнат с най-изявените местни спортисти, сред които са: Екатерина Дафовска, Радослав Янков, Антон Синапов, Димитър Герджиков, Стоян Андреев, както и с младите надежди на Чепеларе и техните треньори. \r\nЦената на поканата за благотворителния бал е 20 лв.  (10 лв. – благотворителност, 10 лв. – куверт). Поканите могат да бъдат закупени от Туристически информационен център – Чепеларе, от стая № 10 в сградата на Община Чепеларе или на място преди събитието. \r\nПо време на събитието ще има томбола, билетът за която е на стойност 5 лв. Ще имате възможността да спечелите някоя от големите и атрактивни награди, които са осигурени изцяло от дарители. Събраните парични средства от даренията и томболата са за подпомагане на спортните клубове, занимаващи се с активна спортна дейност на територията на Община Чепеларе.", "date": "2019.05.14", "title": "Смолян: Благотворителен бал на спортистите ще се проведе в Чепеларе на 17 май"}
{"url": "http://www.focus-news.net/news/2019/05/14/2657917/evropeyski-izbori-2019-g-prof-boyan-durankev-do-2025-godina-shte-usetim-promyana-v-polozhitelen-plan-ako-varvim-kam-dogonvashto-ikonomichesko-i-sotsialno-razvitie.html", "text": "До 2025 година ще усетим промяна в положителен план, ако вървим към догонващо икономическо и социално развитие. Това каза във Велико Търново водачът на листата на „Коалиция за България“ проф. Боян Дуранкев, предаде репортер на  Радио „Фокус“ – Велико Търново . Той посочи, че от 1984 година се правят прогнози, експертизи и анализ за развитието на България. „Идеята, която разработихме през последните 10 години, е за догонващо икономическо развитие на България, с темпове на растеж 6-7 % средногодишно. Така в рамките на обозрим период, до 2030 година можем да достигнем средното ниво на ЕС. Ако няма корупция и тя се контролира, напълно възможно е до 2025 година да усетите, че нещата започват да се променят. Втората ни идея е догонващо социално развитие. В момента минималната заплата в България е 560 лева. Средната българска заплата е 1210 лева, а средната минимална европейска заплата е 924 евро или около 1800 лева. При догонващо икономическо развитие може да имаме догонващо социално развитие. Най-некадърното социално управление в ЕС можем да го пишем на сметката на партиите, управлявали през последните 12 години“, заяви проф. Боян Дуранкев. Той цитира данни от световно изследване, според които най-бързо неравенството нараства в България. По думите му при икономически растеж 6%, минималната работна заплата в България до 2025 година ще достигне 510 евро или 1000 лева, а средна работна заплата – минимум 1800, максимум 2200 лева. Пенсията ще е  около 600 лева. „Богатството се мери с броя на детските колички и спокойния живот. Ако имаме едно добро догонващо икономическо развитие и догонващо социално развитие, ще решим третият голям проблем на България – демографският. Демографският проблем е страшен, затова ще предложим  план „Бебе“, т.е. за първо бебе да се изплащат 5000 евро, за второ – 10 000 евро, а за трето – 20 000 евро, плюс общинско жилище и опрощаване на кредита при всяко бебе. За да задържим специалистите с висше образование, ще предложим „данъчна ваканция“, например ако лекар е следвал 6 години, 6 години след това да не плаща данъци върху работата си заплата и доходите“, заяви проф. Дуранкев. Според него все по-осезаемо се усеща разочарованието на българския гражданин. „Преминали сме етапа на големите надежди, преминахме и времената на огромната омраза към политиците. Донякъде в момента сме на етап безнадеждност и няма смисъл. Има смисъл. Аз ще отида да гласувам за моите дечица и моите внучета, но и за вашите дечица и вашите внучета. Ако вие го направите за моите дечица, ще бъда благодарен“, посочи проф. Дуранкев. \r\nНадежда КРЪСТЕВА", "date": "2019.05.14", "title": "Европейски избори 2019 г: Проф. Боян Дуранкев: До 2025 година ще усетим промяна в положителен план, ако вървим към догонващо икономическо и социално развитие"}
{"url": "http://www.focus-news.net/news/2019/05/14/2657919/kyustendil-nad-200-profesionalni-sastezateli-po-koloezdene-shte-uchastvat-vav-vtoroto-izdanie-na-kupa-izkachvane-na-panichishte.html", "text": "Над 200 професионални състезатели по колоездене ще участват във второто издание на купа „Изкачване на Паничище”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Състезанието ще започне на 18 май от 14.00 часа на площад „Свобода” в Дупница, а от 15.00 часа е официалният старт. Участниците ще бъдат съпроводени до центъра на Сапарева баня, където ще започне на практика състезателната част с 8 обиколки с дължина 9,5 км всяка. След завършване на последната обиколка, продължава изкачването до Паничище – 10 км. Денивелацията е 660 метра. Разстоянието, което ще изминат състезателите е общо 100 км. Преди тях в района на хотел „Панорама“, където ще бъде финала ще финишират любителите, а след тях са професионалистите. Състезанието във втория ще започне от 11.00 часа, а финалът ще бъде на улица „Свети Иван Рилски”. От 14.30 часа ще има и старт за най-малките деца от Дупница. Осигурен е и награден фонд в размер на 3 000 лева за призьорите. \r\nВенцеслав ИЛЧЕВ", "date": "2019.05.14", "title": "Кюстендил: Над 200 професионални състезатели по колоездене ще участват във второто издание на купа „Изкачване на Паничище”"}
{"url": "http://www.focus-news.net/news/2019/05/14/2657911/tass-maykal-pompeo-zayavi-che-ne-razpolaga-s-informatsiya-za-intsidenta-s-petrolni-tankeri-v-oae.html", "text": "Държавният секретар на САЩ Майкъл Помпео заяви във вторник, че няма информация за инцидента с петролни танкери в Обединените арабски емирства (ОАЕ), предава  ТАСС .  \r\nПо-рано Министерството на външните работи на ОАЕ съобщи, че сутринта на 12 май в пристанището на Ал Фуджейра четири търговски кораба „са станали обект на саботаж“ в изключителната икономическа зона на страната, няма пострадали, нито изтичане на петрол. По-късно Bloomberg, позовавайки се на неназован правителствен служител в ОАЕ, съобщи, че два саудитски танкера, норвежки и на ОАЕ, са били нападнати. \r\n\"Нямам информация, не знам какво се е случило\", каза Помпео, отговаряйки на съответния въпрос по време на съвместна пресконференция с руския външен министър Сергей Лавров.  Юлиян Марков", "date": "2019.05.14", "title": "ТАСС: Майкъл Помпео заяви, че не разполага с информация за инцидента с петролни танкери в ОАЕ"}
{"url": "http://www.focus-news.net/news/2019/05/14/2657920/tass-zapochna-sreshtata-mezhdu-vladimir-putin-i-ministrite-na-rusiya-i-sasht.html", "text": "Срещата на руския президент Владимир Путин с държавния секретар на САЩ Майкъл Помпео и руския външен министър Сергей Лавров започна в държавната резиденция „Бочаров Ручей“, предава  TACC . \r\nОчаква се по време на разговора ръководителите на дипломатическите ведомства на двете страни да информират президента на Руската федерация за резултатите от преговорите, които се проведоха по-рано във вторник. В разговора от руската страна участват и съветникът на президента по международните въпроси Юрий Ушаков и директорът на Службата за външно разузнаване на Руската федерация Сергей Наришкин. \r\nКакто заяви по-рано прес-секретарът на президента Дмитрий Песков, срещата може да продължи от 30 минути до три часа.  Юлиян Марков", "date": "2019.05.14", "title": "ТАСС: Започна срещата между Владимир Путин и министрите на Русия и САЩ"}
{"url": "http://www.focus-news.net/news/2019/05/14/2657918/varna-oblastta-e-na-sedmo-myasto-v-stranata-po-razmer-na-liniyata-na-bednost-na-naselenieto.html", "text": "През 2018 година линията на бедност в областта e 382.58 лв. средномесечно на лице от домакинство, при 351.11 лв. за страната. Област Варна е на седмо място, след областите Велико Търново и Монтана (с по 26.2%), Ловеч (25.8%), Сливен (25.5%), Плевен (24.4%), Ямбол (24.3%) и Стара Загора и Шумен (с по 23.8%), с най-висок относителен дял на бедните – 23.3% от населението на областта са били под прага на бедност. Това съобщават от  Териториалното статистическо бюро . Относителният дял на жените, живеещи в риск от бедност, е по-голям с 5.7 процентни пункта спрямо относителния дял на мъжете, съответно 26.1 и 20.4%. В сравнение с предходната година размерът на линията на бедност в област Варна нараства с 1.1%, а относителният дял на бедното население намалява с 2.3 процентни пункта. Системата за социална защита има съществено значение за редуциране на бедността. Данните за 2018 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 23.3 до 29.1%, или с 5.8 процентни пункта. Съответно при изключване на пенсиите и останалите социални трансфери равнището на бедност нараства до 52.3%, или с 29.0 процентни пункта.", "date": "2019.05.14", "title": "Варна: Областта е на седмо място в страната по размер на линията на бедност на населението"}
{"url": "http://www.focus-news.net/news/2019/05/14/2657913/tass-sergey-lavrov-zayavi-che-sa-se-dogovorili-sas-sasht-da-prodalzhat-konsultatsiite-za-siriya.html", "text": "Сергей Лавров заяви, че са се договорили със САЩ да продължат консултациите за Сирия по време на съвместна пресконференция след разговорите с държавния секретар на САЩ Майкъл Помпео, цитиран от  TACC \r\nРусия и САЩ подкрепят пълното прилагане на Резолюция 2254 на Съвета за сигурност на ООН относно Сирия и се съгласиха да продължат взаимните консултации,  заяви руският външен министър Сергей Лавров. \r\n\"За Сирия говорихме за необходимостта от пълно прилагане на Резолюция 2254 на Съвета за сигурност на ООН, чиято ключова разпоредба е зачитането на суверенитета и териториалната цялост на Сирия\", каза той. „договорихме се да продължат контактите по специфични аспекти, включително тези, свързани с окончателното ликвидиране на тероризма в сирийските земи, осигуряване на условия за връщане на бежанците, решаване на хуманитарни проблеми и стартиране на политически процес в контекста на формирането на конституционен комитет. Надяваме се, че този орган възможно най-скоро ще бъде в състояние да започне работа в Женева под егидата на ООН.\"  Юлиян Марков", "date": "2019.05.14", "title": "ТАСС: Сергей Лавров заяви, че са се договорили със САЩ да продължат консултациите за Сирия"}
{"url": "http://www.focus-news.net/news/2019/05/14/2657921/stara-zagora-detsa-ot-gradina-slanchitse-shte-gostuvat-na-detsko-yunosheskiya-otdel-v-obshtinska-biblioteka-iskra-v-kazanlak.html", "text": "В рамките на програмата на Националната библиотечна седмица деца от подготвителна група на детска градина „Слънчице“ ще гостуват на Детско – юношеския отдел в Общинска библиотека „Искра”, каза за  Радио „Фокус”  директорът на библиотеката Анна Кожухарова. Тя поясни, че бъдещите първокласници ще могат да се превъплътят в ролята на библиотекари в рамките на инициативата „Библиотекар за един ден“. В тази инициатива те ще се запознаят със спецификата на професията, историята на библиотеката в Казанлък и др. Ще имат възможност да разгледат колекциите от художествена литература- „Вълшебният кът” за деца от 0 до 6 години, ще има специално оформена за тази възрастова група стая с огледала. На импровизираната сцена децата ще могат  да изявят своя актьорски и певчески талант. Те ще могат и да рисуват любими герои от любими книги. За всеки участник Общинска библиотека „Искра” е подготвила специални читателски карти с едногодишен безплатен абонамент и значки с наслов „Библиотеката – моята първа сцена”. „Целта на посещението е да се стимулират и да се изградят трайни навици за добра четивна култура и езикови умения от ранна детска възраст” поясни директорът на библиотеката Анна Кожухарова. \r\nСлавяна ГАЙДАРОВА", "date": "2019.05.14", "title": "Стара Загора: Деца от градина „Слънчице“ ще гостуват на Детско – юношеския отдел в Общинска библиотека „Искра“ в Казанлък"}
{"url": "http://www.focus-news.net/news/2019/05/14/2657923/sport-serina-uilyams-se-ottegli-ot-turnira-v-rim.html", "text": "Тенис: Бившата номер едно в женския тенис Серина Уилямс прекрати участието си на турнира в Рим поради травма на лявото коляно. Във втория кръг тя трябваше да срещне сестра си Винъс. Тя заяви, че ще се съсредоточи върху рехабилитацията, за да може да участва на Откритото първенство на Франция и обеща да участва на турнира в Рим следващата година.", "date": "2019.05.14", "title": "Спорт: Серина Уилямс се оттегли от турнира в Рим"}
{"url": "http://www.focus-news.net/news/2019/05/14/2657925/plovdiv-startiraha-remontnite-deynosti-po-ulichnata-mrezha-v-obshtina-kuklen-za-2019-godina.html", "text": "Стартираха ремонтните дейности по уличната мрежа в община Куклен за 2019 година. Това съобщиха за  Радио „Фокус“ – Пловдив  от  Общината . Улица „Плиска” вече е газифицирана, водопроводната мрежа е подменена. Предстои преасфалтиране на същата улица до края на месец май. За улица „Преслав” тече процедура за подбор на изпълнител на строително-монтажните дейности. Улиците „Васил Петлешков“ и „Свобода” са преасфалтирани, а водопроводът на улица „Демокрация” вече е подменен и ще бъде цялостно асфалтирана отсечката от ул. „Хр. Г. Данов” до ул. „Еделвайс”, съобщават от Общината. На селата Яврово  и Добралък  е направен текущ ремонт на уличната мрежа, като асфалт е положен и на централната улица в село Гълъбово в частта й пред кметството. В село Руен са изкърпени дупките по уличната мрежа.", "date": "2019.05.14", "title": "Пловдив: Стартираха ремонтните дейности по уличната мрежа в община Куклен за 2019 година"}
{"url": "http://www.focus-news.net/news/2019/05/14/2657924/zlatka-petrova-rim-smolyan-s-raznoobrazni-proyavi-regionalen-istoricheski-muzey-stoyu-shishkov-shte-otbelezhi-mezhdunarodniya-den-na-muzeite-na-18-may.html", "text": "Разнообразни са инициативите от програмата на Регионален исторически музей „Стою Шишков” по повод 18 май – Международен ден на музеите. Това каза за  Радио „Фокус“ – Смолян  главният уредник на Музея Златка Петрова. На 16 май от 16.00 часа ще бъде представена книгата на Николай Щърбов и Снежина Рижикова „Стою Н. Шишков (1865-1937). Житейски път и творческа биография. Част II. В Пловдив и китна Тракия“. В 17.00 часа ще бъдат поднесени цветя пред паметната плоча на Стою Шишков пред входа на музея, посочи Петрова. „На 17 май в 11.00 часа  ще бъде открита фотоизложбата „Села: памет и живо наследство във фотообектива“. Представени са 12 села от Родопите в 38 фотографии на Владимир Медов, Антон Кацаров, Емануела Макакова, Виктор Кузманов, Миля Димитрова, Георги Георгиев-Гецата, Красимира Георгиева, Даниела Табакова, Елена Манджукова и Илия Годев. Изложбата е част от програмата на Пловдив 2019 – Европейска столица на културата и се реализира в рамките на проект „Карай, снимай, покажи:  села и живо наследство във фотообектива“, изпълняван от НЧ „Проф. д-р Асен Златаров 1927“ – с. Смилян в партньорство с Община Смолян, Регионален исторически музей „Стою Шишков“ – Смолян и Регионален етнографски музей-Пловдив“, поясни Петрова. Тя уточни, че в 11.30 часа традиционно ще се връчат и почетните грамоти на дарителите на музея. Общият брой на дарителите за периода от месец май 2018 година до май 2019 е дванадесет. По голямата част от даренията са от Смолянска област, но има и от други области, поясни Петрова. „За принос в обогатяване на музейните фондове на РИМ „Стою Шишков“ – Смолян получават дарителски грамоти: д-р Стефан Герджиков, д-р Ирена Тодорова, Гавраил и Мария Сивкови, Димитър Радичев, Екатерина Шишкова, Емилия Алдумирова, Галина Ганова, Захарина Куцева , Сийка Букова, Дора Згурова и Йорданка Цветкова“, допълни Петрова. \r\nРИМ „Стою Шишков“ – Смолян  ще връчи и почетен знак „Дарител на 2019 година“, който тази година се присъжда на Славка Радичева, във връзка с постъпило от нея дарение на ценна историческа колекция от над 20 броя, съдържаща автентични предмети, документи и оригинални снимки на Петър Радичев – участник в Първата световна война и 437 авторски фотографии, негативи, стъклени плаки и документи на фотографа Димитър Петров Радичев. Петрова уточни, че имената на всички дарители ще бъдат публикувани на сайта на Музея. „На всички дарители отново голям поклон и отново да приканим, всички които искат за поколенията да се съхранят историческите свидетелства да споделят и дарят, и с това да обогатяват фондовете на РИМ „Стою Шишков“ – Смолян“, призова Златка Петрова. \r\nНели ГЕРГЬОВСКА", "date": "2019.05.14", "title": "Златка Петрова, РИМ- Смолян: С разнообразни прояви Регионален исторически музей „Стою Шишков“ ще отбележи Международния ден на музеите на 18 май"}
{"url": "http://www.focus-news.net/news/2019/05/14/2657939/yuriy-ushakov-rusiya-i-sasht-potvardiha-zainteresovanostta-da-vazstanovat-kanalite-na-obshtuvane.html", "text": "Русия и САЩ потвърдиха интереса си към възстановяване на каналите за комуникация, заяви пред журналисти съветникът на руския президент Владимир Путин, Юрий Ушаков, коментирайки изхода от срещата на Путин с държавния секретар на САЩ Майкъл Помпео, цитиран от  TACC . \r\n\"Беше проведен нелош съществен разговор. Беше потвърдена, което е много важно, заинтересоваността на двете страни да поправим отношенията и постепенно да възстановяваме каналите за комуникация\", каза той. \r\nУшаков добави, че темата за американските анти-руски санкции е била засегната на среща на руския президент и държавния секретар на САЩ в контекста на невъзможността за конструктивен диалог при условия на ограничение. \r\n\"Санкциите бяха обсъдени много кратко. Приблизително в смисъл, че е невъзможно да се налагат санкции срещу Русия и в същото време да се иска от Русия да направи нещо, което би било от полза за американците\", каза той.  Юлиян Марков", "date": "2019.05.14", "title": "Юрий Ушаков: Русия и САЩ потвърдиха заинтересоваността да възстановат каналите на общуване"}
{"url": "http://www.focus-news.net/news/2019/05/14/2657530/blagoevgrad-3-048-chetvartoklasnitsi-ot-oblastta-podlezhat-na-natsionalno-vanshno-otsenyavane-po-predmeta-chovek-i-obshtestvo.html", "text": "3 048 четвъртокласници подлежат на Национално външно оценяване по предмета \"Човек и общество\" в Благоевградска област. Това каза за  Радио „Фокус“ - Пирин  Методи Попов, началник на отдел „Инспектиране и организационно-методическа дейност“ към Регионално управление по образованието - Благоевград. По думите му изпитването започва в 10.00 часа и ще се проведе в 99 учебни заведения на територията на региона. Експертът припомни, че резултатите от теста трябва да излязат до 3 дни след него. Той каза още, че на 16 май предстои да се проведе и последният изпит за четвъртокласниците по предмета \"Човекът и природата\". \r\nНатали СТЕФАНОВА", "date": "2019.05.14", "title": "Благоевград: 3 048 четвъртокласници от областта подлежат на Национално външно оценяване по предмета \"Човек и общество\""}
{"url": "http://www.focus-news.net/news/2019/05/14/2657531/dobrich-posetitelite-na-darzhavniya-kulturen-institut-dvoretsa-mogat-da-razgledat-bezplatno-hologramniya-obraz-na-kralitsa-mariya-v-noshtta-na-muzeite.html", "text": "Посетителите на Държавния културен институт – Културен център (ДКИ-КЦ) „Двореца“ могат да разгледат безплатно холограмния образ на кралица Мария в „Нощта на музеите“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . Културният институт се включва за поредна година в европейската инициатива. На 18 май в галерия „Тихото гнездо“ в 18.00 часа ще бъде открита изложба на графики и рисунки „Вятър и вяра“. Автор на творбите е Виолета Апостолва - Лети. Тя работи в областта на графиката (изящна, приложна) и фотографията. Намира вдъхновение в най-благодатната за целта  територия – човека. Виолета твърди, че всяка нова среща ѝ носи усещане за нова планета. За нея вярата „е даване на твърда увереност в онези неща, за които се надяваме, убеждения за неща, които не се виждат.“ „Вярата е закон за освобождение от ограниченията. Вятърът е символ на духовното начало, той е символен образ, който води един диалог, един спор със събитията и с патриархалния ред. Той ще дойде, ще „префучи“, ще „грабне“, ще „свали“, той ще преобърне всичко в нас. Ние в търсене на вярата винаги сме брулени от вятъра,.....а вярата е дар....и вятъра...“. Изложбата може да бъде разгледана до 8 юни.  \r\nВ „Нощта на музеите“ от 19.00 часа е концертът „Интерпретации на големите майстори“ - класическа музика в изпълнение на проф. Георги Спасов и д-р Росица Бояджиева. „Дворецът“ в Балчик предлага един бутиков концерт, наречен „Музикални филиграни&“. Публиката ще чуе дуети от големите майстори - Моцарт, Щамиц, Кулау, Девиен, Кинцер, Гали. Рядко изпълняваните образци съчетават красива мелодия, виртуозност и интимност. Те са особено интересни, защото пазят в себе си така нужните ни днес светлина, нежност и оптимизъм. Подборът и интерпретацията  са на двамата изпълнители.  \r\nЖулиета НИКОЛОВА", "date": "2019.05.14", "title": "Добрич: Посетителите на Държавния културен институт „Двореца“ могат да разгледат безплатно холограмния образ на кралица Мария в „Нощта на музеите“"}
{"url": "http://www.focus-news.net/news/2019/05/14/2657482/evropeyski-izbori-2019-angel-dzhambazki-kam-mustafa-karadaya-ne-nyama-da-ima-zadalzhitelno-izuchavane-na-turski-v-balgarskite-uchilishta.html", "text": "Не, няма да има задължително изучаване на  турски в българските училища! Това искане е абсурдно и показва синхронизирана офанзива срещу държавата и конституционните разпоредби между Анкара и ДПС“, се посочва в позиция на кандидата за европейски депутат Ангел Джамбазки, съобщиха от пресцентър на  ВМРО-БНД . Позицията беше изразена късно снощи от най-успешния български евродепутат, водач на листата на ВМРО – БНД и заместник-председател на партията Ангел Джамбазки. Той многократно имаше свои реплики срещу ДПС и нейните искания за изучаване на турски в българските училища. Последната му реакция е по повод поредното изказване на председателя протурската партия Мустафа Карадайъ в шуменското село Пристое, в което лидерът на ДПС обещава учебници по турски за новата учебна година. Ето и пълния текст на фейсбук позицията на Джамбазки: \r\nГ-н Карадайъ, нека спрем пропагандата чрез учебниците по турски в българските училища. Да използваме децата е и срещу разпоредбите на Изборния кодекс.  \r\nПрекалено е и ние от ВМРО гарантираме защитата на децата си и на Конституцията. \r\nГарантираме го всъщност не на Вас, а на българските граждани, които искат чисто и просто да се спазва българската конституция, според която официален език за страната ни е само и единствено българският. Аз и съратниците ми от партията го гарантираме и на всички онези наши сънародници, които имат уважение към делото на Светите братя Кирил и Методий, на които целият славянски свят дължи своята азбука. \r\nВМРО винаги се е противопоставяла и няма да спре да противостои на провокациите на Вашата по съществото си противоконституционна партия. Вашите действия, г-н Карадайъ, са проводник на гласа на Ердоган и го доказахте  и с днешната си пропаганда в Пристое.  \r\nИма и нещо друго – кои са „вашите училища“? ДПС има училища в България ли? Правите си евтина пропаганда по турските села, с което не само обиждате българските граждани. Вие днес поставихте под съмнение принадлежността и авторитета на българските държавни органи, като Министерството на образованието и наука, под чиято шапка са българските училища. \r\nПоследните дни и Ердоган,  и посланикът му у нас Улусой, и Вие имахте паралелни, синхронизирани действия, именно по посока изучаване на турски език в българските училища. \r\nА, именно: Ердоган, с искането отново да се отвори членството на Турция в ЕС, Улусой с ултиматума турски да се учи в българските  училища, ако искаме турски инвестиции, и Вашето – че ще има учебници по турски във „вашите училища“. \r\nАми спрете се! Ние от ВМРО няма да допуснем ДПС отново да пусне пипалата си в българската политика. Не случайно призовах онзи ден всички кандидати за ЕП да декларират пред българите, че няма да подкрепят членството на Турция в ЕС. \r\nДо днес никой нищо не е казал по въпроса, освен категоричността на ВМРО и моята лична, че това няма да стане! Нека видим кой брани българските интереси и кой защитава чужди! \r\nИма един доказан исторически факт - ние от ВМРО браним България вече 126 години!", "date": "2019.05.14", "title": "Европейски избори 2019: Ангел Джамбазки към Мустафа Карадайъ: Не, няма да има задължително изучаване на турски в българските училища!"}
{"url": "http://www.focus-news.net/news/2019/05/14/2657446/predstoyashti-sabitiya-v-stranata-za-14-may-agentsiya-fokus.html", "text": "*** \r\nОт 09.15 часа в Националния дворец на културата президентът Румен Радев ще приветства участниците в ежегодния форум Webit.Festival за технологии, иновации и инвестиции. \r\n*** \r\nОт 14.30 часа президентът Румен Радев ще приеме на „Дондуков“ 2 председателя на Върховния касационен съд (ВКС) Лозан Панов. \r\n*** \r\nОт 11.00 часа в сградата на затвора в Стара Загора министърът на правосъдието Данаил Кирилов ще открие нов арест.  \r\n*** \r\nОт 09.00 часа в Гранд-хотел София Българската петролна и газова асоциация ще проведе конференция, посветена на 20-годишнината на Асоциацията под надслов: „20 години Българска петролна и газова асоциация – перспективи и предизвикателства пред сектора”. \r\n*** \r\nВ 9.00 ч. председателят на СОС и на Фондация „София – Европейска столица на спорта“ Елен Герджиков ще посрещне ултрамаратонеца Краси Георгиев пред сградата на Столична община на ул. „Московска 33“.  \r\n*** \r\nОт 09.00 часа 21 състав на Специализирания наказателен съд ще гледа делото срещу Стефан М., обвинен в участие в организирана престъпна група.  \r\n*** \r\nОт 09.00 часа 21 състав на Специализирания наказателен съд ще гледа делото срещу Кирил Г.., обвинен в участие в организирана престъпна група.  \r\n*** \r\nОт 09.30 часа 18 състав на Специализирания наказателен съд ще гледа делото срещу Любомир В. и др., обвинени в образуване и ръководене на организирана престъпна група.  \r\n*** \r\nОт 09.30 часа  в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС.  \r\n*** \r\nОт 10.00 часа 17 състав на Специализирания наказателен съд ще гледа делото срещу Петър П., Станислав М. и др., обвинени в образуване и ръководене на организирана престъпна група. \r\n*** \r\nОт 10.00 часа 6 състав на Специализирания наказателен съд ще гледа делото срещу Кирил К., Благой Д. и др., обвинени в образуване и ръководене на организирана престъпна група. \r\n*** \r\nОт 10.00 часа в зала „Витоша“ на хотел „Маринела” КЗП организира пресконференция, на която ще бъдат оповестени резултатите от проучването за двойния стандарт на храните в ЕС. \r\n*** \r\nОт 10.00 часа в „Домът на Европа“ в сградата на Представителството на Европейската комисия в България (ул. „Г. С. Раковски“ №124) Национална пациентска организация ще реализира Обществен дебат за Европейски избори 2019 на тема: „Здравеопазването като общоевропейски и национален приоритет“. \r\n*** \r\nОт 11.00 часа в прес клуба на БТА представителите на  всички национални браншови сдружения в сектор „Транспорт“ ще излязат с обединена позиция в областта на транспорта във връзка с въвеждането на тол системата в България. \r\n*** \r\nОт 11.00 часа в ГД „Национална полиция“ на бул. „Александър Малинов“ 1 на официална церемония в София ще бъде представено ново техническо оборудване за служителите на полицейските структури в МВР. \r\n*** \r\nОт 11.00 часа в посолството на Венецуела, бул. ”Патриарх Евтимий” 27, ще се проведе пресконференция  на тема: “Негативните последици от санкциите на САЩ срещу Венецуела”. \r\n*** \r\nОт 11.00 часа в сградата на НАИМ на пл. „Ат. Буров” 1 ще се състои откриването на изложбите \"Цветни картини от Древен Рим: мозайки от Капитолийските музеи\" и \"Усет за разкош: Римски мозайки от България\". \r\n*** \r\nОт 11.00 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в образуване и ръководене на организирана престъпна група. \r\n*** \r\nОт 13.00 часа в НДК ще се проведе годишно информационно събитие в рамките на Webit. \r\n*** \r\nОт 13.30 часа 8 състав на Специализирания наказателен съд ще гледа делото срещу Иво Д., Алиман Б. и др., обвинени в образуване и ръководене на организирана престъпна група. \r\n*** \r\nОт 14.00 часа 17 състав на Специализирания наказателен съд ще гледа делото срещу Енчо С., и др., обвинени в образуване и ръководене на организирана престъпна група. \r\n*** \r\nОт 14.00 часа 4 състав на Специализирания наказателен съд ще гледа делото срещу Ярослав Д., Димитър Д. и др., обвинени в образуване и ръководене на организирана престъпна група. \r\n*** \r\nОт 15.00 часа в зала 238 в Народното събрание Комисията по правни въпроси ще проведе заседание.  \r\n*** \r\nОт 15.00 часа 7 състав на Специализирания наказателен съд ще гледа делото срещу Даниел И. и др., обвинени в образуване и ръководене на организирана престъпна група. \r\n*** \r\nОт 16.30 часа в зала 19 на ИЕФЕМ – БАН в бившия Княжески дворец ще бъде представена работата на младите етномузиколози от института. \r\n*** \r\nОт 17.00 часа в Изложбена зала „Архиви“ ще бъде открита изложбата „Всичко се състои в нашите сдружени сили. 140 години от Учредителното събрание и приемането на Търновската конституция“. \r\n*** \r\nОт 17.00 часа в Културен център „Люлин“ (ж.к. „Люлин 3“, бул. „Захари Стоянов“ №15, бл.324-325) ще се проведе инициативата „Съкровищата на София - мултижанрови събития за деца”. \r\n*** \r\nОт 18.00 часа в Регионалния исторически музей ще бъде открита петата годишна изложба \"Археология на София и Софийско\". \r\n*** \r\nОт 18.30 часа в клуб „Книгата“ ще се състои премиера на българското издание на „Датските железници“. \r\n*** \r\nОт 18.30 часа l античен културно-комуникационен комплекс „Сердика“ – под купола на Ларгото ще се състои концерт \"Нюанси в изкуството\". \r\n*** \r\nОт 18.30 часа в кино „Одеон“ ще се състои представянето на документалния филм „Комисията по досиетата и отварянето на архивите на Държавна сигурност”. \r\n*** \r\nОт 10.00 часа в зала 114 на Учебен корпус № 1 на ЮЗУ „Неофит Рилски“ ще се проведе среща, на която ще бъдат представени междинните резултати от работата по гръцко-българския  проект  „План за развитие на социалното предприемачество“. \r\n*** \r\nОт 11.00 часа пред зала „22 септември“ ще се състои Ден на Мароко, по време на който ще бъдат представени културата, традициите и занаятите на Кралство Мароко. \r\n*** \r\nОт 12.00 часа зала 101 на Община Благоевград Георги Първанов ще представи на книгата „Илинденско-Преображенското въстание 1903 през погледа на европейските дипломати“. \r\n*** \r\nОт 17.30 часа пред търговския център „Ларго мол” ще се състои Шестото книжно изложение „Литера Експо”.  \r\n*** \r\nОт 07.00 часа в близост до кв. „Ветрен“ ще извърши третиране на посеви с пшеница срещу брашнеста мана и фузариоза.  \r\n*** \r\nОт 12.30 часа в центъра на града до Часовника ще бъде открита предизборната приемна на ГЕРБ в Бургас. На събитието ще присъстват кандидатът за евродепутат Ивелина Василева, областният координатор Димитър Бойчев, народни представители и общински съветници.  \r\n*** \r\nОт 18.00 часа в Дома на писателя ще се проведе инициативата „Нощ на литературата“.  \r\n*** \r\nОт 19.00 часа на сцената на Културен дом на нефтохимика ще бъде представен спектакълът „Мартин, Данчо и майка им“. \r\n*** \r\nОт 10.00 часа в зала “Варна” на Община Варна ще се проведе пресконференция във връзка с кампания „Не шофирай, ако си пил!“  \r\n*** \r\nОт 12.30 часа на сцена за училищно творчество в Средно училище „Гео Милев”, Хайгашот Агасян – композитор, певец и поет  ще проведе майсторски клас с ученици.  \r\n*** \r\nОт 9.30 часа в Изложбени зали „Рафаел Михайлов“ започва Международно съвместно обучение по проект на РБ „П. Р. Славейков“ „МобиДиг“.  \r\n*** \r\nОт 10.15 часа във ВТУ „Св. Св. Кирил и Методий“ ще започне посещение на Н. Пр. Мануел Корчек, извънреден и пълномощен посланик на Словашката република в България, и Ивана Марксфелдова, консул в посолството на Словашката република в България. Програмата започва с работна среща с преподавателите от Колегиума по словашки език и култура и с ръководството на катедра „Славистика“ (Славистичен център). В нея ще участва посланикът на Словакия  От 11.00 часа ще има среща с Ректора на ВТУ „Св. св. Кирил и Методий“. От 11.30 часа - среща разговор със студентите, изучаващи словашки език и култура. \r\n*** \r\nОт 11.00 часа в Пресклуб на БТА - Велико Търново ще се проведе пресконференция на Община Горна Оряховица по повод Майските дни на културата и проявите, посветени на Празника на града - 29 май.  \r\n*** \r\nОт 18.00 часа в Читалище „Надежда – 1869“ ще бъде представена„Добрата сполука“ –постановка на група „Пламъчета“, читалище „Пламък-2016“.  \r\n*** \r\nОт 19.00 часа в Читалище „Искра“ театър „Весел“ представя „Криворазбраната цивилизация“ – мюзикъл по Добри Войников, с участието на Театрална студия към ЕГ „Проф. д-р Асен Златаров“.  \r\n*** \r\nОт 19.00 часа в МДТ „Константин Кисимов“ започва концерт на група „Сигнал“. \r\n*** \r\nОт 10.30 часа секрекарят на Община Видин Иванела Андреева ще присъства на представянето на книгата \"Дебърските майстори във Видинска епархия\", том I, което ще се състои в Държавен архив Видин. \r\n*** \r\nОт 11.00 часа кметът на Община Видин Огнян Ценков ще присъства на церемонията \"Първа копка\" във връзка с изграждането на търговско-развлекателен комплекс, който ще бъде разположен на територията между автогара \"Алексиев\" и бившия магазин \"Аско Деница\". \r\n*** \r\nОт 17.00 часа в залата за временни експозиции на РИМ-Враца ще бъде представена гостуваща изложба на Исторически музей Велинград „Армъните в България“. \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n*** \r\nОт 17.30 часа в ХГ „Недялко Каранешев“ ще бъде открита Фондова изложба живопис „Пейзажи от старите майстори\". \r\n*** \r\nОт 17.30 часа на площад \"Стария орех\" 1 - пред Общински младежки център \"Захари Стоянов\" ще се състои официална церемония - \"първа копка\" за ефективен старт на СМР дейностите по проект \"Реконструкция и благоустрояване на градската среда в Добрич\". \r\n*** \r\nОт 18.00 часа ще се проведе полуфинал на Европейското първенство на УЕФА за девойки до 17 години.                   \r\n*** \r\nВ 10.00 часа в Детска ясла „ Надежда” ще се състои заключителна пресконференция   и официално откриване на обект„Дневен център за подкрепа на деца с тежки множествени увреждания и техните семейства“ в град Казанлък. Ще бъдат представени напълно оборудваната стая за психо-сензорна терапия и зала за рехабилитация. Изграденият социален център е един от обектите по проект „Развитие на услуги за деинституционализация на грижите за деца в община Казанлък”.  \r\n*** \r\nВ 14.00 часа в Зала №6 на Община Казанлък ще бъде представен нов проект за изграждане на СПА комплекс в района на село Овощник. В представянето ще участват кметът Галина Стоянова, заместник-кметът Даниела Коева, главният архитект Георги Стоев, инвеститорът и проектантът на проекта  \r\n*** \r\nОт 16.00 часа но площад „20-ти юли“ ще се състои Работилница за улично изкуство (ходене на лента/слаклайн, направи си топка за жонглиране и жонглирай). От 18.00 часа Група „БарбарониТе“ представят Мини циркови спектакли.  \r\n*** \r\nВ залата до Община Кресна Коалиция „Да спасим Кресненското дефиле” ще проведе информационна среща с дискусия за запазване на уникалния Кресненски пролом в България и наличието на алтернатива за Автомагистрала „Струма“.   \r\n*** \r\nОт 10.00 часа в сградата на Обединен детски комплекс БЧК – Кюстендил ще проведе областно състезание на ученическите екипи по първа помощ.  \r\n*** \r\nВ 09.30 часа в зала 10 на Окръжния съд ще се проведе заседание по дело срещу 14-те обвиняеми по ''цитрусовата афера''. Делото е насрочено в разпоредително заседание до 15 май от 9.30 часа в 10 зала. \r\n*** \r\nВ 11.00 часа в Малка конферентна зала на ДК „Борис Христов“ ще се проведе пресконференция по повод провеждането на две събития, организирани от Регионална занаятчийска камара Пловдив - Панаир на занаятите и Фестивал „Споделени нишки”.  \r\n*** \r\nВ 13.30 часа в зала 1 на Районния съд ще се проведе заседание по делото срещу Красимир Ф. и синът му Петър Ф., обвинени в причиняване на имотна вреда в размер на  1 076 000 лв., като измамата е извършена след предварително сговаряне между двамата и е особено големи размери, представляваща особено тежък случай. \r\n*** \r\nОт 18.00 часа във фоайето на Дома на културата ретроспективна фотоизложба „Светът на Николай Хайтов“ от личния архив на писателя ще бъде представена в Пловдив. \r\n*** \r\nОт 18.00 часа в зала „Съединение” на пл. „Съединение” № 1 ще бъде представе музикално театрален мултимедиен спектакъл „От Толедо до Пловдив. Пътят на еврейската сефарадска песен”. \r\n*** \r\nОт 10.00 часа ще се проведе месечния брифинг на директора на ОДМВР-Разград.  \r\n*** \r\nОт 11.00 часа в зала 308 ще се проведе пресконференция по повод предстоящи културни събития. \r\n*** \r\nОт 10.00 часа в зала „Свети Георги“ на Областна администрация Русе ще се проведе съвместно заседание на постоянните комисии в областта на социалните дейности и здравеопазването. \r\n*** \r\nОт 14.30 часа в зала „Свети Георги“ на Областна администрация Русе ще се проведе заключителна пресконференция по проект „Програма за специализирано трансгранично обучение между Окръг Гюргево и Областна администрация Русе“. \r\n*** \r\nОт 14.00 часа в актовата зала на СУ „Св. Св. Кирил и Методий“ гр. Смолян ще се проведе заключителното мероприятие по Националната програма „Работа на полицията в училищата“. \r\n*** \r\nОт 16.00 часа в Регионална библиотека „Николай Вранчев“ – гр. Смолян ще се състои отчитане на ежегодния конкурс за превод, посветен на патрона на библиотеката Николай Вранчев – книжовник, общественик, писател и преводач. \r\n*** \r\nОт 17.00 часа в НЧ „Кирил Маджаров-1866“ – гр. Смолян ще се състои Тържествен концерт по случай 70 години от създаването на ДГ „Радост“. \r\n*** \r\nОт 19.00 часа в РДТ „Николай Хайтов“  - гр. Смолян, Зала 1, ще се състои „За народното творчество“ от Камен Донев – спектакъл на Драматичен театър.  \r\n*** \r\nОт 10.00 часа в зала „Фоайе“ на Общината ще се състои пресконференция на кмета на Стара Загора Живко Тодоров. \r\n*** \r\nОт 12.30 часа в Детски отдел на Библиотека „Родина“, ул. „Българско опълчение“ № 69, ще се състои „Лабиринти от книги“ – запознаване с дейността на библиотеката.  \r\n*** \r\nОт 10.30 часа на летище Стара Загора ще се състои откриване на Дванадесетото издание на Специализираното изложение за земеделие БАТА АГРО 2019. \r\n*** \r\nОт 13.00 часа в Славейковото училище ще се проведе пресконференция във връзка с ценно постъпление, дарение от почетния гражданин Хамди Илиязов за Регионален исторически музей - Търговище. Дарението е единствен по рода си до този момент печат от ескиджумайския панаир, датиран от 1877 г. \r\n*** \r\n*** \r\nОт 10.00 часа в Дома на Европа, д-р Десислав Тасков ще участва в дискусия по здравеопазване. В 18.00 часа, в район „Красна поляна“, Цветелина Пенкова ще се срещне с граждани. \r\n*** \r\nОт 12.30 часа в центъра на града, до Часовника (на ъгъла на улица „Александровска“ и булевард „Богориди“) кандидатите за евродепутати от ГЕРБ Ивелина Василева и Жечо Станков ще открият предизборна приемна в Бургас.  \r\n***  \r\nОт  18.00 часа в РБ „П. Р. Славейков“ ще се проведе предизборна среща с водача на листата на „Коалиция за България“за евроизборите проф. Боян Дуранкев. Ще се включат и други кандидати от листата на коалицията.  \r\n*** \r\nОт 12.30 часа в 13.30 часа, в град Бяла Слатина, Елена Йончева и Мариела Модева ще проведат среща с граждани в Културния дом. В 15.45 часа, те ще се срещнат с кмета на Мездра Генади Събков в общината. В 16.00 часа, кандидатите за евродепутати ще се срещнат с граждани в Дома на железничаря.  В 18.00 часа, при рекламната шатра при клуба на БСП във Враца, Елена Йончева и Мариела Модева ще дадат пресконференция. В 18.30 часа, в Драматичния театър, те ще се срещнат с обществеността. \r\n*** \r\nОт 11.00 часа, в читалището на с. Лисичово, Деница Златева ще проведе среща с жители. В 13:00 часа, тя ще се срещне с жители на с. Калугерово. В 15:00 часа, кандидатът за евродепутат ще проведе среща с ръководството на фирма „Брокс” в Пазарджик.  В 18:00 часа, тя ще се срещне с обществеността в Младежкия дом. \r\n*** \r\nОт 14.00 часа, в читалището на с. Драгаш войвода, Румен Гечев ще се срещне с жители. В 17.00 часа, той ще се срещне с жители на село Горни Дъбник в читалището.  В 18.00 часа, в град Плевен, Румен Гечев ще се срещне с обществеността в зала „Катя Попова”. \r\n*** \r\nОт 10.00 часа в Пенсионерския клуб на с. Йоаким Груево, Иван Кръстев и Тодор Стоилов ще проведат среща с жители. В 15.00 часа, в град Пловдив, кандидатите за евродепутати ще се срещнат със Съюза на глухите. В 18.00 часа, те ще участват в дискусия: „Икономика на ЕС, заетост и доходи” в БСП-Район Северен. \r\n*** \r\nОт 10.30 часа, в село Ветово, в клуб „Шарено перо”, Сергей Станишев и Валери Жаблянов ще се срещнат с жители. В 13.30 часа, в Салона на кооперацията в село Бръшлен, те ще проведат среща с обществеността. В 16.30 часа, в гр. Русе при шатрата в Парка на младежта, Сергей Станишев и Валери Жаблянов ще дадат пресконференция. В 18.00 часа, кандидатите за евродепутати ще присъстват на представянето на книгата на Велислава Дърева в Дом на учените.   \r\n*** \r\nОт 18.30 часа в Голямата зала на Доходното здание ГЕРБ и СДС представят листата си с кандидати за евродепутати. \r\n*** \r\nОт 10.00 часа пред Паметника „Кръста” в град Самоков, Момчил Неков и Крум Дончев ще почетат годишнина от Освобождението на Самоков от турско робство. \r\n*** \r\nОт 10.00 часа в залата на Обреден дом кандидатът за евродепутат Емил Радев ще проведе среща с членове и симпатизанти на ГЕРБ в Тутракан. В 12.00 часа Радев ще разговаря с членове и симпатизанти на ГЕРБ-Главиница в НЧ „ Христо Ботев”. За 13.00 часа е насрочена срещата му актива на ГЕРБ в Ситово, която ще се проведе в общински офис на структурата. В 14.00 часа кандидатът за евродепутат ще се срещне с членове и симпатизанти на ГЕРБ в Силистра в залата на хотел „Данубе”. Два часа по-късно Радев ще бъде в Алфатар за среща с актива на ГЕРБ, която ще се състои в салона на НЧ „ Йордан Йовков”. В 17.00 часа ще започне основното предизборно мероприятие на ГЕРБ в град Дулово. На централния площад ще се проведат тържествата по повод празника на града. \r\n*** \r\nОт 08.00 часа в областната болница „Д-р Братан Шукеров“ АД – Смолян председателят на ПГ на ГЕРБ д-р Даниела Дариткова, която е и председател на здравната комисия, заедно с кандидата за евродепутат Марин Захариев организират акция по кръводаряване. \r\n*** \r\nОт 11.00 часа в с. Борино, Петър Витанов ще се срещне с жители. В 13.30 часа, в хотел „Орлец” в село Буйново, той ще проведе среща с жители. В 17.00 часа, кандидатът за евродепутат ще се срещне с жители в ресторанта на село Виево. \r\n*** \r\nОт 12.00 часа в пресклуба на БТА в Шумен ще се състои пресконференция на Радан Кънев, Стефан Тафров и други кандидати за евродепутати от листата на \"Демократична България“.  \r\n*** \r\nВ зала Арена Шумен ще се състои предизборна проява на ПП ГЕРБ.", "date": "2019.05.14", "title": "Предстоящи събития в страната за 14 май (Агенция „Фокус“)"}
{"url": "http://www.focus-news.net/news/2019/05/14/2657445/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Удължаването на срока за формиране на новото правителство на Израел, мащабните турски военни учения в Средиземно, Егейско и Черно море, решението на Китай да въведе ответни мита за внос на стоки от САЩ и посещението на Виктор Орбан в САЩ за среща с американския президент Доналд Тръмп в Белия дом са част от основните теми, върху които акцентират водещите световни печатни издания. \r\n***  Министър-председателят на Унгария Виктор Орбан е на посещение във Вашингтон за дългогоочаквана среща в Белия дом с президента на САЩ Доналд Тръмп. Американското правителство официално критикува Орбан за топлите му отношения с Китай и Русия и опитите му да блокира ученията на НАТО с Украйна. По време на посещението си в Унгария през февруари, държавният секретар на САЩ Майк Помпео се опита и не успя да накара Орбан да се върне в трансатлантическото русло. Но точно заради всички тези несъгласия между Вашингтон и Будапеща Орбан ще предложи идеи на Тръмп, които споделят: международен антиимиграционен съюз и разрушаване на Европейския съюз. Тръмп може да открие, че се чувства по-близо до Орбан, отколкото до външната политика на собствената си администрация, коментират в редакцията на американското списание  Foreign Policy . \r\nСъюзът на Тръмп с Орбан ни връща към президентската кампания през 2016 г., когато унгарският премиер стана първият европейски лидер, който подкрепи кандидата на републиканците за поста в Белия дом. В телефонен разговор след изборите двамата един вид се „обвързаха“ с общия си статут на „черна овца”. Но Тръмп и Орбан така и не са се срещали лично - досега. \r\nТе имат много общи неща. И Тръмп, и Орбан са изградили политическото си „състояние“, блокирайки имиграцията, чрез изграждането на гранични стени, отхвърлянето на търсещите убежище и използването на антимигрантска реторика. И двамата твърдят, че поставят своите страни на първо място, като отхвърлят дългогодишните демократични съюзи в полза на работата с диктатурите. Орбан, подобно на Тръмп, идеализира времената преди „политическата коректност“. Той се надява да спечели подкрепата на Тръмп за коалицията, която той изгражда, между десните и крайнодесните партии за предстоящите избори за Европейски парламент. \r\nС приятели като тези \r\nЗа сметка на всичко, което свързва Тръмп с Орбан в лично отношение, външната политика на унгарския премиер се е превърнала в източник на разочарование за Вашингтон. Унгария сега е най-близкият приятел на Русия в Европа. Орбан, който е възприел политика, която нарича „отваряне към Изтока“, е единственият лидер на ЕС, който многократно приветства руския президент Владимир Путин на официални посещения. През 2015 г. Орбан подписа споразумение с Русия за увеличаване на ядрената мощност на Унгария. Миналия ноември унгарското правителство изпрати двама заподозрени руски търговци на оръжие обратно в Русия, пренебрегвайки молбата на Вашингтон да бъдат екстрадирани в САЩ. През януари Орбан финализира сделката за руската банка за развитие, която откри своя европейски щаб в Будапеща. Унгария дори се опита да ограничи отношенията между Украйна и НАТО, за което някои анализатори обвиняват приятелството на Орбан с Москва. \r\nКитай също стана мощен играч в Унгария. Орбан ентусиазирано подкрепи инициативата „16+1“, която свързва авиатската държава с 16 страни в Централна и Източна Европа, и Китай го възнагради с лъвския дял от инвестициите си в региона. Когато наскоро държавният секретар на САЩ Майк Помпео призова Орбан да отхвърли изграждането на мрежата 5G в Унгария, Орбан не му обърна внимание и вместо това изпрати министъра на финансите на Унгария в Китай за среща с ръководителите на Huawei. \r\nСрещата на Тръмп едва ли ще доведе до хармонизирането на унгарската външна политика с тази на САЩ, но Орбан може да има по-голям успех в спечелването на Тръмп за подхода му към ЕС. Изборите за ЕП, които ще се проведат по-късно този месец, предлагат на Орбан шанс да изгради дясна популистка коалиция в цяла Европа. Орбан вижда одобрението на Тръмп като решаващо за това усилие. \r\nОрбан идва в САЩ с европейския си популистки проект, след като се противопостави на Европейската народна партия (ЕНП), част от която е неговата ФИДЕС. В продължение на години ЕНП, и особено Манфред Вебер, нейният лидер в Европейския парламент, защитаваше Орбан, докато той задушаваше унгарската съдебна система; атакуваше медиен плурализъм; оказваше върху гражданското общество; лиши от независимост централната банка, избирателната комисия и прокуратурата; и след това се подготви за преизбиране. Но Орбан сякаш не премина червените линии на ЕНП и когато правителството му реши да изгони базирания в Будапеща Централноевропейски университет от страната. Но ЕНП се отказа от Будапеща - тази пролет Орбан най-накрая направи нещо, което партията намери за непростимо. Той проведе кампания в Унгария, с която атакува председателя на Европейската комисия Жан-Клод Юнкер, член на ЕНП. През март, изправен пред почти цялостна опозиция, Орбан се съгласи на дистанциране от ЕНП.  \r\nТова му позволи по-открито да флиртува с мощния нов европейски популистки съюз, воден от вицепремиера на Италия Матео Салвини. Орбан се среща с него в Будапеща на 2 май. По същото време унгарският премиер се срещна с австрийския вицеканцлер Хайнц-Кристиан Щрахе от крайнодясната популистка „Партия на свободата на Австрия“, за да укрепи новия пакт. Веднага след разговора с австриеца, Орбан обяви пълен срив с ръководството на ЕНП, като обяви, че вече няма да подкрепя стария си приятел Вебер за поста председател на Европейската комисия. Това, че Орбан ще се откаже официално от ЕНП за добро, изглеждаше очевидно. \r\nВ интервю миналия понеделник с австрийския вестник Kleine Zeitung, Орбан обясни новата си европейска политическа стратегия. Бъдещето на Европа е „австрийският модел\", каза той, като се позова на управляваща във Виена коалиция между Австрийската народна партия и „Партия на свободата на Австрия“. Последният път, в който тя бе част от коалиционно правителство, бе в далечната 2000 г. Поведението й бе толкова токсично, че 14 страни от ЕС санкционираха Австрия. (ЕС вдигна санкциите година по-късно.). В следващите години „Партия на свободата на Австрия“ не се промени много, за разлика от Европа. Крайната десница е нормализирана. И в тази нормализация Орбан вижда възможност. \r\n„Погледнато от Будапеща“, заяви Орбан за Австрия, „това изглежда успешно. Има стабилност, виждам цели в икономиката, данъчни облекчения, и изглежда, че се случват добри неща“. Съюзът между дясното и крайната десница донесе граничен контрол и харизматично лидерство в Европа, твърди Орбан. „Европа трябва да приеме австрийския модел.\" \r\nИзведнъж математиката сякаш съвпада с амбициите на Орбан. Последните социологически проучвания показват, че популистката партия на Салвини е на път да стане четвъртата по големина партия в Европейския парламент. Ако Орбан спечели очакваните 15 места с ФИДЕС и убеди управляващата във Варшава партия „Право и справедливост\" да добави нейните вероятни 22 места, блокът ще нарасне до 113 депутати, като ще го изкачи до трето място в ЕП. Орбан също би могъл да убеди други партии от ЕНП да се присъединят към него. Също така би могъл да извади късмет, ако Обединеното кралство реализира Брекзит и най-накрая напусне ЕС. При подобен сценарий групата на Салвини може да се окаже втората по големина партия в ЕП, а това ще направи Орбан един от кралските парламентаристи. \r\nЕвропа е на път да се обърне по посока на Орбан и следователно към Тръмп. Бившият стратег на американския президент Стив Банън помага на Салвини и осигурява полезни връзки с Белия дом. Орбан сега идва във Вашингтон, за да получи благословията на Тръмп за този европейски проект. \r\nЗа Орбан пътуването до Вашингтон означава нещо много по-различно от това за администрацията на Тръмп. Той не възнамерява да бъде порицаван за  своето „отваряне към Изтока“ или да бъде разделян от Китай или Русия. Вместо това той възнамерява да помогне на президента на САЩ да изтласка ЕС по-далеч от трансатлантическия съюз. \r\n***  Китай въвежда мита за внос на повече от пет хиляди видове стоки от САЩ, които ще бъдат в диапазон от 5% до 25%, съобщава англоезичното издание  Global Times . \r\nМерките на Пекин са в отговор на решението на САЩ да повишат митата за китайския внос от 10% на 25%, след като двудневните разговори за разрешаване на търговския спор приключиха без сделка. Преговорите за уреждане на търговския спор между двете държави обаче ще продължат. \r\nОтветните мита влизат в сила от 1 юни 2019 г. по отношение на повече от 5000 стоки от САЩ на обща стойност 60 млрд. долара. Според изявление, публикувано от Държавния съвет за митнически тарифи на КНР, мерките са в отговор на повишението на американските мита за внос на китайски продукти.  \r\n\"От 00:00 на 1 юни 2019 г. митата ще бъдат увеличени за част от стоките от САЩ\", се казва в официалното съобщение.  \r\nКакто следва от изявлението на ведомството, по отношение на 2493 продукта от САЩ митата ще се увеличат до 25%, подобни такси ще се увеличат до 20% ще е увеличението за 1078 други видове продукти. Митата за 974 артикула ще бъдат увеличени до 10%. Четвъртата група стоки, включващи 595 видове стоки, ще бъдат обложени с мита от 5%. \r\n***  Държавният глава на Израел Реувен Ривлин даде на Бенямин Нетаняху допълнителен срок от 14 дни, за да се опита да състави управляваща коалиция, съобщава вестник  The Times of Israel .  \r\nВ неделя Нетаняху поиска удължаване на срока заради честването на Пасха и поредицата от сблъсъци в Ивицата Газа – молба, която президентът на Израел удовлетвори.  \r\nИзраелското законодателство предвижда 28-дневен срок за съставянето на правителство о победителя в изборите. Държавният глава на страната обаче има право да удължава този срок с до 14 дни. \r\nОт редакцията припомнят, че на изборите на 9 април управляващата партия „Ликуд“ спечели 35 места в 120-местния Кнесет. На 17 април Ривлин официално връчи на Нетаняху мандат за формиране на кабинет.  \r\n„Както и в минали случаи на формиране на правителство, възнамерявам да поискам удължаване от президента\", заяви Нетаняху в неделя в своето встъпително изказване на седмичното заседание на кабинета. Той проведе серия среща с ръководителите на партиите, които се очаква да се присъединят към водената от него коалиция.Очаква се тя да включва 16-те депутати на ултрарелигиозната Партия ШАС и „Яхадут ха-Тора“, националистите на Авигдор Либерман, на рускоговорящия Израел Бейтену и партията „Кулану“.  \r\nМеждувременно адвокатите на Нетаняху преговарят с Министерството на правосъдието кога ще започне предварителния процес срещу премиера. По-рано през годината стана ясно, че срещу него ще бъдат повдигнати обвинения за подкуп и измама. Очаква се изслушване по делото. Нетаняху не е длъжен да подава оставка, ако срещу него бъдат повдигнати обвинения, а само ако бъде осъден и всички негови жалби бъдат отхвърлени.  \r\nСпоред медии партията на Нетаняху настоява коалиционното споразумение да включва ангажименти от страна на партньорите да подкрепят закон, който ще позволи на Кнесета да отмени решенията на Върховния съд по административни и законодателни въпроси. Това ще отвори пътя на бъдещото правителство да даде имунитет на Нетаняху при бъдещо съдебно преследване. \r\n***  Турската армия стартира най-мащабното военно учение за годината – „Морски вълк“, което се провежда в Средиземно, Егейско и Черно море, съобщава вестник  Yeni Safak . \r\nНационалният министър на отбраната на Турция Хулуси Акар потвърди ангажимента на въоръжените сили на страната да защитават суверенитета, независимостта, правата и законите на нацията. „Нашата цел във военните учения е да покажем, че турските въоръжени сили са изключително решителни, ангажирани и способни да гарантират сигурността, суверенитета, независимостта, морските права и ползите за Турция\", заяви Хулуси Акар в навечерието на стартирането на ученията.  \r\nОколо 131 военни кораба, 57 военни самолета и 33 хеликоптера са задействани за маневрите, които ще продължат до 25 май в акваторията на Източното Средиземноморие, Егейско и Черно море. „Тези дейности се следят внимателно не само в страната, но и от нашите чуждестранни партньори\", добави Акар. \r\n„Ние предприемаме всички необходими мерки за защита на правата и законите на нашата страна в Егейско море, Източното Средиземноморие и Кипър\", категоричен бе турският министър на отбраната. \r\n***", "date": "2019.05.14", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/14/2657447/afp-spad-na-klyuchovite-borsovi-indeksi-beshe-registriran-v-sasht.html", "text": "Рязък спад на ключовите борсови индекси беше регистриран в САЩ, след изявлението на Китай за въвеждане на ответни мита по отношение на американски стоки, предаде  AFP .  \r\nПромишленият индекс Dow Jones се понижи с повече от 615 пункта, или 2,4%, до отметката от 25 324 пункта.  \r\nИндексът S&P 500, който включва 500-те най-големи по пазарна капитализация американски компании, регистрира спад също с 2,4% до 2812 пункта.  \r\nТретият индекс Nasdaq се понижи с 3,4% до 7647 пункта, което е най-ниския показател за 2019 година.   Светлин Божков", "date": "2019.05.14", "title": "AFP: Спад на ключовите борсови индекси беше регистриран в САЩ"}
{"url": "http://www.focus-news.net/news/2019/05/14/2657450/spored-turskiya-poslanik-hasan-ulusoy-dumite-mu-za-izuchavaneto-na-turski-ezik-u-nas-sa-bili-pogreshno-interpretirani-obzor.html", "text": "По разпореждане на вицепремиера и министър на външните работи Екатерина Захариева посланикът на Република Турция в Република България Хасан Улусой бе извикан в МВнР, за да обясни изказването си от 11 май 2019 г., в което призовава българските власти да насърчат изучаването на турски език като предпоставка за увеличаване на турските инвестиции в страната. По време на срещата пред посланика беше изразена позицията, че изказването му е политически неприемливо и не отговаря на очакванията на българската страна за поддържане на приятелски и добросъседски отношения. От МВнР подчертават, че турските инвестиции в България не могат да бъдат обвързвани по никакъв начин с изучаването на турски език, а следва да се основават на икономическа логика. От своя страна, посланик Хасан Улусой заяви, че думите му са били погрешно интерпретирани от медиите. Той обясни, че не е отправял препоръки за задължително изучаване на турски език от страна на българските граждани. По думите му турската страна няма намерение да се намесва по какъвто и да е начин във вътрешната политика на България, а в дейността си той се ръководи изцяло от целта да развива приятелските и взаимноизгодни отношения със страната ни. \r\nИзказването на турския посланик стана повод за множество коментари. Президентът Румен Радев заяви, че всеки опит за намеса отвън в българската образователна система и семейство трябва да бъде пресичан решително и безкомпромисно. Министър-председателят Бойко Борисов подчерта, че не е работа на посланика да дава съвети за изучаване на език и посочи, че икономическата и финансова стабилност на България дават резултати, а инвестиционният интерес е голям. От БСП определиха предложението на турския посланик като неприемливо и опит за чужда намеса във вътрешните ни работи. От ВМРО бяха категорични, че казаното от Хасан Улусой е поредна провокация, недопустима намеса и агресия срещу Конституцията. Председателят на „Коалиция за България“ и кандидат за евродепутат Румен Петков коментира, че би било изключително добра идея в Турция да започнат активно преподаване на български език и чак тогава може да се водят разговори в други посоки. Вицепремиерът и министър на отбраната Красимир Каракачанов отговори на искането на посланика за изучаване на турски език с думите: „Не ви щем ни меда, ни жилото“. Бившият генерален консул на България в Одрин Георги Димов заяви, че Хасан Улусой се прави опит за промяна и моделиране на цивилизационния код на българите.", "date": "2019.05.14", "title": "Според турския посланик Хасан Улусой думите му за изучаването на турски език у нас са били погрешно интерпретирани (ОБЗОР)"}
{"url": "http://www.focus-news.net/news/2019/05/14/2657449/ria-novosti-donald-tramp-obyavi-che-shte-otdeli-dopalnitelni-16-miliarda-dolara-kam-byudzheta-na-nasa.html", "text": "Президентът на САЩ Доналд Тръмп обяви, че ще отдели допълнителни 1,6 милиарда долара към бюджета на НАСА, като потвърди обявените по-рано планове за усвояване на Луната и Марс, предаде  РИА Новости .  \r\n„При моята администрация ние възстановяваме величието на НАСА и се връщаме на Луната, а след това и на Марс. Аз актуализирам бюджета, включвайки допълнителни 1,6 милиарда долара, за да осъществим голямо завръщане в Космоса“, написа Тръмп в Twitter.  \r\nДали ще бъдат отделени тези допълнителни средства за НАСА предстои да реши конгреса на САЩ. Бюджетът на НАСА за финансовата 2019 година е 21,5 милиарда долара, допълва агенцията.   Светлин Божков", "date": "2019.05.14", "title": "РИА Новости: Доналд Тръмп обяви, че ще отдели допълнителни 1,6 милиарда долара към бюджета на НАСА"}
{"url": "http://www.focus-news.net/news/2019/05/14/2657922/tass-vladimir-putin-zayavi-che-se-nadyava-na-vazstanovyavane-na-rusko-amerikanskite-otnosheniya.html", "text": "Руският президент Владимир Путин заяви, че се надява, че сега се създават условия за възстановяване на руско-американските отношения на срещата с държавния секретар на САЩ Майкъл Помпео, цитиран от  TACC . \r\n\"Както знаете, съвсем наскоро, преди няколко дни, имах удоволствието да говоря с президента на Съединените щати по телефона, имах впечатлението, че президентът е готов да възстанови руско-американските отношения и контакти за съвместно решаване на въпроси от взаимен интерес,“ заяви Путин. \"От наша страна многократно сме казвали, че бихме искали да възстановим отношенията в пълен формат, надявам се, че сега се създават необходимите условия за това.\"  Юлиян Марков", "date": "2019.05.14", "title": "ТАСС: Владимир Путин заяви, че се надява на възстановяване на руско-американските отношения"}
{"url": "http://www.focus-news.net/news/2019/05/14/2657451/nezavisimaya-gazeta-lukashenko-vazobnovi-laviraneto-mezhdu-iztoka-i-zapada.html", "text": "В Брюксел се провежда конференция на високо равнище, посветена на 10-ата годишнина на инициативата „Източно партньорство“. Президентът на Беларус Александър Лукашенко счете за недостатъчно развити отношенията на своята страна с ЕС и се отказа от участие в мероприятието, пише на електронната си страница руският вестник  „Независимая газета“ .  \r\nПредставящият страната си външен министър на Беларус Владимир Макей заяви, че разчита на задълбочаване на отношенията с ЕС.  \r\n„Ние имаме твърдо намерение да продължим курса на по-нататъшно развитие на нашите отношения с ЕС“, заяви Макей, преди срещите си с външните министри на страните-членки на съюза. В частност, в Минск разчитат да подпишат Приоритети на партньорство и Споразумение за опростяване на визовия режим и реадмисия, уточни Макей.  \r\nВ Минск се отнасят спокойно към това, че засега няма да могат да постигнат компромис, но въпреки това имат намерение да продължат разговорите.  \r\n„Ние настоятелно трябва да работим за сключване на основно споразумение за сътрудничество и партньорство с ЕС“, заяви Макей.  \r\nБеларус в момента се намира в неособено комфортно положение, от гледна точка на външноикономическите и външнополитическите отношения. Ако със Запада те се намират в пауза, то с Изтока се намират в състояние на активна конфронтация. Проблемите не са единствено в петролните конфликти, заради доставките на некачествен петрол. Съществуват и секторни ограничения за движение на стоки. В частност, в момента около 70 беларуски предприятия не могат да доставят своята продукция, основно месо и мляко, в Русия.   Светлин Божков", "date": "2019.05.14", "title": "„Независимая газета“: Лукашенко възобнови лавирането между Изтока и Запада"}
{"url": "http://www.focus-news.net/news/2019/05/14/2657453/afp-sad-v-sasht-razporedi-na-kompaniyata-monsanto-da-izplati-dva-miliarda-dolara-obezshtetenie.html", "text": "Съдебно жури в американския щат Калифорния разпореди на компанията „Монсанто“, която е собственост на концерна „Байер“, да плати два милиарда долара обезщетение за нанесени вреди на семейна двойка, която твърди, че препарат на компанията е причина за заболяването им от рак, предаде  AFP .  \r\nРешението е последното от серията съдебни поражения на „Монсанто“, относно препарата „Раундъп“. Компанията настоява, че продуктът на основата на глифозат не е свързан със заболявания от рак.  \r\nЮридическият екип на семейната двойка определи присъденото обезщетение, като „историческо“, като заяви, че то възлиза общо на 2,055 милиарда долара, след като са добавени малко повече от 55 милиона долара, като компенсаторни щети.   Светлин Божков", "date": "2019.05.14", "title": "AFP: Съд в САЩ разпореди на компанията „Монсанто“ да изплати два милиарда долара обезщетение"}
{"url": "http://www.focus-news.net/news/2019/05/14/2657455/izvestiya-zashto-ukrayna-obyavi-che-shte-kupuva-gaz-ot-sasht.html", "text": "Още в началото на май ръководителят на „Нафтогаз Украйна“ Андрей Коболев съобщи сензационна за Украйна новина, оказва се, че Киев е „много близо“ до стартиране на закупуване на американски газ, пише на електронното си издание руският вестник  „Известия“ . Чиновникът подчерта, че окончателно решение засега не е взето, но заинтересованост има и от двете страни и тя в скоро време трябва да се трансформира в „конкретни доставки на газ“. Важните технически подробности, като схемата за доставки на американски газ до Украйна и предполагаемата цена на суровината, Коболев не съобщи. Гръмкото изявление прозвуча в момента на неопределеност около транзитните перспективи на Украйна (на 1 януари 2020 година завършва действащия договор с Русия), което навежда на мисълта, че то е част от голяма енергийна игра на Киев.  \r\nЗа своя експортен потенциал в газовия отрасъл САЩ обявиха преди около 10-12 години, тоест в самото начало на „шистовата революция“. Дълго време добива на такива въглеводороди беше икономически нецелесъобразен, но преди известно време ситуацията се промени благодарение на два фактора – развитието на технологиите за добив и ръста на цените на енергоносителите. В резултат, например, добива на шистов газ в САЩ само за периода от 2007 до 2014 година се повиши от 36 милиарда до 333 милиарда куб.м. Това е напълно сравнимо с обемите на „Газпром“ (423 млрд.куб.м. за 2014 година).  \r\nПри тези красиви цифри, обаче има скрита страна. Добива на шистов газ е скъп. Например, през 2017 година САЩ са добили 767 млрд. куб. м. газ (обикновен плюс шистов) и още 184 млрд. куб. м. са добити в Канада. На територията на двете страни работи повече от 60% от световния парк на сондажни съоръжения. За сравнение, в Русия подобни обеми (694 млрд. куб. м.) се добиват с много по-ниски експлоатационни разходи.   Светлин Божков", "date": "2019.05.14", "title": "„Известия“: Защо Украйна обяви, че ще купува газ от САЩ"}
{"url": "http://www.focus-news.net/news/2019/05/14/2657457/the-guardian-visokopostaveni-konservatori-nastoyavat-tereza-mey-da-prekrati-pregovorite-s-leybaristite.html", "text": "Британският премиер Тереза Мей се намира под нарастващ натиск да прекрати междупартийните преговори с лейбъристите за Бракзит, след като група от високопоставени консерватори, включително претендентите за лидерския пост Борис Джонсън и Доминик Рааб, отправиха силно предупреждение срещу всяка сделка, която включва митнически съюз с ЕС, пише на електронното си издание британският вестник  „The Guardian“ .  \r\nПравителството на Мей и кабинетът в сянка на Джереми Корбин продължават преговорите, като нито една от двете страни не е оптимистично настроена, относно перспективите за постигане на споразумение, което може да осигури мнозинство в парламента.  \r\nВ писмо до премиера бивши членове на правителството, включително бившия министър на отбраната Гавин Уилямсън, бившите главни преговарящи за Брекзит Дейвид Дейвис и Доминик Рааб, и бившия външен министър Борис Джонсън, предупреждават Мей да не се съгласява на каквато и да било сделка, включваща главното искане на Корбин за митнически съюз.  \r\nВисокопоставените консерватори смятат, че подобен ход би бил „лоша политика“ и ще противоречи на предизборните обещания на Консервативната партия, дадени преди парламентарните избори през 2017 година. Според недоволните консерватори подобен ход ще наложи на Великобритания да отвори автоматично своя пазар за всички страни, с които ЕС ще подписва търговски договори в бъдеще.  \r\n„Ние вярваме, че сделка с лейбъристите, базирана на митнически съюз, най-вероятно ще изгуби подкрепата на консервативни депутати като нас, който подкрепиха споразумението за излизане от ЕС през март (в голямата си част много неохотно) и вие едва ли ще успеете да осигурите подкрепата на достатъчно лейбъристи, за да компенсирате това“, пише в писмото на високопоставените консерватори до Тереза Мей.   Светлин Божков", "date": "2019.05.14", "title": "„The Guardian“: Високопоставени консерватори настояват Тереза Мей да прекрати преговорите с лейбъристите"}
{"url": "http://www.focus-news.net/news/2019/05/14/2657454/gerb-vnese-zhalba-v-tsik-sreshtu-prezidenta-rumen-radev-obzor.html", "text": "ГЕРБ внесе жалба в ЦИК срещу президента Румен Радев с мотива, че е участвал в предизборната кампания на БСП. Жалбата беше внесена от депутата Тома Биков и зам.-председателя на изборния щаб на ГЕРБ Цветомир Паунов.  \r\nПред журналисти те заявиха, че е недопустимо президентът – обединителят на нацията да прави предизборната кампания на политическа сила, в случая на БСП. „Тук трябва да си зададем въпроса, къде се намира предизборният щаб на БСП, дали той се намира в президентството, тъй като г-н Иво Христов в качеството му на кандидат за евродепутат от БСП, продължава да бъде председател на Стратегическия съвет към президента. Може би тук БСП и президентът са в много добра позиция, защото опорните точки се пишат от един и същи човек и те се ползват едновременно“, отбеляза Цветомир Паунов.  \r\nТой сподели притеснението на ГЕРБ от синхрона между БСП и президента Радев, защото не знаят какво може да произтече от него до изборите. Според тях за първи път в новата история на България президент си позволява да бъде пряк участник и пряк човек, който подкрепя предизборната кампания на една партия.  \r\nЖалбата срещу президента е заведена в деловодството на ЦИК и ще бъде разгледана на редовно заседание на комисията. От ГЕРБ изразиха надежда компетентните органи да вземат в предвид всички обстоятелства и факти, изложени в сигнала.  \r\nПредставителите на ГЕРБ коментираха и инвестиционния въпрос, свързан с немската автомобилна компания „Фолксваген“, която се очаква да заработи в България. „Призоваваме президента Радев за радиомълчание по отношение на инвестиционната политика, необмислените му изявления пречат, а не помагат“, заяви депутатът Тома Биков. „В същото време се надяваме президентът да посъветва и съпругата си да не атакува големи стратегически компании, които в определени моменти биха могли да бъдат и стратегически инвеститори в България“, подчерта още Биков. Той добави, че когато президентът Радев заговори за корупция и офшорни сметки, не бива да пропуска споменаването на водача на листата на БСП Елена Йончева, за която има повдигнато обвинение от прокуратурата за пране на пари. „Абсолютно доказано, в продължение на години, тя е получавала заплата от 12 500 лв. през офшорни сметки. Когато се говори за офшорни сметки, добре е президентът да се обърне първо към собствената си партия и собствената си листа“, заяви Биков.  \r\nРеакцията на ПП ГЕРБ дойде, след като преди два дни „БСП за България“ внесе повторна жалба в ЦИК и СЕМ за законови нарушения от страна на министър-председателя Бойко Борисов. ОТ БСП твърдят, че премиерът Борисов използва държавен ресурс за водене на предизборна кампания. Тогава те призоваха комисията да спазва закона и да загърби политическите си пристрастия при изясняването на обстоятелствата.  \r\nДаяна ДЮЛГЕРОВА", "date": "2019.05.14", "title": "ГЕРБ внесе жалба в ЦИК срещу президента Румен Радев (ОБЗОР)"}
{"url": "http://www.focus-news.net/news/2019/05/14/2657458/bloomberg-turtsiya-prouchva-poredniya-priziv-na-sasht-da-otlozhi-zakupuvaneto-na-raketni-sistemi-s-400.html", "text": "Турция проучва поредния призив на САЩ да отложи закупуването на руските зенитни ракетни системи С-400, съобщи агенция  Bloomberg . \r\nПо неофициални данни САЩ и Турция водят преговори за отлагане на закупуването от страна на Анкара на системите С-400.  \r\nВ началото на май германски медии съобщиха, че властите в Анкара имат намерение да преразгледат решението за придобиване на руски ракетни системи С-400, заради рязкото влошаване на икономическата ситуация в Турция и понижаването на курса на лирата.  \r\nПрез миналата седмица официален турски представител опроверга тези информации.   Светлин Божков", "date": "2019.05.14", "title": "Bloomberg: Турция проучва поредния призив на САЩ да отложи закупуването на ракетни системи С-400"}
{"url": "http://www.focus-news.net/news/2019/05/14/2657456/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "По време на предстоящото посещение в черноморския курорт Сочи първият дипломат на Вашингтон Майк Помпео може да повдигне въпроса за среща между президентите на Руската федерация и САЩ – Владимир Путин и Доналд Тръмп. Съответната информация по-рано бе обявена от руския заместник-министър на външните работи Сергей Рябков, а впоследствие бе потвърдена и от източник на вестник  „Коммерсант“  от кръговете на Държавния департамент на САЩ.  \r\nСъгласно думите му, американската страна вече е поискала преговори на високо равнище. По-рано във Вашингтон изключиха възможността за среща на двамата президенти преди завръщането в Украйна на моряците, задържани в Керченския проток при инцидента от миналата година.  \r\nНа въпроса за РИА Новости дали ще бъде обсъдена възможна среща между двамата президенти в Япония по време на преговорите в Сочи, Сергей Рябков отговори: „Като тема, като сюжет, признавам - да\".  \r\n„Винаги сме казвали, че присъствието на лидери на събитието на подходящо ниво открива такава възможност. Но в миналото сме виждали как американската страна сама е зачерквала вече постигнатите споразумения и е променяла плановете си. Затова сега не бих предвидил никакво обсъждане на този или онзи въпрос, но хипотетично съществува такава перспектива”, обясни руският дипломат. \r\nИзточникът на изданието, близък до външнополитическите кръгове във Вашингтон, поясни: „САЩ вече са говорили в полза на среща между двамата президенти и чакат отговор от руската страна“. В същото време той оценява вероятността за организиране на разговорите между Владимир Путин и Доналд Тръмп в Осака като „високо”. \r\nПо думите на Сергей Рябков, руската страна би искала да „изясни дали американската администрация е готова да развие положителния тласък, който телефонният разговор на президентите от 3 май даде на двустранния диалог… Ние изхождаме от факта, че по всички важни теми - от контрола на въоръженията до Венецуела - ще има възможност да се говори в дълбочина. Разбира се, виждаме големи различия в позициите на нашите страни, но не драматизираме. Такива е имало, очевидно ще има и в бъдеще. Но най-важното е да се работи прагматично, не да се умножават проблемите, а поне да се преодолеят колкото е възможно повече от тях\". \r\nНа 14 май в Сочи Майк Помпео ще се срещне с руския външен министър Сергей Лавров и ще бъде посрещнат от Владимир Путин, припомнят от редакцията.  \r\nТелефонният разговор на Доналд Тръмп с Владимир Путин от 3 май прекъсна едномесечна пауза в руско-американския диалог на най-високо равнище. След първата и досега единствената среща на върха в Хелзинки от миналия юли, имаше отстъпление в отношенията между двамата президенти. Втората им среща, насрочена за миналия ноември в кулоарите на форума на Г-20 в Аржентина, не се състоя заради инцидента в Керченския проток, по време на който руската страна задържа три кораба на украинския флот, а екипажите им бяха арестувани. В резултат президентът на САЩ отмени преговорите в Буенос Айрес. Една от основните теми на срещата помежду им трябваше да бъде бъдещето на системата за контрол на въоръженията. \r\nСпоред Сергей Рябков, ако по време на посещението на държавния секретар на САЩ Майк Помпео бъдат успешно направени стъпки към диалог в областта на контрола над въоръженията, това вече ще бъде постижение. „Разбира се, ако беше възможно да се очертаят конкретни стъпки за възобновяване на смислен и интензивен диалог в областта на контрола над въоръженията, това само по себе си би било важен резултат от посещението на държавния секретар в Сочи\", заяви той пред репортери. \r\nНяколко седмици преди неуспешната среща в Аржентина Москва предложи на Вашингтон обща декларация на високо равнище за предотвратяване на ядрената война и укрепване на стратегическата стабилност. Проектът на съответния документ беше прехвърлен на американската страна през октомври 2018 година. В него се казваше, че няма да има победители в ядрената война и никога не бива да бъде позволявано такава се отприщи. Подобни изявления бяха направени и по време на Студената война под Леонид Брежнев. Все още няма отговор от страна на САЩ на новата инициатива на Русия. В същото време американските власти подкрепиха приемането на ново ядрено споразумение с участието на Русия и Китай. \r\n*** \r\nВ Брюксел се провежда конференция на високо равнище, посветена на 10-ата годишнина на инициативата „Източно партньорство“. Президентът на Беларус Александър Лукашенко счете за недостатъчно развити отношенията на своята страна с ЕС и се отказа от участие в мероприятието, пише на електронната си страница руският вестник  „Независимая газета“ .  \r\nПредставящият страната си външен министър на Беларус Владимир Макей заяви, че разчита на задълбочаване на отношенията с ЕС.  \r\n„Ние имаме твърдо намерение да продължим курса на по-нататъшно развитие на нашите отношения с ЕС“, заяви Макей, преди срещите си с външните министри на страните-членки на съюза. В частност, в Минск разчитат да подпишат Приоритети на партньорство и Споразумение за опростяване на визовия режим и реадмисия, уточни Макей.  \r\nВ Минск се отнасят спокойно към това, че засега няма да могат да постигнат компромис, но въпреки това имат намерение да продължат разговорите.  \r\n„Ние настоятелно трябва да работим за сключване на основно споразумение за сътрудничество и партньорство с ЕС“, заяви Макей.  \r\nБеларус в момента се намира в неособено комфортно положение, от гледна точка на външноикономическите и външнополитическите отношения. Ако със Запада те се намират в пауза, то с Изтока се намират в състояние на активна конфронтация. Проблемите не са единствено в петролните конфликти, заради доставките на некачествен петрол. Съществуват и секторни ограничения за движение на стоки. В частност, в момента около 70 беларуски предприятия не могат да доставят своята продукция, основно месо и мляко, в Русия. \r\n*** \r\nДържавният секретар Майк Помпео идва при президента на Русия Владимир Путин, за да се договори за нова руско-американска среща на високо равнище, пише на електронното си издание руският вестник  „Взгляд“ . Именно това е смисъла от посещението на държавния секретар в Сочи, да направи така, че Тръмп и Путин да успеят най-накрая да поговорят нормално. През първата половина от мандата на Тръмп те успяха да направят това общо два пъти, но разговорите им не получиха никакво развитие. Сега действително се появява шанс двамата президенти да успеят „да се разберат“.  \r\nЗа Владимир Путин Майк Помпео вече е втория държавен секретар на Тръмп, преди него беше Рекс Тилърсън, бивш ръководител на „Ексон Мобил“ и кавалер на руския орден „Дружба“, попаднал в Белия дом, както шеговито отбеляза руския президент, в лоша компания.  \r\nЗа повече от една година ръководство на Държавния департамент Тилърсън дойде при Путин само един път, но не по негова вина. Тръмп беше принуден да минимизира контактите с Русия, на фона на разследването на „руската следа“ по време на президентските избори в САЩ през 2016 година.  \r\nПомпео, който вече една година е държавен секретар, все още не е бил в Русия, а с външния министър Лавров до неотдавна се беше виждал само веднъж. През цялото това време с руското направление в работата на Тръмп се занимаваше основно съветникът му по националната сигурност Джон Болтън. Той проведе не само подготовката за миналогодишната среща между Тръмп и Путин в Хелзинки, но и на няколко пъти се срещна с „човек номер две“ в руската външна политика Николай Патрушев. Едва сега, след завършването на „руското дело“, Тръмп включи в руското направление и Помпео, и държавния секретар може спокойно да отиде при Путин. \r\n*** \r\nОще в началото на май ръководителят на „Нафтогаз Украйна“ Андрей Коболев съобщи сензационна за Украйна новина, оказва се, че Киев е „много близо“ до стартиране на закупуване на американски газ, пише на електронното си издание руският вестник  „Известия“ . Чиновникът подчерта, че окончателно решение засега не е взето, но заинтересованост има и от двете страни и тя в скоро време трябва да се трансформира в „конкретни доставки на газ“. Важните технически подробности, като схемата за доставки на американски газ до Украйна и предполагаемата цена на суровината, Коболев не съобщи. Гръмкото изявление прозвуча в момента на неопределеност около транзитните перспективи на Украйна (на 1 януари 2020 година завършва действащия договор с Русия), което навежда на мисълта, че то е част от голяма енергийна игра на Киев.  \r\nЗа своя експортен потенциал в газовия отрасъл САЩ обявиха преди около 10-12 години, тоест в самото начало на „шистовата революция“. Дълго време добива на такива въглеводороди беше икономически нецелесъобразен, но преди известно време ситуацията се промени благодарение на два фактора – развитието на технологиите за добив и ръста на цените на енергоносителите. В резултат, например, добива на шистов газ в САЩ само за периода от 2007 до 2014 година се повиши от 36 милиарда до 333 милиарда куб.м. Това е напълно сравнимо с обемите на „Газпром“ (423 млрд.куб.м. за 2014 година).  \r\nПри тези красиви цифри, обаче има скрита страна. Добива на шистов газ е скъп. Например, през 2017 година САЩ са добили 767 млрд. куб. м. газ (обикновен плюс шистов) и още 184 млрд. куб. м. са добити в Канада. На територията на двете страни работи повече от 60% от световния парк на сондажни съоръжения. За сравнение, в Русия подобни обеми (694 млрд. куб. м.) се добиват с много по-ниски експлоатационни разходи.", "date": "2019.05.14", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/05/14/2657448/vzglyad-mayk-pompeo-idva-da-dogovori-sreshta-mezhdu-putin-i-tramp.html", "text": "Държавният секретар Майк Помпео идва при президента на Русия Владимир Путин, за да се договори за нова руско-американска среща на високо равнище, пише на електронното си издание руският вестник  „Взгляд“ . Именно това е смисъла от посещението на държавния секретар в Сочи, да направи така, че Тръмп и Путин да успеят най-накрая да поговорят нормално. През първата половина от мандата на Тръмп те успяха да направят това общо два пъти, но разговорите им не получиха никакво развитие. Сега действително се появява шанс двамата президенти да успеят „да се разберат“.  \r\nЗа Владимир Путин Майк Помпео вече е втория държавен секретар на Тръмп, преди него беше Рекс Тилърсън, бивш ръководител на „Ексон Мобил“ и кавалер на руския орден „Дружба“, попаднал в Белия дом, както шеговито отбеляза руския президент, в лоша компания.  \r\nЗа повече от една година ръководство на Държавния департамент Тилърсън дойде при Путин само един път, но не по негова вина. Тръмп беше принуден да минимизира контактите с Русия, на фона на разследването на „руската следа“ по време на президентските избори в САЩ през 2016 година.  \r\nПомпео, който вече една година е държавен секретар, все още не е бил в Русия, а с външния министър Лавров до неотдавна се беше виждал само веднъж. През цялото това време с руското направление в работата на Тръмп се занимаваше основно съветникът му по националната сигурност Джон Болтън. Той проведе не само подготовката за миналогодишната среща между Тръмп и Путин в Хелзинки, но и на няколко пъти се срещна с „човек номер две“ в руската външна политика Николай Патрушев. Едва сега, след завършването на „руското дело“, Тръмп включи в руското направление и Помпео, и държавния секретар може спокойно да отиде при Путин.   Светлин Божков", "date": "2019.05.14", "title": "„Взгляд“: Майк Помпео идва да договори среща между Путин и Тръмп"}
{"url": "http://www.focus-news.net/news/2019/05/14/2657462/sport-inter-pobedi-s-20-kievo-v-mach-ot-parvenstvoto-na-italiya.html", "text": "Интер победи с 2:0 Киево в последен мач от 36-я кръг на първенството на Италия. Головете за победителите отбелязаха Матео Политано в 39-ата минута и Иван Перишич в 86-ата минута. След тази победа Интер заема трето място във временното класиране с 66 точки. Киево се намира на последно място в класирането с 15 точки и отдавна отпадна в Серия Б.  \r\nДо края на италианското първенство остават два кръга.", "date": "2019.05.14", "title": "Спорт: Интер победи с 2:0 Киево в мач от първенството на Италия"}
{"url": "http://www.focus-news.net/news/2019/05/14/2657459/tass-amerikanski-senatori-sa-podgotvili-zakonoproekt-sreshtu-severen-potok2.html", "text": "Американските сенатори Тед Круз (републиканец от щата Тексас) и Джийн Шахин (демократ от щата Ню Хемпшир) са подготвили законопроект, предполагащ налагане на санкции срещу компании, участващи в изграждането на руските морски тръбопроводи, на първо място „Северен поток–2“, предаде  ТАСС , позовавайки се на изданието „Foreign Policy“.  \r\nСенаторите предлагат да се забрани влизането на територията на САЩ и да се замразят финансовите активи в страната на лица, които продават или отдават под аренда морски съдове за изграждането на „Северен поток–2“. Освен това се предлага да се въведат множество ограничения срещу тези, които предоставят финансова или техническа поддръжка и обезпечават застраховането на такива морски съдове.  \r\nАмериканските законодатели предлагат да се обърне особено внимание на дейността на две компании, швейцарската „Allseas“ и италианската „Saipem“, които се занимават с полагането на тръбите за „Северен поток–2“. \r\nПомощник на сенатор Круз е заявил, че за образец са били взети предишни действия на САЩ, насочени срещу петролния износ на Иран.   Светлин Божков", "date": "2019.05.14", "title": "ТАСС: Американски сенатори са подготвили законопроект срещу „Северен поток–2“"}
{"url": "http://www.focus-news.net/news/2019/05/14/2657460/blagoevgrad-1-649-litsa-i-semeystva-sa-podpomognati-s-mesechna-sotsialna-pomosht-v-oblastta-prez-mesets-mart.html", "text": "1 649 лица и семейства са подпомогнати с месечна социална помощ в Благоевградска област по Закона за социално подпомагане и Правилника за неговото прилагане през месец март. Това каза пред", "date": "2019.05.14", "title": "Благоевград: 1 649 лица и семейства са подпомогнати с месечна социална помощ в областта през месец март"}
{"url": "http://www.focus-news.net/news/2019/05/14/2657464/tass-sasht-izbraha-artemida-za-ime-na-svoyata-nova-lunna-programa.html", "text": "НАСА избра за наименование на новата програма за изпращане на астронавти на Луната името „Артемида“, предаде  ТАСС .  \r\nОт американското космическо ведомство отбелязаха, че тази древногръцка богиня е била сестра на бог Аполон, чието име носеше първата лунна програма на САЩ през 60-те години на миналия век.  \r\nВ понеделник президента на САЩ Доналд Тръмп взе решение да отдели допълнителни 1,6 милиарда долара към бюджета на НАСА, за усвояване на Луната и Марс. Тази сума ще поиска Белият дом от конгреса, в допълнение към бюджета от 21 милиарда долара на НАСА, който по-рано беше предложено да бъде отделен за финансовата 2020 година, която започва от 1 октомври.  \r\nПо-рано администрацията на САЩ взе решение да започне подготовка за полети на автоматични апарати и пилотирани космически кораби до Луната, като използва тази програма като важна стъпка за организиране на пътувания в далечния космос, на първо място до Марс. Американските специалисти разчитат да осъществят кацане на Луната към 2024 година и да изпрати астронавти до Марс към средата на 30-е години на века.   Светлин Божков", "date": "2019.05.14", "title": "ТАСС: САЩ избраха „Артемида“ за име на своята нова лунна програма"}
{"url": "http://www.focus-news.net/news/2019/05/14/2657461/independent-donald-tramp-se-sreshtna-v-beliya-dom-s-viktor-orban.html", "text": "Президентът на САЩ Доналд Тръмп се срещна в Белия дом с Виктор Орбан, въпреки призивите на някои конгресмени да не приема унгарския премиер и нарастващите притеснения, че неговото правителство упражнява нелиберална демокрация, пише на електронната си страница британският вестник  „Independent“ .  \r\nАмериканският президент заяви, че Орбан е свършил „огромна работа“, като премиер и двамата си приличат в това, че са „малко спорни“.  \r\n„Но няма нищо. Вие свършихте добра работа и запазихте своята страна сигурна“, заяви Тръмп.  \r\nСрещата в Овалния кабинет маркира първото посещение на унгарски премиер в Белия дом от почти 14 години.  \r\nПоведението на Орбан, като националист, твърдата му линия срещу миграцията и собственото му описание на неговото управление, като нелиберална демокрация, предизвикаха бурна реакция от представители на конгреса, които заявиха, че премиерът подкопава демокрацията в Унгария.  \r\n„Работата на президента на САЩ трябва да бъде подкрепа за демократичните ценности, а не прегръдка с лидери, които ги отхвърлят“, написа кандидатът за президент на изборите през 2020 година сенатор Бърни Сандърс.  \r\nДемократът Адам Шифт също порица Тръмп за срещата му с унгарския премиер, като заяви, че „вместо да награждаваме Орбан за разрушаването на унгарската демокрация, ние трябва да му оказваме натиск да се откаже от пътя на автокрацията“.  \r\nДокато организации за спазване на правата на човека, като „Amnesty International“ описват унгарското „систематично погазване на правата на бежанците и мигрантите“, президентът на САЩ поздрави унгарския премиер за неговия твърд подход към имиграцията.   Светлин Божков", "date": "2019.05.14", "title": "„Independent“: Доналд Тръмп се срещна в Белия дом с Виктор Орбан"}
{"url": "http://www.focus-news.net/news/2019/05/14/2657916/aleks-aleksiev-tsentar-za-balkanski-i-chernomorski-izsledvaniya-pokupkata-na-ruskite-s-400-ot-turtsiya-shte-dovede-do-izklyuchvaneto-y-ot-nato.html", "text": "Покупката на руските С-400 от Турция ще доведе до изключването й от НАТО. Това каза за обзорното предаване „Това е България“ на  Радио „Фокус“  председателят на Центъра за балкански и черноморски изследвания Алекс Алексиев. „Не можеш да бъдеш член на НАТО и в същото време да вкарваш системи, които са несъвместими с тези на организацията.  В момента Турция е един от главните участници в строителството на самолета F35. До скоро нейното намерение беше, и може би още е, да закупи 100 самолета и по този начин да модернизира ВВС. Америка е казала на Турция в прав текст, че не могат да имат едновременно руски балистични системи за отбрана и американски самолети. По всяка вероятност страната ще бъде изключена от строежа на  F35“, каза той. Турция е похарчила близо 1,5 млрд. долара, за да участва в проекта за F35. Ако беше останала в него, тя ще да спечели около 10 млрд., обясни Алексиев. Това няма да се случи ако съседната ни страна продължи с покупката на С-400. Според Алекс Алексиев всичко това се дължи на цялостната философия на Реджеп Тайип Ердоган, която е ислямистка философия. Голяма опасност за него е очакването американците да обявят Мюсюлманското братство за терористична организация, а Турция е най-големия защитник на братството, допълни той и уточни, че най-малко 5 000 негови членове са избягали от Египет в Турция. Симпатиите на Ердоган към ислямистите са добре известни. Ако Турция и НАТО станат противници, това ще значи, че България ще е фронтова държава. По думите му, ако това се използва допре от правителството, заедно с преговорите за F16 може да донесе облаги на страната ни и тя да се превърне във важна част от организацията.  \r\nЦоня СЪБЧЕВА", "date": "2019.05.14", "title": "Алекс Алексиев, Център за балкански и черноморски изследвания: Покупката на руските С-400 от Турция ще доведе до изключването й от НАТО"}
{"url": "http://www.focus-news.net/news/2019/05/14/2657452/ria-novosti-predstavitel-na-sasht-nazova-temite-na-razgovorite-na-pompeo-v-sochi.html", "text": "Американският държавен секретар Майк Помпео ще обсъди на срещите в Сочи ситуацията около Иран и стабилизирането на Сирия, съобщи специалният представител на САЩ за Иран Брайън Хук, предаде  РИА Новости .  \r\nВ Сочи Помпео ще се срещне с президента на Русия Владимир Путин и с външния министър Сергей Лавров.  \r\n„Иран ще бъде в дневния ред в Сочи. Иран играе дестабилизираща роля в Сирия. Нашата външна политика…предполага изтегляне на всички сили под иранско командване от Сирия. Ние знаем, че е в интерес на Русия да стабилизира Сирия, а докато Иран използва Сирия като пускова площадка за преследване на своите външнополитически цели, тя няма да бъде стабилна“, заяви Хук.   Светлин Божков", "date": "2019.05.14", "title": "РИА Новости: Представител на САЩ назова темите на разговорите на Помпео в Сочи"}
{"url": "http://www.focus-news.net/news/2019/05/14/2657467/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей се намира под нарастващ натиск да прекрати междупартийните преговори с лейбъристите за Бракзит, след като група от високопоставени консерватори, включително претендентите за лидерския пост Борис Джонсън и Доминик Рааб, отправиха силно предупреждение срещу всяка сделка, която включва митнически съюз с ЕС, пише на електронното си издание британският вестник  „The Guardian“ .  \r\nПравителството на Мей и кабинетът в сянка на Джереми Корбин продължават преговорите, като нито една от двете страни не е оптимистично настроена, относно перспективите за постигане на споразумение, което може да осигури мнозинство в парламента.  \r\nВ писмо до премиера бивши членове на правителството, включително бившия министър на отбраната Гавин Уилямсън, бившите главни преговарящи за Брекзит Дейвид Дейвис и Доминик Рааб, и бившия външен министър Борис Джонсън, предупреждават Мей да не се съгласява на каквато и да било сделка, включваща главното искане на Корбин за митнически съюз.  \r\nВисокопоставените консерватори смятат, че подобен ход би бил „лоша политика“ и ще противоречи на предизборните обещания на Консервативната партия, дадени преди парламентарните избори през 2017 година. Според недоволните консерватори подобен ход ще наложи на Великобритания да отвори автоматично своя пазар за всички страни, с които ЕС ще подписва търговски договори в бъдеще.  \r\n„Ние вярваме, че сделка с лейбъристите, базирана на митнически съюз, най-вероятно ще изгуби подкрепата на консервативни депутати като нас, който подкрепиха споразумението за излизане от ЕС през март (в голямата си част много неохотно) и вие едва ли ще успеете да осигурите подкрепата на достатъчно лейбъристи, за да компенсирате това“, пише в писмото на високопоставените консерватори до Тереза Мей. \r\n*** \r\nПрезидентът на САЩ Доналд Тръмп се срещна в Белия дом с Виктор Орбан, въпреки призивите на някои конгресмени да не приема унгарския премиер и нарастващите притеснения, че неговото правителство упражнява нелиберална демокрация, пише на електронната си страница британският вестник  „Independent“ .  \r\nАмериканският президент заяви, че Орбан е свършил „огромна работа“, като премиер и двамата си приличат в това, че са „малко спорни“.  \r\n„Но няма нищо. Вие свършихте добра работа и запазихте своята страна сигурна“, заяви Тръмп.  \r\nСрещата в Овалния кабинет маркира първото посещение на унгарски премиер в Белия дом от почти 14 години.  \r\nПоведението на Орбан, като националист, твърдата му линия срещу миграцията и собственото му описание на неговото управление, като нелиберална демокрация, предизвикаха бурна реакция от представители на конгреса, които заявиха, че премиерът подкопава демокрацията в Унгария.  \r\n„Работата на президента на САЩ трябва да бъде подкрепа за демократичните ценности, а не прегръдка с лидери, които ги отхвърлят“, написа кандидатът за президент на изборите през 2020 година сенатор Бърни Сандърс.  \r\nДемократът Адам Шифт също порица Тръмп за срещата му с унгарския премиер, като заяви, че „вместо да награждаваме Орбан за разрушаването на унгарската демокрация, ние трябва да му оказваме натиск да се откаже от пътя на автокрацията“.  \r\nДокато организации за спазване на правата на човека, като „Amnesty International“ описват унгарското „систематично погазване на правата на бежанците и мигрантите“, президентът на САЩ поздрави унгарския премиер за неговия твърд подход към имиграцията. \r\n*** \r\nСтраховете от избухване на Трета световна война нараснаха, след като американският президент Доналд Тръмп не отхвърли потенциалната възможност за война между САЩ и Иран, пише на електронната си страница британският вестник  „Express“ .  \r\nЗловещото предупреждение на президента на САЩ дойде в момент на увеличаващи се притеснения, след „саботажите“ срещу петролни танкери в Ормузкия пролив, който е най-натоварената петролна артерия в света. Четири танкера, от които два вероятно саудитски и един норвежки, бяха повредени в неделя, в близост до бреговете на ОАЕ. Предполагаемите нападения дойдоха един ден, след като американската морска администрация предупреди за „нарастваща възможност Иран или негови регионални съюзници да предприемат действия срещу САЩ“.  \r\nСега президентът на САЩ Доналд Тръмп заяви, че „ще видим какво ще стане с Иран. Ако те направят нещо, ще бъде голяма грешка“. \r\n„Аз чух някои неща за Иран. Ако те направят нещо ще страдат много“, заяви Тръмп.  \r\nКогато беше попитан от журналисти да изясни какво точно има предвид, американският президент заяви, че те „сами могат да си го представят“.  \r\nОрмузкият пролив разделя Иран и Оман, и свързва Персийския залив и Оманския залив. По официални данни през 2016 година през Ормузкия пролив са транспортирани около 30% от всички петролни доставки, търгувани по море, допълва изданието.", "date": "2019.05.14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/14/2657466/pazardzhik-predstoi-podmyana-na-ogradata-kray-detskata-ploshtadka-v-selo-golyamo-belovo.html", "text": "Предстои подмяна на оградата край детската площадка в село Голямо Белово, каза за  Радио „Фокус“ – Пазарджик  кметът на населеното място Росица Данкова. Тя обясни, оградата е дървена и трябва да се замени с желязна. „За сега само ще я ремонтираме, но подмяната ще е на по-късен етап. Освен това са направени спортни площадки, поставени са и фитнес уреди. Тези съоръжения се поддържат и са в добро състояние. По отношение ремонтите на улици, такива не се предвиждат през тази година. Имаме малко проблеми с тях  и те се поддържат“, коментира Данкова. Тя допълни, че лятното кино в селото все още е затворено. „Там трябва да се монтират няколко пейки, но са необходими средства, за да се разработи и да започне да се прожектират филми“, каза още кметът на село Голямо Белово. \r\nВаня НИКОЛОВА", "date": "2019.05.14", "title": "Пазарджик: Предстои подмяна на оградата край детската площадка в село Голямо Белово"}
{"url": "http://www.focus-news.net/news/2019/05/14/2657465/express-donald-tramp-predupredi-iran.html", "text": "Страховете от избухване на Трета световна война нараснаха, след като американският президент Доналд Тръмп не отхвърли потенциалната възможност за война между САЩ и Иран, пише на електронната си страница британският вестник  „Express“ .  \r\nЗловещото предупреждение на президента на САЩ дойде в момент на увеличаващи се притеснения, след „саботажите“ срещу петролни танкери в Ормузкия пролив, който е най-натоварената петролна артерия в света. Четири танкера, от които два вероятно саудитски и един норвежки, бяха повредени в неделя, в близост до бреговете на ОАЕ. Предполагаемите нападения дойдоха един ден, след като американската морска администрация предупреди за „нарастваща възможност Иран или негови регионални съюзници да предприемат действия срещу САЩ“.  \r\nСега президентът на САЩ Доналд Тръмп заяви, че „ще видим какво ще стане с Иран. Ако те направят нещо, ще бъде голяма грешка“. \r\n„Аз чух някои неща за Иран. Ако те направят нещо ще страдат много“, заяви Тръмп.  \r\nКогато беше попитан от журналисти да изясни какво точно има предвид, американският президент заяви, че те „сами могат да си го представят“.  \r\nОрмузкият пролив разделя Иран и Оман, и свързва Персийския залив и Оманския залив. По официални данни през 2016 година през Ормузкия пролив са транспортирани около 30% от всички петролни доставки, търгувани по море, допълва изданието.   Светлин Божков", "date": "2019.05.14", "title": "„Express“: Доналд Тръмп предупреди Иран"}
{"url": "http://www.focus-news.net/news/2019/05/14/2657463/tass-nay-malko-petima-dushi-sa-zaginali-pri-vaorazheno-napadenie-v-sudan.html", "text": "Най-малко петима души са загинали в резултат на нападение срещу участници в седяща стачка на опозицията в центъра на суданската столица Хартум, предаде  ТАСС .  \r\nПо данни на медицинските служби на Судан, един от загиналите е офицер от въоръжените сили, а останалите четирима загинали са активисти на опозицията.  \r\nПо-рано преходният Военен съвет потвърди, че неизвестни лица са нападнали демонстрантите, в резултат на което е бил убит офицер от армията, а още няколко военнослужещи са били ранени.  \r\nПредставители на Военния съвет съобщиха, че в резултат на нападението са пострадали голям брой участници в стачката, а тези, които стоят зад насилието „се опитват да попречат на диалога с опозицията“.  \r\nВоенните увериха, че продължават да защитават протестиращите и работят с опозицията с цел „успокояване на ситуацията“.   Светлин Божков", "date": "2019.05.14", "title": "ТАСС: Най-малко петима души са загинали при въоръжено нападение в Судан"}
{"url": "http://www.focus-news.net/news/2019/05/14/2657468/pregled-na-mezhdunarodnite-novini-do-6-chasa-agentsiya-fokus.html", "text": "Отстраненият от власт президент на Судан Омар ал-Башир е обвинен за убийствата на протестиращите по време на демонстрациите срещу режима, които доведоха до края на неговото управление. Това съобщи генералният прокурор на страната, предава  AFP . \r\n„Омар ал-Башир и други са обвинени за подстрекаване и участие в убийствата на демонстранти\", заяви главният прокурор на Судан. \r\n***  Външните министри на страните-членки на ЕС са заявили на държавния секретар на САЩ Майк Помпео, че е необходимо максимално въздържане от ескалация около споразумението за ядрената програма на Иран, предаде  ТАСС .  \r\nТова заяви върховният представител на ЕС по външната политика Федерика Могерини.  \r\n„Ние, както знаете винаги призоваваме за диалог и дипломатически мерки, включително за ситуацията около Иран. Ние винаги се обявяваме за преговори, винаги е по-добре да говориш, отколкото да не говориш, особено тогава, когато напрежението расте. Този смисъл Помпео ясно чу от нас, че ние живеем във важно време, когато най-отговорния подход трябва да бъде максималната сдържаност, с цел недопускане на всякаква ескалация, в това число военна“, заяви Могерини, на пресконференция след заседанието на Съвета на ЕС на ниво министри на външните работи.  \r\nМогерини за пореден път отбеляза, че Брюксел ще изпълнява Съвместния всеобхватен план за действия (СВПД) за ядрената програма на Иран, докато Техеран изпълнява своите задължения.  \r\n„От страна на ЕС има ясно желание да бъде направено всичко, за да реализираме нашата част от сделката, докато Иран изпълнява своите задължения. Аз ще настоявам за това, докато Международната агенция за атомна енергия (МАЕЕ) потвърждава в своите доклади изпълнението на сделката от страна на Иран“, допълни Могерини. \r\n***  Европейският съюз предупреди Турция да не продължава с проучвателните сондажи за петрол и газ около Кипър, като ги определи, като незаконни и обяви, че ще „реагира по подходящ начин“, предаде  AFP .  \r\nВърховният представител на ЕС по външната политика Федерика Могерини заяви, че всички 28 външни министри на страните-членки на ЕС са потвърдили своята подкрепа за Кипър по време на срещата днес в Брюксел.  \r\n„Ние спешно призоваваме Турция да прояви сдържаност, уважение към суверенните права на Кипър в неговата изключителна икономическа зона и да се въздържа от всякакви незаконни действия, на които ЕС ще отговори по подходящ начин, показвайки пълна солидарност с Кипър“, заяви Могерини.  \r\nТурция е критикувана и от САЩ, след като обяви, че ще започне сондажни операции в Средиземно море, допълва агенцията. \r\n***  Президентът на САЩ Доналд Тръмп има намерение да се срещне с руския президент Владимир Путин на срещата на Г-20 в Япония, предаде  РИА Новости .  \r\nДържавният глава на САЩ има намерение да разговаря и с китайския президент Си Дзинпин на срещата в Осака. \r\n„Президентът Доналд Тръмп заяви, че ще се срещне с президента на Русия Путин и с китайския президент Си Дзинпин на срещата на Г-20 в Япония“, съобщиха от пресслужбата на Белия дом.  \r\nСрещата на Г-20 ще се състои на 28-29 юни в Осака. Това ще бъде първият подобен форум в Япония, допълва агенцията. \r\n***  Американският президент Доналд Тръмп заяви, че Китай продължава да е заинтересован от сключване на търговска сделка със САЩ, предаде  РИА Новости .  \r\n„Аз мисля, че Китай иска търговска сделка, защото много компании започнаха да се изтеглят от Китай“, заяви Тръмп.  \r\nАмериканският президент добави, че САЩ са „в добра позиция“, тъй като печелят „огромно количество пари, които влизат в страната“ благодарение на митата. Тръмп отбеляза, че засега не е взел окончателно решение дали ще въведе мита върху стоки от Китай на стойност още 325 милиарда долара. \r\n***  Рязък спад на ключовите борсови индекси беше регистриран в САЩ, след изявлението на Китай за въвеждане на ответни мита по отношение на американски стоки, предаде  AFP .  \r\nПромишленият индекс Dow Jones се понижи с повече от 615 пункта, или 2,4%, до отметката от 25 324 пункта.  \r\nИндексът S&P 500, който включва 500-те най-големи по пазарна капитализация американски компании, регистрира спад също с 2,4% до 2812 пункта.  \r\nТретият индекс Nasdaq се понижи с 3,4% до 7647 пункта, което е най-ниския показател за 2019 година. \r\n***  Президентът на САЩ Доналд Тръмп обяви, че ще отдели допълнителни 1,6 милиарда долара към бюджета на НАСА, като потвърди обявените по-рано планове за усвояване на Луната и Марс, предаде  РИА Новости .  \r\n„При моята администрация ние възстановяваме величието на НАСА и се връщаме на Луната, а след това и на Марс. Аз актуализирам бюджета, включвайки допълнителни 1,6 милиарда долара, за да осъществим голямо завръщане в Космоса“, написа Тръмп в Twitter.  \r\nДали ще бъдат отделени тези допълнителни средства за НАСА предстои да реши конгреса на САЩ. Бюджетът на НАСА за финансовата 2019 година е 21,5 милиарда долара, допълва агенцията. \r\n***  Съдебно жури в американския щат Калифорния разпореди на компанията „Монсанто“, която е собственост на концерна „Байер“, да плати два милиарда долара обезщетение за нанесени вреди на семейна двойка, която твърди, че препарат на компанията е причина за заболяването им от рак, предаде  AFP .  \r\nРешението е последното от серията съдебни поражения на „Монсанто“, относно препарата „Раундъп“. Компанията настоява, че продуктът на основата на глифозат не е свързан със заболявания от рак.  \r\nЮридическият екип на семейната двойка определи присъденото обезщетение, като „историческо“, като заяви, че то възлиза общо на 2,055 милиарда долара, след като са добавени малко повече от 55 милиона долара, като компенсаторни щети. \r\n***  Американските сенатори Тед Круз (републиканец от щата Тексас) и Джийн Шахин (демократ от щата Ню Хемпшир) са подготвили законопроект, предполагащ налагане на санкции срещу компании, участващи в изграждането на руските морски тръбопроводи, на първо място „Северен поток–2“, предаде  ТАСС , позовавайки се на изданието „Foreign Policy“.  \r\nСенаторите предлагат да се забрани влизането на територията на САЩ и да се замразят финансовите активи в страната на лица, които продават или отдават под аренда морски съдове за изграждането на „Северен поток–2“. Освен това се предлага да се въведат множество ограничения срещу тези, които предоставят финансова или техническа поддръжка и обезпечават застраховането на такива морски съдове.  \r\nАмериканските законодатели предлагат да се обърне особено внимание на дейността на две компании, швейцарската „Allseas“ и италианската „Saipem“, които се занимават с полагането на тръбите за „Северен поток–2“. \r\nПомощник на сенатор Круз е заявил, че за образец са били взети предишни действия на САЩ, насочени срещу петролния износ на Иран.", "date": "2019.05.14", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/05/14/2657469/ria-novosti-sasht-preduprediha-es-s-posledstviya-ako-prodalzhi-razrabotvaneto-na-sobstveni-otbranitelni-proekti.html", "text": "Вашингтон е предупредил ЕС за икономически и политически последствия, в случай, че продължи разработването на собствени отбранителни проекти, предаде  РИА Новости .  \r\nТова пише в писмо на заместник-държавния секретар на САЩ Елън Лорд до върховния представител на ЕС за външната политика Федерика Могерини, съобщи испанският вестник „El Pais“.  \r\nВ писмото се отбелязва, че настоящите планове на ЕС в сферата на отбраната носят заплаха за продължаващата десетки години интеграция на трансатлантическата отбранителна индустрия и военното сътрудничество в рамките на НАТО.  \r\nВ частност, Вашингтон не е доволен от приетия Регламент за европейски фонд за отбрана, който позволява на страните-членки на ЕС да канят неевропейски страни, за участие в проекти.  \r\nОсвен това САЩ не са доволни от условията на програмата за Постоянно структурирано сътрудничество в областта на отбраната, която е насочена към по-тясно сътрудничество между страните-членки на ЕС.  \r\nВ писмото на заместник-държавният секретар на САЩ се казва, че развитието на отбранителните мощности в Европа ще доведе до дублиране на отбранителните системи, които не се явяват взаимнозаменяеми, а това, според Лорд, поражда съперничество между НАТО и ЕС.   Светлин Божков", "date": "2019.05.14", "title": "РИА Новости: САЩ предупредиха ЕС с последствия, ако продължи разработването на собствени отбранителни проекти"}
{"url": "http://www.focus-news.net/news/2019/05/14/2657473/predstoyashti-mezhdunarodni-sabitiya-za-14-may-agentsiya-fokus.html", "text": "Върховната рада ще определи дата за инаугурацията на Владимир Зеленски. \r\n***  Среща между министъра на външните работи на Руската федерация Сергей Лавров и държавния секретар на САЩ Майк Помпео. \r\n***  Държавният глава на Гърция Прокопис Павлопулос пристига на посещение в Пекин. \r\n***  Европейските министри на отбраната обсъджат ситуацията в Сахел с колегите си от региона. \r\n***  Посещение на френския крайнодесен политик Марин Льо Пен. \r\n***  Отбелязване на първата годишнина от преместването на американското посолство в Израел от Тел Авив в Ерусалим. \r\n***", "date": "2019.05.14", "title": "Предстоящи международни събития за 14 май (Агенция „Фокус“)"}
{"url": "http://www.focus-news.net/news/2019/05/14/2657471/gd-granichna-politsiya-intenziven-e-trafikat-na-gkpp-kapitan-andreevo-i-lesovo-za-tovarni-avtomobili.html", "text": "Интензивен е трафикът на ГКПП „Капитан Андреево“ и „Лесово“ за товарни автомобили на изход. Това съобщиха от пресцентъра на  Главна дирекция „Гранична полиция“ . \r\nИнформацията за трафика на българските гранични контролно-пропускателни пунктове е към 06:00 часа. На българо-сръбската граница, българо-македонската, българо-гръцката и българо-румънската трафикът е нормален на всички гранични контролно-пропускателни пунктове.", "date": "2019.05.14", "title": "ГД „Гранична полиция: Интензивен е трафикът на ГКПП „Капитан Андреево“ и „Лесово“ за товарни автомобили"}
{"url": "http://www.focus-news.net/news/2019/05/14/2657472/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . През следващото денонощие облачността ще е разкъсана предимно значителна. Около и след обяд в много райони ще се развива купеста и купесто-дъждовна облачност. Ще има краткотрайни валежи от дъжд, на места, главно в Западна България, временно интензивни и с гръмотевици. Ще продължи да духа умерен, в Източна България временно силен вятър от изток-югоизток. Минималните температури ще са от 8° до 13°, а максималните - между 18° и 23°, по-ниски по Черноморието 15-18°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтни дейности на виадукти при км 13+140 и км 15+940. Движението се осъществява двупосочно в платното посока София.  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 31.05.2019 г. \r\nОбласт Пазарджик: \r\nНа 14.05.2019 г. движението от км 58+800 до км 59+000 се осъществява само в изпреварващата лента поради ремонт на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация. \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното посока София, поради ремонтни дейности на платното посока Бургас до 31.05.2019 г. Трафикът е: \r\n•\tв по една лента в двете посоки от 10 часа всеки понеделник до 13 часа всеки петък; \r\n•\tв две ленти в посока Бургас и една лента в посока София от 13 часа всеки петък до 17 часа всяка събота; \r\n•\tв една лента в посока Бургас и две ленти в посока София от 17 часа всяка събота до 10 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\n пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“.  \r\nОбласт Пловдив: \r\nДвижението в участъка от 106 км до 119 км в посока Бургас осъществява в само изпреварващата лента поради частични ремонтни дейности на асфалтовата настилка до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270.  \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до служебна пътна връзка/ е ограничено поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок;  \r\nДвижението на автомобили до 12 тона и МПС над 12 тона, пътуващи в посока Варна, в участъка от км 31+996 до км 33+780 се осъществява двупосочно в платното в посока Варна поради ремонтно-възстановителни дейности на виaдукт при км 33+600 и тунел „Витиня“ до 28.05.2019 г.; \r\nДвижението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и км 37+920.  \r\nДвижението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360 до 31.05.2019 г.; \r\nНа 14.05.2019 г., от 9.30 ч до 15.30 ч движението в тунел \"Топли дол\" в посока Варна на АМ \"Хемус\" се осъществява само в изпреварващата лента поради ремонтни дейности. Необходимо е шофьорите да карат с повишено внимание и съобразена скорост, спазвайки пътната сигнализация. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в платното в посока Варна поради ремонтни дейности до 24.05.2019 г. в платното в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна.  \r\nДвижението в участъка пътен възел „Повеляново” – пътен възел „Слънчево” от км 406+850 до км 416+200 се осъществява двупосочно в платното в посока Варна поради ремонтни дейности до 24.05.2019 г. в платното в посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна.  \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС;  \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. Срок до 15.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по път I-2 Русе – Цар Калоян  от км 34+196 до км 34+596 в участъка /мост при с.Писанец/ се осъществява в една лента с пропускателен режим поради авариен ремонт на дилатационни фуги на мостовото съоръжение. Ограничение на скоростта 20 км/ч. Срок до 15.05.2019 г. \r\nОбласт Разград: \r\nДвижението в участъка местност „Дервент“а – с. Осенец от км 55+000 до км 60+362 се осъществява с повишено внимание поради частични ремонтни дейности на асфалтовата настилка. Движението се регулира с временна сигнализация и сигналисти. Срок до 15.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението в участъка Златна Панега – Ябланица от км 156+000 до км 161+200 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок до 18.05.2019 г. \r\nДвижението по път І-3 Русе - София в участъка от км 138+500 до км 154+000 Луковит - Златна Панега се осъществява с повишено внимание поради полагане на напречна пътна маркировка. Срок до 18.05.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене - Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – Радомир от км 43+300 до км 64+800 в участъка граница с област Кюстендил до разклона за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г.  \r\nДвижение с повишено внимание по път I-6 с. Коняво - с. Цървеняно от км 30+000 до км 37+000 поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок  до 15.05.2019 г. \r\nДвижение с повишено внимание в свободната лента по път I-6 с. Жиленци - с. Раненци от км 5+000 до км 17+000 на поради рязане на храсти и дървета. Срок до 15.05.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nДвижението по път I-6 в района на п.в. Батановци се осъществява двупосочно в лявата  лента в  посока Перник – Радомир поради ремонти дейности. Водачите на МПС да се движат с повишено внимание и съобразена скорост. Участъка е сигнализиран с пътни знаци.  Срок до 14.05.2019 г. \r\nОбласт Сливен: \r\nДвижението в участъка Бинкос – п.в. „Петолъчката“ от км 374+100 до км 421+100 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nДвижението по път I-6 от разклона за гр.Твърдица до с. Бинкос от км 352+400 до км 374+100 се осъществява с повишено внимание поради извършване на машинно косене. Срок до17.05.2019 г.         \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 18.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 17.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000  се извършва с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 15.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 „Петрохан“ – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч, като движението се регулира от сигналисти на място. Срок до 17.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-162: Движението по път ІІІ-162 с. Миланов – с. Стояново от км 11+900 до км 29+900 се осъществява в една лента поради извършване на ремонтни дейности и почистване на  пътната настилка. Срок до 15.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-801: Движението по път III-801 с. Оборище – гр. Панагюрище от км 44+000 до км 55+000 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти. Срок до 14.05.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 с. Ново село – с. Тетово от км 17+500 до км 27+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци скоростта е ограничена на 40 км/ч. Движението се регулира от сигналисти. Срок до 17.05.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 с. Красен - гр. Бяла от км 10+000 до км 52+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци скоростта е ограничена на 40 км/ч. Движението се регулира от сигналисти. Срок до 17.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г. \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът II-86: Движението по път II-86 Чепеларе – проход Рожен – Смолян от км 80+000 до км 87+620 се осъществява с повишено внимание поради почистването на пътното платно от пясъци. Участъците са сигнализирани с пътни знаци. Срок до 19.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.  \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.05.14", "title": "Актуална пътна обстановка"}
{"url": "http://www.focus-news.net/news/2019/05/14/2657470/tass-sasht-razglezhdat-vazmozhnostta-za-izprashtane-na-vaorazheni-sili-v-blizkiya-iztok-za-sdarzhane-na-iran.html", "text": "САЩ разглеждат възможността за изпращане на въоръжени сили в Близкия Изток за сдържане на Иран, предаде  ТАСС , позовавайки се на вестник „New York Times“.  \r\nПо данни на изданието, през миналата седмица и.д. министър на отбраната на САЩ Патрик Шанахан е представил план, предвиждащ изпращане на 120 хиляди военнослужещи в страни от Близкия Изток. Този план може да бъде реализиран в случай, че „ирански въоръжени сили атакуват американски военни“, или ако властите в Техеран „ускорят разработването на ядрени оръжия“. От Пентагона не разглеждат планове за непосредствено нахлуване на територията на Иран, за което биха били необходими по-голям брой военнослужещи.  \r\nЕдин от авторите на инициативата е станал помощника на президента на САЩ по националната сигурност Джон Болтън, като не е известно дали самият Доналд Тръмп е осведомен за тези планове, допълва агенцията.   Светлин Божков", "date": "2019.05.14", "title": "ТАСС: САЩ разглеждат възможността за изпращане на въоръжени сили в Близкия Изток за сдържане на Иран"}
{"url": "http://www.focus-news.net/news/2019/05/14/2657474/predstoyashti-sabitiya-v-stranata-za-14-may-agentsiya-fokus.html", "text": "*** \r\nОт 09.15 часа в Националния дворец на културата президентът Румен Радев ще приветства участниците в ежегодния форум Webit.Festival за технологии, иновации и инвестиции. \r\n*** \r\nОт 14.30 часа президентът Румен Радев ще приеме на „Дондуков“ 2 председателя на Върховния касационен съд (ВКС) Лозан Панов. \r\n*** \r\nОт 11.00 часа в сградата на затвора в Стара Загора министърът на правосъдието Данаил Кирилов ще открие нов арест.  \r\n*** \r\nОт 09.00 часа в Гранд-хотел София Българската петролна и газова асоциация ще проведе конференция, посветена на 20-годишнината на Асоциацията под надслов: „20 години Българска петролна и газова асоциация – перспективи и предизвикателства пред сектора”. \r\n*** \r\nВ 9.00 ч. председателят на СОС и на Фондация „София – Европейска столица на спорта“ Елен Герджиков ще посрещне ултрамаратонеца Краси Георгиев пред сградата на Столична община на ул. „Московска 33“.  \r\n*** \r\nОт 09.00 часа 21 състав на Специализирания наказателен съд ще гледа делото срещу Стефан М., обвинен в участие в организирана престъпна група.  \r\n*** \r\nОт 09.00 часа 21 състав на Специализирания наказателен съд ще гледа делото срещу Кирил Г.., обвинен в участие в организирана престъпна група.  \r\n*** \r\nОт 09.30 часа 18 състав на Специализирания наказателен съд ще гледа делото срещу Любомир В. и др., обвинени в образуване и ръководене на организирана престъпна група.  \r\n*** \r\nОт 09.30 часа  в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС.  \r\n*** \r\nОт 10.00 часа 17 състав на Специализирания наказателен съд ще гледа делото срещу Петър П., Станислав М. и др., обвинени в образуване и ръководене на организирана престъпна група. \r\n*** \r\nОт 10.00 часа 6 състав на Специализирания наказателен съд ще гледа делото срещу Кирил К., Благой Д. и др., обвинени в образуване и ръководене на организирана престъпна група. \r\n*** \r\nОт 10.00 часа в зала „Витоша“ на хотел „Маринела” КЗП организира пресконференция, на която ще бъдат оповестени резултатите от проучването за двойния стандарт на храните в ЕС. \r\n*** \r\nОт 10.00 часа в „Домът на Европа“ в сградата на Представителството на Европейската комисия в България (ул. „Г. С. Раковски“ №124) Национална пациентска организация ще реализира Обществен дебат за Европейски избори 2019 на тема: „Здравеопазването като общоевропейски и национален приоритет“. \r\n*** \r\nОт 11.00 часа в прес клуба на БТА представителите на  всички национални браншови сдружения в сектор „Транспорт“ ще излязат с обединена позиция в областта на транспорта във връзка с въвеждането на тол системата в България. \r\n*** \r\nОт 11.00 часа в ГД „Национална полиция“ на бул. „Александър Малинов“ 1 на официална церемония в София ще бъде представено ново техническо оборудване за служителите на полицейските структури в МВР. \r\n*** \r\nОт 11.00 часа в посолството на Венецуела, бул. ”Патриарх Евтимий” 27, ще се проведе пресконференция  на тема: “Негативните последици от санкциите на САЩ срещу Венецуела”. \r\n*** \r\nОт 11.00 часа в сградата на НАИМ на пл. „Ат. Буров” 1 ще се състои откриването на изложбите \"Цветни картини от Древен Рим: мозайки от Капитолийските музеи\" и \"Усет за разкош: Римски мозайки от България\". \r\n*** \r\nОт 11.00 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в образуване и ръководене на организирана престъпна група. \r\n*** \r\nОт 13.00 часа в НДК ще се проведе годишно информационно събитие в рамките на Webit. \r\n*** \r\nОт 13.30 часа 8 състав на Специализирания наказателен съд ще гледа делото срещу Иво Д., Алиман Б. и др., обвинени в образуване и ръководене на организирана престъпна група. \r\n*** \r\nОт 14.00 часа 17 състав на Специализирания наказателен съд ще гледа делото срещу Енчо С., и др., обвинени в образуване и ръководене на организирана престъпна група. \r\n*** \r\nОт 14.00 часа 4 състав на Специализирания наказателен съд ще гледа делото срещу Ярослав Д., Димитър Д. и др., обвинени в образуване и ръководене на организирана престъпна група. \r\n*** \r\nОт 15.00 часа в зала 238 в Народното събрание Комисията по правни въпроси ще проведе заседание.  \r\n*** \r\nОт 15.00 часа 7 състав на Специализирания наказателен съд ще гледа делото срещу Даниел И. и др., обвинени в образуване и ръководене на организирана престъпна група. \r\n*** \r\nОт 16.30 часа в зала 19 на ИЕФЕМ – БАН в бившия Княжески дворец ще бъде представена работата на младите етномузиколози от института. \r\n*** \r\nОт 17.00 часа в Изложбена зала „Архиви“ ще бъде открита изложбата „Всичко се състои в нашите сдружени сили. 140 години от Учредителното събрание и приемането на Търновската конституция“. \r\n*** \r\nОт 17.00 часа в Културен център „Люлин“ (ж.к. „Люлин 3“, бул. „Захари Стоянов“ №15, бл.324-325) ще се проведе инициативата „Съкровищата на София - мултижанрови събития за деца”. \r\n*** \r\nОт 18.00 часа в Регионалния исторически музей ще бъде открита петата годишна изложба \"Археология на София и Софийско\". \r\n*** \r\nОт 18.30 часа в клуб „Книгата“ ще се състои премиера на българското издание на „Датските железници“. \r\n*** \r\nОт 18.30 часа l античен културно-комуникационен комплекс „Сердика“ – под купола на Ларгото ще се състои концерт \"Нюанси в изкуството\". \r\n*** \r\nОт 18.30 часа в кино „Одеон“ ще се състои представянето на документалния филм „Комисията по досиетата и отварянето на архивите на Държавна сигурност”. \r\n*** \r\nОт 10.00 часа в зала 114 на Учебен корпус № 1 на ЮЗУ „Неофит Рилски“ ще се проведе среща, на която ще бъдат представени междинните резултати от работата по гръцко-българския  проект  „План за развитие на социалното предприемачество“. \r\n*** \r\nОт 11.00 часа пред зала „22 септември“ ще се състои Ден на Мароко, по време на който ще бъдат представени културата, традициите и занаятите на Кралство Мароко. \r\n*** \r\nОт 12.00 часа зала 101 на Община Благоевград Георги Първанов ще представи на книгата „Илинденско-Преображенското въстание 1903 през погледа на европейските дипломати“. \r\n*** \r\nОт 17.30 часа пред търговския център „Ларго мол” ще се състои Шестото книжно изложение „Литера Експо”.  \r\n*** \r\nОт 07.00 часа в близост до кв. „Ветрен“ ще извърши третиране на посеви с пшеница срещу брашнеста мана и фузариоза.  \r\n*** \r\nОт 12.30 часа в центъра на града до Часовника ще бъде открита предизборната приемна на ГЕРБ в Бургас. На събитието ще присъстват кандидатът за евродепутат Ивелина Василева, областният координатор Димитър Бойчев, народни представители и общински съветници.  \r\n*** \r\nОт 18.00 часа в Дома на писателя ще се проведе инициативата „Нощ на литературата“.  \r\n*** \r\nОт 19.00 часа на сцената на Културен дом на нефтохимика ще бъде представен спектакълът „Мартин, Данчо и майка им“. \r\n*** \r\nОт 10.00 часа в зала “Варна” на Община Варна ще се проведе пресконференция във връзка с кампания „Не шофирай, ако си пил!“  \r\n*** \r\nОт 12.30 часа на сцена за училищно творчество в Средно училище „Гео Милев”, Хайгашот Агасян – композитор, певец и поет  ще проведе майсторски клас с ученици.  \r\n*** \r\nОт 9.30 часа в Изложбени зали „Рафаел Михайлов“ започва Международно съвместно обучение по проект на РБ „П. Р. Славейков“ „МобиДиг“.  \r\n*** \r\nОт 10.15 часа във ВТУ „Св. Св. Кирил и Методий“ ще започне посещение на Н. Пр. Мануел Корчек, извънреден и пълномощен посланик на Словашката република в България, и Ивана Марксфелдова, консул в посолството на Словашката република в България. Програмата започва с работна среща с преподавателите от Колегиума по словашки език и култура и с ръководството на катедра „Славистика“ (Славистичен център). В нея ще участва посланикът на Словакия  От 11.00 часа ще има среща с Ректора на ВТУ „Св. св. Кирил и Методий“. От 11.30 часа - среща разговор със студентите, изучаващи словашки език и култура. \r\n*** \r\nОт 11.00 часа в Пресклуб на БТА - Велико Търново ще се проведе пресконференция на Община Горна Оряховица по повод Майските дни на културата и проявите, посветени на Празника на града - 29 май.  \r\n*** \r\nОт 18.00 часа в Читалище „Надежда – 1869“ ще бъде представена„Добрата сполука“ –постановка на група „Пламъчета“, читалище „Пламък-2016“.  \r\n*** \r\nОт 19.00 часа в Читалище „Искра“ театър „Весел“ представя „Криворазбраната цивилизация“ – мюзикъл по Добри Войников, с участието на Театрална студия към ЕГ „Проф. д-р Асен Златаров“.  \r\n*** \r\nОт 19.00 часа в МДТ „Константин Кисимов“ започва концерт на група „Сигнал“. \r\n*** \r\nОт 10.30 часа секрекарят на Община Видин Иванела Андреева ще присъства на представянето на книгата \"Дебърските майстори във Видинска епархия\", том I, което ще се състои в Държавен архив Видин. \r\n*** \r\nОт 11.00 часа кметът на Община Видин Огнян Ценков ще присъства на церемонията \"Първа копка\" във връзка с изграждането на търговско-развлекателен комплекс, който ще бъде разположен на територията между автогара \"Алексиев\" и бившия магазин \"Аско Деница\". \r\n*** \r\nОт 17.00 часа в залата за временни експозиции на РИМ-Враца ще бъде представена гостуваща изложба на Исторически музей Велинград „Армъните в България“. \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n*** \r\nОт 17.30 часа в ХГ „Недялко Каранешев“ ще бъде открита Фондова изложба живопис „Пейзажи от старите майстори\". \r\n*** \r\nОт 17.30 часа на площад \"Стария орех\" 1 - пред Общински младежки център \"Захари Стоянов\" ще се състои официална церемония - \"първа копка\" за ефективен старт на СМР дейностите по проект \"Реконструкция и благоустрояване на градската среда в Добрич\". \r\n*** \r\nОт 18.00 часа ще се проведе полуфинал на Европейското първенство на УЕФА за девойки до 17 години  \r\n*** \r\nВ 10.00 часа в Детска ясла „ Надежда” ще се състои заключителна пресконференция   и официално откриване на обект„Дневен център за подкрепа на деца с тежки множествени увреждания и техните семейства“ в град Казанлък. Ще бъдат представени напълно оборудваната стая за психо-сензорна терапия и зала за рехабилитация. Изграденият социален център е един от обектите по проект „Развитие на услуги за деинституционализация на грижите за деца в община Казанлък”.  \r\n*** \r\nВ 14.00 часа в Зала №6 на Община Казанлък ще бъде представен нов проект за изграждане на СПА комплекс в района на село Овощник. В представянето ще участват кметът Галина Стоянова, заместник-кметът Даниела Коева, главният архитект Георги Стоев, инвеститорът и проектантът на проекта  \r\n*** \r\nОт 16.00 часа но площад „20-ти юли“ ще се състои Работилница за улично изкуство (ходене на лента/слаклайн, направи си топка за жонглиране и жонглирай). От 18.00 часа Група „БарбарониТе“ представят Мини циркови спектакли.  \r\n*** \r\nВ залата до Община Кресна Коалиция „Да спасим Кресненското дефиле” ще проведе информационна среща с дискусия за запазване на уникалния Кресненски пролом в България и наличието на алтернатива за Автомагистрала „Струма“.   \r\n*** \r\nОт 10.00 часа в сградата на Обединен детски комплекс БЧК – Кюстендил ще проведе областно състезание на ученическите екипи по първа помощ.  \r\n*** \r\nВ 09.30 часа в зала 10 на Окръжния съд ще се проведе заседание по дело срещу 14-те обвиняеми по ''цитрусовата афера''. Делото е насрочено в разпоредително заседание до 15 май от 9.30 часа в 10 зала. \r\n*** \r\nВ 11.00 часа в Малка конферентна зала на ДК „Борис Христов“ ще се проведе пресконференция по повод провеждането на две събития, организирани от Регионална занаятчийска камара Пловдив - Панаир на занаятите и Фестивал „Споделени нишки”.  \r\n*** \r\nВ 13.30 часа в зала 1 на Районния съд ще се проведе заседание по делото срещу Красимир Ф. и синът му Петър Ф., обвинени в причиняване на имотна вреда в размер на  1 076 000 лв., като измамата е извършена след предварително сговаряне между двамата и е особено големи размери, представляваща особено тежък случай. \r\n*** \r\nОт 18.00 часа във фоайето на Дома на културата ретроспективна фотоизложба „Светът на Николай Хайтов“ от личния архив на писателя ще бъде представена в Пловдив. \r\n*** \r\nОт 18.00 часа в зала „Съединение” на пл. „Съединение” № 1 ще бъде представе музикално театрален мултимедиен спектакъл „От Толедо до Пловдив. Пътят на еврейската сефарадска песен”. \r\n*** \r\nОт 10.00 часа ще се проведе месечния брифинг на директора на ОДМВР-Разград.  \r\n*** \r\nОт 11.00 часа в зала 308 ще се проведе пресконференция по повод предстоящи културни събития. \r\n*** \r\nОт 10.00 часа в зала „Свети Георги“ на Областна администрация Русе ще се проведе съвместно заседание на постоянните комисии в областта на социалните дейности и здравеопазването. \r\n*** \r\nОт 14.30 часа в зала „Свети Георги“ на Областна администрация Русе ще се проведе заключителна пресконференция по проект „Програма за специализирано трансгранично обучение между Окръг Гюргево и Областна администрация Русе“. \r\n*** \r\nОт 14.00 часа в актовата зала на СУ „Св. Св. Кирил и Методий“ гр. Смолян ще се проведе заключителното мероприятие по Националната програма „Работа на полицията в училищата“. \r\n*** \r\nОт 16.00 часа в Регионална библиотека „Николай Вранчев“ – гр. Смолян ще се състои отчитане на ежегодния конкурс за превод, посветен на патрона на библиотеката Николай Вранчев – книжовник, общественик, писател и преводач. \r\n*** \r\nОт 17.00 часа в НЧ „Кирил Маджаров-1866“ – гр. Смолян ще се състои Тържествен концерт по случай 70 години от създаването на ДГ „Радост“. \r\n*** \r\nОт 19.00 часа в РДТ „Николай Хайтов“  - гр. Смолян, Зала 1, ще се състои „За народното творчество“ от Камен Донев – спектакъл на Драматичен театър.  \r\n*** \r\nОт 10.00 часа в зала „Фоайе“ на Общината ще се състои пресконференция на кмета на Стара Загора Живко Тодоров. \r\n*** \r\nОт 12.30 часа в Детски отдел на Библиотека „Родина“, ул. „Българско опълчение“ № 69, ще се състои „Лабиринти от книги“ – запознаване с дейността на библиотеката.  \r\n*** \r\nОт 10.30 часа на летище Стара Загора ще се състои откриване на Дванадесетото издание на Специализираното изложение за земеделие БАТА АГРО 2019. \r\n*** \r\nОт 13.00 часа в Славейковото училище ще се проведе пресконференция във връзка с ценно постъпление, дарение от почетния гражданин Хамди Илиязов за Регионален исторически музей - Търговище. Дарението е единствен по рода си до този момент печат от ескиджумайския панаир, датиран от 1877 г. \r\n*** \r\n*** \r\nОт 10.00 часа в Дома на Европа, д-р Десислав Тасков ще участва в дискусия по здравеопазване. В 18.00 часа, в район „Красна поляна“, Цветелина Пенкова ще се срещне с граждани. \r\n*** \r\nОт 12.30 часа в центъра на града, до Часовника (на ъгъла на улица „Александровска“ и булевард „Богориди“) кандидатите за евродепутати от ГЕРБ Ивелина Василева и Жечо Станков ще открият предизборна приемна в Бургас.  \r\n***  \r\nОт  18.00 часа в РБ „П. Р. Славейков“ ще се проведе предизборна среща с водача на листата на „Коалиция за България“за евроизборите проф. Боян Дуранкев. Ще се включат и други кандидати от листата на коалицията.  \r\n*** \r\nОт 12.30 часа в 13.30 часа, в град Бяла Слатина, Елена Йончева и Мариела Модева ще проведат среща с граждани в Културния дом. В 15.45 часа, те ще се срещнат с кмета на Мездра Генади Събков в общината. В 16.00 часа, кандидатите за евродепутати ще се срещнат с граждани в Дома на железничаря.  В 18.00 часа, при рекламната шатра при клуба на БСП във Враца, Елена Йончева и Мариела Модева ще дадат пресконференция. В 18.30 часа, в Драматичния театър, те ще се срещнат с обществеността. \r\n*** \r\nОт 11.00 часа, в читалището на с. Лисичово, Деница Златева ще проведе среща с жители. В 13:00 часа, тя ще се срещне с жители на с. Калугерово. В 15:00 часа, кандидатът за евродепутат ще проведе среща с ръководството на фирма „Брокс” в Пазарджик.  В 18:00 часа, тя ще се срещне с обществеността в Младежкия дом. \r\n*** \r\nОт 14.00 часа, в читалището на с. Драгаш войвода, Румен Гечев ще се срещне с жители. В 17.00 часа, той ще се срещне с жители на село Горни Дъбник в читалището.  В 18.00 часа, в град Плевен, Румен Гечев ще се срещне с обществеността в зала „Катя Попова”. \r\n*** \r\nОт 10.00 часа в Пенсионерския клуб на с. Йоаким Груево, Иван Кръстев и Тодор Стоилов ще проведат среща с жители. В 15.00 часа, в град Пловдив, кандидатите за евродепутати ще се срещнат със Съюза на глухите. В 18.00 часа, те ще участват в дискусия: „Икономика на ЕС, заетост и доходи” в БСП-Район Северен. \r\n*** \r\nОт 10.30 часа, в село Ветово, в клуб „Шарено перо”, Сергей Станишев и Валери Жаблянов ще се срещнат с жители. В 13.30 часа, в Салона на кооперацията в село Бръшлен, те ще проведат среща с обществеността. В 16.30 часа, в гр. Русе при шатрата в Парка на младежта, Сергей Станишев и Валери Жаблянов ще дадат пресконференция. В 18.00 часа, кандидатите за евродепутати ще присъстват на представянето на книгата на Велислава Дърева в Дом на учените.   \r\n*** \r\nОт 18.30 часа в Голямата зала на Доходното здание ГЕРБ и СДС представят листата си с кандидати за евродепутати. \r\n*** \r\nОт 10.00 часа пред Паметника „Кръста” в град Самоков, Момчил Неков и Крум Дончев ще почетат годишнина от Освобождението на Самоков от турско робство. \r\n*** \r\nОт 10.00 часа в залата на Обреден дом кандидатът за евродепутат Емил Радев ще проведе среща с членове и симпатизанти на ГЕРБ в Тутракан. В 12.00 часа Радев ще разговаря с членове и симпатизанти на ГЕРБ-Главиница в НЧ „ Христо Ботев”. За 13.00 часа е насрочена срещата му актива на ГЕРБ в Ситово, която ще се проведе в общински офис на структурата. В 14.00 часа кандидатът за евродепутат ще се срещне с членове и симпатизанти на ГЕРБ в Силистра в залата на хотел „Данубе”. Два часа по-късно Радев ще бъде в Алфатар за среща с актива на ГЕРБ, която ще се състои в салона на НЧ „ Йордан Йовков”. В 17.00 часа ще започне основното предизборно мероприятие на ГЕРБ в град Дулово. На централния площад ще се проведат тържествата по повод празника на града. \r\n*** \r\nОт 08.00 часа в областната болница „Д-р Братан Шукеров“ АД – Смолян председателят на ПГ на ГЕРБ д-р Даниела Дариткова, която е и председател на здравната комисия, заедно с кандидата за евродепутат Марин Захариев организират акция по кръводаряване. \r\n*** \r\nОт 11.00 часа в с. Борино, Петър Витанов ще се срещне с жители. В 13.30 часа, в хотел „Орлец” в село Буйново, той ще проведе среща с жители. В 17.00 часа, кандидатът за евродепутат ще се срещне с жители в ресторанта на село Виево. \r\n*** \r\nОт 12.00 часа в пресклуба на БТА в Шумен ще се състои пресконференция на Радан Кънев, Стефан Тафров и други кандидати за евродепутати от листата на \"Демократична България“.  \r\n*** \r\nВ зала Арена Шумен ще се състои предизборна проява на ПП ГЕРБ.", "date": "2019.05.14", "title": "Предстоящи събития в страната за 14 май (Агенция „Фокус“)"}
{"url": "http://www.focus-news.net/news/2019/05/14/2657475/nimh-dnes-shte-ima-kratkotrayni-valezhi-ot-dazhd-maksimalnite-temperaturi-shte-sa-mezhdu-18-i-23.html", "text": "Днес облачността ще е предимно значителна. Около и след обяд в много райони ще се развива и купесто-дъждовна облачност. Това съобщи за  Агенция „Фокус”   дежурният синоптик Георги Цеков от  Националния институт по метеорология и хидрология (НИМХ) . Ще има краткотрайни валежи от дъжд, на места, главно в Западна България, временно интензивни и с гръмотевици. Ще продължи да духа умерен, в Източна България временно силен вятър от изток-югоизток. Максималните температури ще са между 18° и 23°, по-ниски по Черноморието 15-18°. \r\nАтмосферното налягане ще продължи бавно да се понижава и ще бъде по-ниско от средното за месеца. \r\nПо Черноморието ще има разкъсана предимно значителна облачност. Ще духа  умерен до временно силен вятър от изток-югоизток. Максимални температури на въздуха: 15°-18°. Температурата на морската вода е 13-15°. Вълнението на морето ще бъде 2-3 бала. \r\nНад планините облачността ще е значителна. В следобедните часове ще се развива  купесто-дъждовна облачност и ще има краткотрайни валежи от дъжд, на места с гръмотевици. Над 2000-2200 метра валежът ще е от сняг. Ще духа умерен до силен юг-югоизточен вятър. Максимална температура на височина 1200 метра около 11°, на 2000 метра - около 4°.", "date": "2019.05.14", "title": "НИМХ: Днес ще има краткотрайни валежи от дъжд,  максималните температури ще са между 18° и 23"}
{"url": "http://www.focus-news.net/news/2019/05/14/2657477/predstavyat-novo-tehnichesko-oborudvane-za-sluzhitelite-na-politseyskite-strukturi-v-mvr.html", "text": "На официална церемония в София ще бъде представено ново техническо оборудване за служителите на полицейските структури в МВР. Това съобщиха от пресцентъра на  Министерството . Тя ще се състои от 11.00 часа в ГД „Национална полиция“ на бул. „Александър Малинов“ 1.", "date": "2019.05.14", "title": "Представят ново техническо оборудване за служителите на полицейските структури в МВР"}
{"url": "http://www.focus-news.net/news/2019/05/14/2657478/prezidentat-rumen-radev-shte-privetstva-uchastnitsite-v-ezhegodniya-forum-webit-za-tehnologii-inovatsii-i-investitsii.html", "text": "Президентът Румен Радев ще приветства участниците в ежегодния форум Webit.Festival за технологии, иновации и инвестиции от 09.15 часа в Националния дворец на културата. Това съобщиха от  прессекретариата на държавния глава . Десетото издание на форума ще събере в България представители на бизнеса, технологиите и науката от цял свят.  \r\nУчастниците във форума, който ще продължи до 15 май, ще обсъждат теми, свързани с иновациите, киберсигурността, образованието, финансовите технологии и други.", "date": "2019.05.14", "title": "Президентът Румен Радев ще приветства участниците в ежегодния форум Webit за технологии, иновации и инвестиции"}
{"url": "http://www.focus-news.net/news/2019/05/14/2657479/ministar-ekaterina-zaharieva-e-na-poseshtenie-v-bryuksel-za-sreshta-na-ministrite-na-vanshnite-raboti-ot-iztochnoto-partnyorstvo.html", "text": "Вицепремиерът и министър на външните работи Екатерина Захариева е на посещение в Брюксел за Среща на министрите на външните работи в рамките на Източното партньорство. Това съобщиха от пресцентъра на  Министерството на външните работи . В Брюксел Екатерина Захариева ще има и двустранни срещи с колегите си от Румъния и Украйна.  \r\nВ Брюксел вицепремиерът Захариева ще участва и в Конференция на високо равнище по Източното партньорство. Ще бъдат обсъдени постиженията и предизвикателствата в усилията за постигане на конкретни резултати за гражданите в контекста на отбелязването на 10-та годишнина от основаването на инициативата.  \r\nТази съвместна инициатива на ЕС и шестте му източни партньори стартира през 2009 г.  с цел засилване на регионалното сътрудничество и активизирането на отношенията на ЕС с източното съседство. Сигурността, стабилността и благоденствието, демокрацията и принципите на правовата държава в Източна Европа и Южен Кавказ са приоритет за ЕС.  \r\nЩе се състои и двустранна среща между Екатерина Захариева и украинският външен министър Павло Климкин, с когото ще обсъдят състоянието на правата на българското национално малцинство в Украйна, както и актуалната вътрешнополитическа ситуация в страната.", "date": "2019.05.14", "title": "Министър Екатерина Захариева е на посещение в Брюксел за Среща на министрите на външните работи от Източното партньорство"}
{"url": "http://www.focus-news.net/news/2019/05/14/2657476/prezidentat-rumen-radev-shte-se-sreshtne-s-predsedatelya-na-vks-lozan-panov.html", "text": "Президентът Румен Радев ще приеме на „Дондуков“ 2 председателя на Върховния касационен съд (ВКС) Лозан Панов от 14.30 часа. Това съобщиха от  прессекретариата на държавния глава . Разговорът е част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.", "date": "2019.05.14", "title": "Президентът Румен Радев ще се срещне с председателя на ВКС Лозан Панов"}
{"url": "http://www.focus-news.net/news/2019/05/14/2657483/sofiya-ot-0930-do-1530-chasa-dvizhenieto-v-tunel-topli-dol-na-am-hemus-v-posoka-varna-shte-se-osashtestvyava-samo-v-izprevarvashtata-lenta-poradi-remontni-deynosti.html", "text": "От 09.30 до 15.30 часа движението в тунел „Топли дол“ на АМ „Хемус“ в посока Варна ще се осъществява само в изпреварващата лента поради ремонтни дейности. Това съобщиха от пресцентъра на  Агенция „Пътна инфраструктура“ . \r\nНеобходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.14", "title": "София: От 09.30 до 15.30 часа движението в тунел „Топли дол“ на АМ „Хемус“ в посока Варна ще се осъществява само в изпреварващата лента поради ремонтни дейности"}
{"url": "http://www.focus-news.net/news/2019/05/14/2657481/denyat-14-may-v-balgarskata-istoriya.html", "text": "През 1863 г. Георги Раковски отпътува от Атина през Цетина и Триест за Белград. Посещенията в Гърция и Черна гора убеждават Раковски, че до общи действия срещу Високата порта не може да се стигне поради прекомерните териториални амбиции на управляващите в тези две страни. През 1913 г. в София излиза брой първи на вестник \"L`echo de bulgarie\". Изданието е близко до Министерството на външните работи и изповеданията и просъществува до 5 юни 1923 г. През 1955 г. по време на Варшавското съвещание България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор.   \r\n2010 г.  \r\nМинистерството на културата присъжда почетения знак „Златен век“ на Дончо Цончев. \r\n2000 г. \r\nПроведен е учредителен конгрес на Либерален съюз, в който участват Либералнодемократическата алтернатива, Либералнодемократичната партия на свободата и Свободната радикалдемократическа партия. Новата формация, оглавена от бившия съветник на президента Желю Желев - Румен Данов, предлага програма на правителство, което ще се състави след изборите от 2001 г. и би трябвало да разчита на сътрудничество с ДПС. \r\n1994 г. \r\nОткрита е двудневната Шеста национална конференция на СДС, която решава в ръководството на СДС да не се допускат хора с комунистическо минало (клауза за \"чисто минало\"). \r\n1990 г. \r\nПодписано е предизборно политическо споразумение между партиите и сдруженията, обединени в СДС - единна опозиция. Към нея се присъединяват и нови политически формации като Нова социалдемократическа партия, Обединения християндемократически център и др. Съюзът на демократичните сили (СДС) е учреден на 7 декември 1989 г. в София като коалиция от следните политически партии и организации: Независимо дружество за защита правата на човека в България, Национално движение \"Еко-гласност\", Независима федерация на труда \"Подкрепа\", Комитет за защита религиозните права, свободата на съвестта и духовните ценности, Комитет на репресираните след 1945, Федерация на независимите студентски дружества, Движение \"Гражданска инициатива\", Българска работническа социалдемократическа партия (обединена) (от 5 януари 1990 г. - Българска социалдемократическа партия) и БЗНС \"Никола Петков\". Скоро след това за членове на СДС са приети и Радикалдемократическата партия, Зелената партия в България и Демократическата партия. За председател на Координационния съвет е избран Желю Желев, за секретар - Петър Берон, а за говорители - Румен Воденичаров и Георги Спасов. Като политическа формация СДС си поставя задачата да се бори за демокрация в страната, изразяваща се в създаване на ново трудово и социално законодателство, изработване на нова конституция, деполитизация на армията и милицията, пълна автономия на висшите учебни заведения, самоуправление на научноизследователските институти и художествено-творческите обединения, пълна свобода на словото, печата, събранията и сдруженията и пр. Като управляваща сила през 1991-1992 г. СДС се заема с раздържавяването на икономиката на страната и трансформирането и съобразно принципите на пазарното стопанство. При второто си идване на власт СДС се заема с решаването на някои важни външнополитически проблеми като ориентирането на страната към европейските и евроатлантическите структури, с тенденция в недалечно време България да стане член на Европейския съюз и на НАТО. \r\n1980 г. \r\nОткрит е втори конгрес на Съюза на българските композитори. \r\n1975 г. \r\nПодписана е спогодба за икономическо, промишлено и техническо сътрудничество с ФРГ. \r\n1962 г. \r\nЗапочва седемдневното посещение на първия секретар на ЦК на КПСС и председател на Министерския съвет на СССР Никита Хрушчов в България. Тодор Живков иска от него доставка на селскостопанска техника, помощ в проучването на нефта в Северна България и нов кредит, но Хрушчов отклонява тези искания. Никита Хрушчов е роден през 1894 г. Той взима участие в Гражданската война (1918-1920 г.). От 1929 до 1931 г. учи в Московската промишлена академия, след което работи в московския партиен апарат (1931-1935 г.). От 1935 г. до1938 г. заема поста първи секретар на московския градски партиен комитет. По време на войната като партиен комисар воюва на много фронтове и получава званието генерал-лейтенант (1943 г.). От декември 1949 г. Хрушчов е секретар на ЦК на ВКБ (б). Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта Й. В. Сталин той заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС през февруари 1956 г. Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната система и да съчетае демокрацията в обществото с т. нар. демократически централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието в СССР, отпуска огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, което води до разбирателство по някои въпроси на световния мир и международната сигурност. След ХХ конгрес на КПСС Хрушчов освобождава всички политически затворници, осъдени по времето на “култа към личността”. Започва да осъществява контрол върху работата на органите за държавна сигурност. Под ръководството на Хрушчов се създават условия за творческа свобода на интелектуалците. Свален от длъжност и пенсиониран по решение на пленум на ЦК на КПСС от 1964 г. \r\n1955 г. \r\nПо време на Варшавското съвещание България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. На 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г. След 1962 г. Албания не участва в работата на органите на договора, шест години по-късно обявява й неговата денонсация. Независимо от високоотговорните декларации в документите на съюза неговите въоръжени сили неведнъж постигат целите си с насилствени методи. През 1956 г. Съветския съюз с въоръжена намеса във вътрешните работи на Унгария ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен. \r\n1934 г. \r\nПремиерът Стоян Костурков подава оставка. Стоян Костурков е роден в Панагюрище през 25 ноември 1866 г. Завършва Петропавловското духовно училище в Лясковския манастир и една година следва право в Женева. След като се завръща се в България работи като учител в Панагюрище, Пазарджик, Хасково, Враца, Варна и София. Той е един от създателите на Радикалдемократическата партия. Костурков е неин секретар от 1906 г. до разтурянето и през 1934 г. Участва в издаването на нейния печатен орган в. \"Радикал\" и в редактирането на сп. \"Обществено развитие\" и сп. \"Демократически преглед\". В правителството на Ал. Малинов (21 юни–28 ноември 1918 г.) и в това на Т. Теодоров (28 ноември1918 – 6 октомври 1919 г.) е министър на просветата. След държавния преврат на 9 юни 1923 г. Костурков застава начело на онова крило на Радикалната партия, което не се съгласява с включването и в Демократическия сговор и по-късно участва в образуването на Народния блок. По време на управлението на блока (1931–1934 г.) той е назначен за министър на железниците. В годините на Втората световна война 1939–1945 г. Костурков се обявява в защита на евреите и на Търновската конституция. През 1945 г. ръководената от него Радикална партия се включва към ОФ, а той е избран за министър на просветата. Костурков издава книгата \"Върху психологията на българина\". \r\n1931 г. \r\nСлед едномесечна правителствена криза е формиран коалиционен кабинет на Демократическия сговор и Националлибералната партия на Боян Смилов и Христо Статев. Министър-председател остава Андрей Ляпчев. \r\n1913 г. \r\nВ София излиза брой първи на вестник \"L`echo de bulgarie\". Изданието е близко до Министерството на външните работи и изповеданията и просъществува до 5 юни 1923 г. Редактори са Г. Филипов, Сп. Мирчев и др. След 1923 г. вестникът продължава под заглавие \"La Bulgarie\" до 1935 г. \r\n1905 г. \r\nПо време на Руско-японската война (1904-1905 г.) е поставено началото на Цушимското морско сражение между руския и японския флот в Корейския пролив до о-в Цушима. Втора руска Тихоокеанска ескадра под командването на вицеадмирал З. П. Рожественски влиза в Корейския пролив с цел пробиване на път към Владивосток. Посреща ги японския флот, командван от адмирал Х. Того. В хода на боя японците проявяват по-бърза реакция и маневреност, в резултат на което за един ден успяват напълно да разбият руския флот, като унищожават много от корабите, други пленяват, а част от тях се предават в неутрални пристанища. Загубата в това сражение определя изхода на Руско-японската война и скоро след това е сключен мирен договор. \r\n1890 г. \r\nОткрита е ЖП линията Ямбол-Бургас (110 км). Учреден е възпоменателен медал по този повод в три варианта: златен, сребърен и бронзов. Златният е даден само на княз Фердинанд и на княгиня Клементина. \r\n1871 г. \r\nЦърковно-народният събор в Цариград приема устава на Екзархията и го представя на Високата порта. Върховната национална организация на Българската православна църква е учредена със султански ферман през февруари 1870 г. и просъществува до 1953 г. Създаването на Българската Екзархия е резултат от дългогодишната борба за извоюване на църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската Екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. Този избор обаче не е одобрен от Високата порта и на 16 февруари на негово място е избран видинският митрополит Антим I. \r\n1863 г. \r\nГеорги Раковски отпътува от Атина през Цетина и Триест за Белград. Посещенията в Гърция и Черна гора убеждават Раковски, че до общи действия срещу Високата порта не може да се стигне поради прекомерните териториални амбиции на управляващите в тези две страни. Георги Раковски e първият идеолог на националното революционно движение. Раковски е съставител на \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили. Ръководният принцип на Раковски е \"Наша свобода от нас зависи\". Според плана му в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото се предвижда да бъде един добре въоръжен полк, създаден извън страната, който ще се движи по Балкана към Търново и Черно море. Появата му според Раковски ще разбуни народа. Въстанието трябва да избухне при благоприятна международна обстановка. Върховният организационен център също ще бъде изграден извън България. Основната слабост на плана е убедеността, че народът е подготвен за въстание и че въоръженото му ядро трябва да са емигрантските среди. Поради това той организира и ръководи в Белград Първата българска легия (1862 г .) и работи за създаване на съюз на балканските християнски народи за борба срещу турското робство през 1863 г. Раковски основава сред българските емигранти революционна организация \"Върховно народно българско тайно гражданско началство\" през 1866 г. и разработва \"Привременен закон за народните горски чети за 1867-о лето\". До края на живота си той работи за осъществяване на революционните си планове. На тази дата са родени: \r\n1938 г. \r\nРоден е Борислав Николов Ралчев - български политик. През 1963 г. завършва специалност \"Право\" в Софийски университет \"Св. Климент Охридски\". Специалист е по наказателно право. От 1964 г. до 1965 г. е съдебен изпълнител във Варненския районен съд. От 1965 г. до 2001 г. работи като адвокат във Варна. Председател е на Съвета на Адвокатската колегия във Варна. Член е на Висшия адвокатски съвет. Бил е съдружник във фирмите \"Алфа Тенгри\" ООД, \"Тиферет\" ООД , \"Билдинвест\" ЕООД , \"Нон стоп Гард\" ООД . Член е на Съвета на директорите на \"Финтех-България\" АД. Основател и пръв председател е на Управителния съвет на движение \"Гражданска инициатива\"- Варна. Бил е член на Гражданското обединение на демократичната общност и негов председател във Варна. Независим кандидат е за кмет на Варна на местните избори през 1999 г. Член-учредител е на партията НДСВ от 6 април 2002 г. На учредителното събрание е избран за член на Контролния съвет на НДСВ. Депутат е от Варна в XXXIX НС (Парламентарна група на НДСВ). Член e на Комисията по вътрешна сигурност и обществен ред и на Комисията по правни въпроси. Ръководител на Делегацията в Парламентарната асамблея на Черноморското икономическо сътрудничество. Председател e на Временната комисия по искането на главния прокурор за даване на разрешение за възбуждане на наказателно преследване срещу народния представител Венцислав Върбанов. Депутат e от Варна в XL Народно събрание. Заместник-председател е на ПГ на НДСВ. \r\n1909 г. \r\nРоден е Йосиф Лалев Петров - български поет дисидент. Родом е от с. Чирен, Врачанско. Първите му стихотворения срещу насилието са от 30-те години: \"Април 1925\", \"Тъжовна пролет\", \"Дни\", \"Селска орис\" и др. Член и деец е на БЗНС от 1933 г. Работи като учител в София и Бяла Слатина (1937-1942 г.). Стипендиант е в Германия (1942-1943 г.). Директор е на Занаятчийското училище във Враца (1943-1945 г.). Чиновник е в Министерството на земеделието (1945-1948 г.). След унгарските събития (1956 г.) е въдворен на о-в Персин край Белене (престоява до 1959 г.). Почетен председател е на VII Велико НС (1990 г.). През 1990 г. излиза книгата му \"Вик от каторгата\". Други съчинения: \"Родна земя. Стихове\" (1939 г.), \"Под развети знамена. Стихове\" (1944 г.), \"Селски и войнишки хуморески\" (1945 г.), \"Босилкова китка. Народни мотиви\" (1946 г.), \"Оранжева земя. Стихове\" (1947 г.), \"Чорапът се разплита. Комедия\" (1948 г.). Умира през октомври 2004 г. \r\n1869 г. \r\nРоден е Никола Атанасов Мушмов - български нумизмат и музеен деятел, член на Българския археологически институт, на Историческото дружество в София, член-кореспондент на Френската академия на науките, член е на Френското научно нумизматично дружество, на Английското кралско научно дружество, на Хърватия, Австрийското, Чешкото, Италианското, Румънското и други нумизматични дружества. Роден е в Струга. Следва политически науки в Сорбоната, но поради липса на средства прекъсва и се завръща в България. Секретар-счетоводител (1894-1918 г.) и уредник (1918-1931 г.) на Нумизматичния отдел на Народния археологически музей в София. Успява да откупи редица забележителни монетни съкровища от частни колекции. Работи в областта на античната и средновековната нумизматика. Автор е на 6 монографии и 87 научни статии и съобщения. Някои трудове: “Античните монети на Балканския полуостров и монетите на българските царе” (1912 г.), “Монетите и печатите на българските царе” (1924 г.), “Монетите и монетарниците на Сердика” (1926 г.), “Нумизматичното съкровище на река Девня (Марцианопол)” (на френски език, 1934 г.) и други. Умира на 31 януари 1942 г. в София. \r\n1868 г. \r\nРоден е Владимир Минчов Вазов – български офицер, генерал-лейтенант, брат на Георги и Иван Вазови. Той завършва Военното училище в София и артилерийска школа в Русия. Взема участие в Балканската война 1912-1913 г. като командир на полк и се отличава в боевете при Гечкенли, Бунархисар, Люлебургас, Чаталджа и др. По време на Първата световна война 1914-1918 г. също ръководи крупни войскови части, с които се сражава в Битолско и Дойранско. След войната се демобилизира и участва в обществено-политическия живот на страната. От 1926 до 1931 г. Вазов е столичен кмет. Умира на 20 юни 1945 г. \r\n1867 г. \r\nРоден е Асен Николов Николов – български офицер, генерал-майор. Родом е от Търново. Той завършва Военното училище в София през 1885 г. и Щабофицерски курсове през 1900 г. По време на Сръбско-българската война 1885 г. е офицер в Трети пехотен полк и се сражава при Трън, Сливница и Пирот. През 1911 г. става командир на Деветнайсети пехотен полк. По време на Балканската война 1912-1913 г. се сражава при Петра, Караагач, Люлебургаз и Одрин. На 18 май 1913 г. е произведен в звание полковник. В Междусъюзническата война 1913 г. Николов воюва срещу гърците като командир на Седми пехотен полк. След войната е командир на Деветнайсети Шуменски полк. През Първата световна война командва Първа бригада от Шеста пехотна Бдинска дивизия, с която превзема Зайчар и Сако Бане. Асен Николов се сражава и в Добруджа (1916-1917 г.), а от май 1917 г. до септември 1918 г. е началник на Дванадесета пехотна дивизия, с която воюва на Македонския фронт. В края на войната Николов е началник на Втора пехотна Тракийска дивизия, с която се сражава при Велес, Щип, Куманово. До декември 1918 г. той е началник на четвърта Преславска дивизионна област. След Първата световна война излиза в запаса. Умира през 1928 г. в София. На тази дата умират: \r\n2008 г. \r\nУмира българският поет и преводач от чешки и словашки език Вътьо Драганов Раковски. Роден е през 1925 г. Завършва славянска филология в Софийския университет. Първото му стихотворение излиза през 1941 г. в списание „Българска реч“. От 1952 до 1990 г. работи като редактор на литературното списание „Септември“. В периода 1991—1994 г. е съветник в посолството на Република България в Прага. Раковски е сред учредителите на Съюза на преводачите в България, както и дългогодишен секретар на българския ПЕН клуб. Има особен принос за популяризиране на чешката и словашката литература в България. \r\n1979 г. \r\nУмира Вичо Димов Иванов – български писател. Той е роден на 25 май 1901 г. в с. Петров дол, Варненско. Писателят сътрудничи на литературния периодичен печат - списанията \"Хиперион\" и \"Българска мисъл\", седмичника \"Литературен глас\" и др. От 1934 г. Иванов работи като главен библиотекар в Пловдивската народна библиотека и музей. След Деветосептемврийския преврат 1944 г. той заема редица административни длъжности в министерството на информацията, Радио София и БТА. От 1964 г. е директор на Българския културен център във Варшава. Първата му книга с разкази \"Бунт\" излиза през 1926 г. Иванов е автор на книги с повести и разкази, очерци за художници и писатели, спомени, впечатления и срещи, книги за Чехословакия и Полша, съставя \"Възпоменателна книга Васил Левски. 1837-1873-1937 г. ”. \r\n1975 г. \r\nУмира Никола Захариев Табаков - български педагог, публицист и обществен деятел. Роден е на 31 октомври 1891 г. Завършва славянска филология в СУ “Св. Климент Охридски”(1915 г.). Взема участие в Първата световна война. Работи като учител и директор на Сливенската мъжка гимназия до 1934 г., директор е на Варненската мъжка гимназия (1927-1928 г.), учител е в Бургас и София (1934-1945 г.), член е на Висшия учебен комитет при Министерството на просветата (1928-1933 г., 1938-1941 г.). Научен сътрудник е в института “Ботев - Левски” при БАН (1955-1958 г.). Редактор е на сп. “Училищен преглед” (1931-1933 г.). Пише по проблеми на възпитанието и образованието. Научните му интереси са в областта на българската възрожденска литература. Съчинения: “Добри Чинтулов” (биографичен очерк, 1955 г.), “Братя Миладинови” (биографичен очерк, 1963 г.). \r\n1957 г. \r\nУмира Стефан I – български екзарх. Той е роден на 7 септември 1878 г. в с. Широка лъка, Смолянско. Завършва Духовна семинария в Самоков и Духовна академия в Киев. След завръщането си в България става учител в Пловдивската мъжка гимназия, а от 1910 г., след като приема монашество, е изпратен за протосингел в Българската екзархия в Цариград. През 1915-1919 г. Стефан I е на специализация в Швейцария и защитава докторат по философия и литература във Фрибургския университет, като същевременно изпълнява и дипломатически мисии на българските правителства. През 1921 г. Стефан I е ръкоположен за епископ Маркианополски, а през следващата година получил назначение за софийски митрополит. На 21 януари 1945 г е избран за български екзарх. Една от големите заслуги на Стефан I е спечеленото съгласие от Вселенската патриаршия за вдигане на схизмата, наложена през 1872 г. Той е и един от инициаторите за спасяване на българските евреи от преследванията на фашистка Германия. Като екзарх се стреми да запази демокрацията в България и да защити авторитета на Българската православна църква. Затова е преследван след 9 септември 1944 г. През 1948 г. с правителствено решение екзархът е свален от длъжност и е поставен под домашен арест в с. Баня, Пловдивско, където остава до края на живота си. Погребан е в Бачковския манастир. През 2002 г. Стефан I е провъзгласен за “праведник на света” в Йерусалим за участието му в спасяването на българските евреи. Заедно с патриарх Кирил са първите православни архиереи в света с това признание. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.14", "title": "Денят 14 май в българската история"}
{"url": "http://www.focus-news.net/news/2019/05/14/2657484/denyat-14-may-v-svetovnata-istoriya.html", "text": "През 1643 година четиригодишният Луи XIV става крал на Франция. През 1900 г. - в Париж се откриват II Олимпийски игри. През 1905 г. - по време на Руско-японската война (1904-1905 г.) започва Цушимското морско сражение между руския и японския флот в Корейския пролив до о-в Цушима. Израел се обявява за независима държава през 1948 година. Започва Арабско-Израелската война. \r\nПрез 2013 г. Бразилия е петнадесетата страна, която легализира еднополовите бракове.  \r\n2018 г.  \r\nНай-малко 80 души са убити и над 100 са ранени, след като нова вълна от пясъчни и гръмотевични бури опустошава Индия. \r\n2018 г.  \r\nХиляди палестинци се събират на поредния протест от 30 март насам срещу израелската блокада на територията край границата на Ивицата Газа с Израел. При израелска стрелба в ивицата са убити 58 палестинци, а над 2400 са ранени. \r\n2018 г.  \r\nРегионалният парламент на Каталуния избира твърдия сепаратист Ким Тора за премиер на Каталуния. \r\n2017 г. \r\nСеверна Корея изстрелва ракета от град Кусонг на западния бряг. Ракетата достига височина от 2 км. преди да падне в Японско море. \r\n2017 г. \r\nЕмануел Макрон се заклева като 25-ия президент на Франция. \r\n2013 г.  \r\nВоенноморските сили на САЩ провеждат успешен опит с първия боен безпилотен самолет на палубата на самолетоносача „Джордж Буш“. \r\n2013 г.  \r\nБразилия е петнадесетата страна, която легализира еднополовите бракове. \r\n2012 г.  \r\nПремиерът на Гърция Лукас Пападимос в писмо до президента на страната Каролос Папуляс съобщава, че Гърция няма да може да обслужва задължения на държавата от 1 юни. \r\n2006 г. \r\nРене Превал полага клетва като президент на Хаити, повече от две години след напускането на страната от бившия президент Жан Бертранд Аристид. Превал е избран за президент на 7 февруари 2006 г. с петгодишен мандат. При управлението на Аристид, Превал е министър-председател, а преди това и президент от 1996 до 2001 г. \r\n2006 г. \r\nИзправен пред въоръжен бунт и международна изолация, бившият президент Жан Бертранд Аристид се оттегля от властта и живее в изгнание в Южна Африка. \r\n2006 г. \r\nПриключва тридневният Девети конгрес на младежката организация на гръцката комунистическа партия ККЕ, който се провежда в Атина. На конгреса е избрано ново ръководство на организацията. Във форума участват 63 делегации на младежки организации към комунистически партии от 51 държави. \r\n1954 г. \r\nПриета е Хагската конвенция за защита на културните ценности при въоръжен конфликт, разработена върху основата на \"Пакта Рьорих\". Тя възлага на държавите задължение да опазват при въоръжен конфликт културните ценности, разположени както на тяхна територия, така и на територията на противника. \r\n1948 г. \r\nПоследните британски войски напускат Палестина. Националният еврейски съвет, председателстван от Бен Гурион, обявява създаването на държавата Израел, съгласно решението на Общото събрание на ООН от 29 ноември 1947 г. Ден след създаването на държавата Египет, Сирия, Трансйордания и Ирак започват война срещу нея. За министър председател е избран Д. Бен Гурион. В 1956 г. страната участва във войната по време на Суецката криза. По време на т. нар. Шестдневна война Израел извършва агресия срещу Египет, Сирия и Йордания и окупира Синайския полуостров, западния бряг на р. Йордан, ивицата Газа, Източен Ерусалим и Голанските възвишения. След това държавата отказва да изпълни резолюцията на Съвета за сигурност на ООН за политическо решаване на Близкоизточния въпрос. През 1979 г. в Кемп Дейвид, САЩ, са подписани 3 споразумения между Израел и Египет под егидата на САЩ. Израел изтегля войските си от Синай три години по-късно. Въпреки това следва нова агресия срещу Ливан през 1982 г. и 1/4 от територията му е окупирана. През 1984 г. след сключената коалиция между политическия блок \"Маарах\" и блока \"Ликуд\" за национално единство през 1990 г. се разпада. През 1995 г. министър-председателят И. Рабин е убит. Изборите за Кнесет (парламент) през 1996 г. са спечелени от \"Ликуд\". Съставено е правителство начело с Б. Нетаняху. От 2001 г. министър-председател на Израел е А. Шарон. През април 2006 г. Израелското правителство обявява официалния край на управлението на Ариел Шарон, три месеца след като той получава масивен удар. Заместник-министър-председателят Ехуд Олмерт е официално обявен за министър-председател на Израел. Олмерт съставя коалиционно правителство, след като центристката партия Кадима печели изборите през март 2006 г. \r\n1911 г. \r\nВ Бекешчаба, Унгария от помешчиците братя Жилински е убит политикът Андраш Ахим. Той е лидер на Алфьолдската независима социалистическа партия, основана през 1906 г. Партията застава начело на селското движение в Унгария през 1906-1911 г. През 1905 г. е депутат, но на следващата година е лишен от мандат. Отново е избран в парламента през 1910 г. Ахим критикува политиката на управляващите, настоява за национализация на земята на едрите собственици и на Църквата и за предаването й на селяните. \r\n1905 г. \r\nПо време на Руско-японската война (1904-1905 г.) е поставено началото на Цушимското морско сражение между руския и японския флот в Корейския пролив до о-в Цушима. Втора руска Тихоокеанска ескадра под командването на вицеадмирал З. П. Рожественски влиза в Корейския пролив с цел пробиване на път към Владивосток. Посреща ги японския флот, командван от адмирал Х. Того. В хода на боя японците проявяват по-бърза реакция и маневреност, в резултат на което за един ден успяват напълно да разбият руския флот, като унищожават много от корабите, други пленяват, а част от тях се предават в неутрални пристанища. Загубата в това сражение определя изхода на Руско-японската война и скоро след това е сключен мирен договор. \r\n1900 г. \r\nВ Париж се откриват II Олимпийски игри. Париж е избран за столица на II игри (14 май -28 октомври) по предложение на Пиер дьо Кубертен, който се противопоставя на идеята олимпиадите да се провеждат само в Гърция. Игрите продължават 168 дни, което силно намалява интересът към тях. Участниците са 1206 от 24 страни. Между тях има и 19 жени, състезателки по тенис и голф. Най-много медали печели Франция - 102 (29 златни). С 4 титли в леката атлетика герой на олимпиадата става американският студент Алабин Кренцлайн. \r\n1643 г. \r\nЧетиригодишният Луи XIV става крал на Франция. До неговото пълнолетие страната се управлява от майка му Ана Австрийска, назначена за регент, и външния министър кардинал Джулио Мазарини, който продължава политиката на Ришельо. През 1661 г. Луи XIV поема властта и управлява в продължение на 54 години, като възстановява реда в държавните финанси, покровителства земеделието, насърчава индустрията, търговията, обществените предприятия и флота. Той преустройва армията и укрепва границите на държавата. Кралят съумява да подчини на волята си благородниците, парламента, буржоазията, дори духовенството. Води няколко войни, които допринасят за славата на Франция, но и я изтощават. Управлението му е период на развитие на литературата и изкуствата. Във \"века на Луи ХIV\" творят Корней, Расин, Молиер, Лафонтен и Боало, Ла Брюер и Ларошфуко, Паскал, Пусен, Льо Лорен, Льо Брьон и др. Кралят умира през 1715 г. На тази дата са родени: \r\n1969 г. \r\nРодена е Кейт Бланшет – австралийска актриса. Наричана е “австралийската Мерил Стрийп”. Филмографията й включва “Police Rescue”, “Heartland”, “Parklands”, “Paradise Road”, “Thank God he Met Lizzie”, “Оскар и Лусинда”, “Елизабет”, за което получава “Златен глобус” и номинация за “Оскар”, “Идеалният мъж”, “Pushing Tin”, “Талантливият мистър Рипли”, “The Man Who Gried”, “Дарбата”, “Бандити”, “Властелинът на пръстените: Задругата на пръстена”, “Шарлот Грей”, “Местни новини”, “Небеса”, “Властелинът на пръстените: Двете кули”, “Вероника Герин”, “Властелинът на пръстените: Завръщането на краля”, “The Last Ride”. \r\n1952 г. \r\nРоден е Робърт Земекис - американски режисьор, продуцент, сценарист, актьор. Филмовата му кариера започва през 80-те години на ХХ в. - снима рекламни клипове и типични холивудски комедии. Най-големи успехи в работата си като режисьор постига с филмът \"Форест Гъмп\" (1994 г.; 6 награди \"Оскар\", включително за най-добър филм и за най-добра режисура), който го нарежда сред най-добрите режисьори от 90-те години на ХХ в. Филмография: \"Завръщане в бъдещето\" (1985 г., 1989 г., 1990 г.), \"Кой накисна заека Роджър\" (1988 г.), \"Смъртта й отива\" (1992 г.), \"Форест Гъмп\" (1994 г.), \"Контакт\" (1997 г.), \"Прозрачно минало\" (2000 г.), \"Корабокрушенецът\" (2000 г.). \r\n1944 г. \r\nВ Модесто, Калифорния е роден Джордж Лукас – американски филмов режисьор, сценарист и продуцент. През 1972 г. Лукас създава компанията Lucasfilm Ltd. Година по-късно написва сценария и режисира полуавтобиографичния “Амеркански графити” (1973), с който печели Златен Глобус и пет номинации за Оскар. През 1973 г. се заема с писането на сценария за Star Wars (1977 г.). Основава ILM (Industrial Light & Magic), с която прави сам визуалните ефекти необходими за филма. Друга компания, наречена Sprocket Systems е основана заради монтажа и миксирането на Star Wars – по-късно същата става известна като Skywalker Sound. Идеята му за филма е отхвърлена от редица студия. Twentieth Century Fox решава да му даде шанс. Филмът чупи всички бокс-офис рекорди и получава 7 награди Оскар. Прави общо шест епизода на Star Wars. Заедно със Стивън Спилбърг създават друг касов хит - филмите за Индиана Джоунс. \r\n1943 г. \r\nРоден е Джак Брус - един от водещите бас-китаристи в рокмузиката на 60-те и първата половина на 70-те години, певец. Дебютът му е в джазовата музика като контрабасист. През първата половина на 60-те години свири в групите \"Блус Инкорпорейтид\", \"Греъм Бонд Организейшън\", \"Блусбрейкърс\", \"Манфред Ман груп\". От 1966 г. е в суперформацията \"Крийм\" заедно с Е. Клептън и Дж. Бейкър. Създава и собствена рокгрупа \"Джак Брус бенд\", с която продължава стила хард-рок, и концертира в Европа. Албуми: \"Songs of Taylor\" (1969 г.), \"Things We Like\" (1970 г.), \"Harmony Row\" (1971 г.), \"Jack Bruce at His Best\" (1972 г.), \"Out of Storm\" (1974 г.), \"How’s Tricks\" (1977 г.), \"I’ve Always Wanted to Do This\" (1980 г.), \"Truce\" (1983 г.), \"Visions of Excess\" (1986 г.), \"Will Power\" (1989 г.), \"A Question of Time\" (1990 г.), \"Somethin’ Else\" (1993 г.), \"Cities of the Heart\" (1994 г.), \"Monkjack\" (1995 г.), \"Sitting On Top Of The World, Live\" (1997 г.), \"Shadows In The Air\" (2001 г.). \r\n1885 г. \r\nРоден е Николай Василиевич Криленко - руски държавник, доктор на юридическите и обществените науки. През 1909 г. завършва Историко-филологическия факултет на Петербургския университет, а през 1914 г. и Юридическия факултет на Харковския университет. След като приключва с образованието си в Харковския университет емигрира в Швейцария. След завръщането си в Русия година по-късно Криленко е арестуван и по-късно е изпратен в действащата армия. По време на Февруарската революция 1917 г. е председател на полкови, дивизионен и армейски комитет. Той участва активно в организацията и провеждането на Октомврийската революция, след което е народен комисар по военните и морските въпроси в кабинета на В. И. Ленин. От 9 ноември 1917 г. Криленко е върховен главнокомандващ и народен комисар по военните въпроси. Работи в органите на правосъдието, организира съдилищата и прокуратурата в Съветска Русия, а след 1931 г. е и държавен обвинител по най-големите инсценирани политически процеси. Той е известен спортист и ръководител на Руското туристическо и алпинистко дружество, освен това е ръководител на Шахматната организация на СССР. Автор е на книги и брошури по теория и практика на държавата и правото. Криленко е обявен за “враг на народа”, съден е от извънреден съд и разстрелян на 29 юли 1938 г. \r\n1727 г. \r\nРоден е Томас Гейнсбъроу - английски художник. Той се смята за най-големия английски майстор на портрета от ХVIII в. Портретният стил на Гейнсбъроу се оформя под влиянието на А. ван Дайк и А. Вато. Творби : \"Синьото момче\", 1770 г., портрет на херцогиня де Бофорт, около 1770 г., \"Пердита\", 1781 г. и др. Гейнсбъроу умира на 2 август 1788 г. в Лондон. На тази дата умират: \r\n2010 г.  \r\nУмира сингапурският политик Го Кен Суи. През 1959 г. Ли оглавява правителството на Сингапур, а Го Кен Суи става вицепремиер и министър на финансите, като остава на този пост и след отделянето на страната от Малайзия през 1965 г. През 1965–1967 г. е и министър на вътрешните работи и отбраната. През 1970 г. се оттегля от ръководството на финансовото министерство, а през 1984 г. - от правителството. \r\n2010 г.  \r\nУмира южноафриканският политик Фредерик ван Зейл Слаберт. Роден е в Претория на 2 март 1940 г. Включва се в политическия живот през 1974 г., а през 1979 г. оглавява Прогресивната федерална партия – най-голямата легална опозиционна организация в страната. Той играе важна роля в оформянето на нейната позиция за премахване на апартейда. През 1986 г. се оттегля от активна политическа дейност, но през следващите няколко години посредничи при започналите преговори между южноафриканското правителство и Африканския национален конгрес. \r\n1998 г. \r\nУмира Франк Синатра – американски певец и киноактьор. Роден е на 12 декември 1915 г. в Хоубоукън, Ню Джърси, САЩ. Като певец Синатра дебютира през 1937 г. с “Хоубоукън фоул”. През 1937 г. записва първата си плоча в Балтимор. Утвърждава се като солист на “Томи Дорси биг бенд” (1940-1942 г.). Работи с Хари Джеймз, Каунт Бейзи, К. Джоунз, Бъди Рич, Били Мей, Нелсън Ридъл и др. Синатра се превръща в първата суперзвезда на попмузиката. Поддържа популярността си в продължение на 50 години. Избрани негови албуми са “In the Wee Small Hours”, “Songs for Swingin’ Lovers” , “Come Fly with Me”, “Only the Lonely”, “Come Dance with Me”, “Nice’n’ Easy”, “Ring-a-Ding Ding”, “Sinatra and Basie”, “September of My Years”, “Sinatra - A Man and his Music”, “Sinatra at the Sands”, “That’s Life” , “Frank Sinatras’s Greatest Hits”, Vol. I, Vol. II, “My Way”, “Ol’ Blue Eyes is Black”, “Sinatra - The Man Down”, “The Dorsy/Sinatra Sessions - 1940-1942”, “L. A. is my Lady”. В киното работи от 1941 г.- “Нощите на Лас Вегас”. Снима се в мюзикъли, психологически драми, уестърни, приключенски филми. Доказва драматичния си талант в “Домът, в който живея” и “Сега и за вечни времена”, като и за двата филма получава “Оскар”. Опитва силите си и в режисурата със “Само храбрец”. Синатра участва в “Човекът със златната ръка” , “Около света за 80 дни”, “Висшето общество”, “Момчета и кукли”, “Гордост и страст”, “Дупка в главата”, “Канкан”, “Четворката от Тексас”, “Списъкът на Адриан Месенджер”, “Детективът”, “Първият смъртен грях”, “Рали Конънбойл II”. \r\n1925 г. \r\nУмира Хенри Райдар Хагард - английски писател и публицист. Роден е на 22 юни 1856 г. Получава юридическо образование, работи като колониален чиновник в Южна Африка. Романи: “Рудниците на цар Соломон” (1885 г.), “Дъщерята на Монтесума” (1893 г.), “Прекрасната Маргарет” (1907 г.), “Пръстенът на Савската царица” (1910 г.), “Деца на бурите” (1913 г.), “Свещеното цвете” (1915 г.) и други. Привърженик е на консерватизма (“Селска Англия”, 1902 г.). \r\n1688 г. \r\nУмира Антоан Фюретиер - френски писател. Роден е на 28 декември 1620 г. в Париж. Член е на Френската академия (от 1662 г.). Завършва юридическо образование. През 1653 г. публикува поемата “Пътешествието на Меркурий”. В сборникът “Различни стихотворения” (1655 г.) преобладават стихове, близки до жанра на моралистичната сатира. Значителна роля в установяването на битовия реалистичен роман на ХVII в. изиграва “Буржоазен роман” (1655 г.). Особено място в него заема полемиката с “прецизната литература”. През 1671 г. излизат “Морални басни и поеми”. Фюретиер е автор на “Всеобщ речник, съдържащ всички думи на френския език …” (1690 г.), който предизвиква възмущението на френските академици и през 1684 г. авторът е изключен от състава на Академията. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.14", "title": "Денят 14 май в световната история"}
{"url": "http://www.focus-news.net/news/2019/05/14/2657485/ministar-danail-kirilov-shte-otkrie-nov-arest-v-stara-zagora.html", "text": "Министърът на правосъдието Данаил Кирилов ще открие в 11.00 часа новия арест в Стара Загора. Това съобщиха от пресцентъра на  Министерството на правосъдието . Арестните помещения са обособени в сграда, която се намира на територията на затвора в града. Капацитетът им е до 63 задържани лица.  \r\nНа събитието са поканени още заместник-министърът на правосъдието проф. Николай Проданов, главният директор на Главна дирекция „Изпълнение на наказанията” гл. комисар Васил Миладинов, началници на затвори от страната, представители на законодателната, съдебната, изпълнителната и местната власти.", "date": "2019.05.14", "title": "Министър Данаил Кирилов ще открие нов арест в Стара Загора"}
{"url": "http://www.focus-news.net/news/2019/05/14/2657491/evropeyski-izbori-2019-gerb-i-sds-predstavyat-listata-si-s-kandidati-za-evrodeputati-v-ruse.html", "text": "ГЕРБ и СДС представят листата си с кандидати за евродепутати в Русе. Това съобщиха от пресцентъра на  ПП ГЕРБ . Листата за европейските избори на ГЕРБ и СДС ще бъде представена в Русе от 18.30 часа в Голямата зала на Доходното здание. На централното събитие на ГЕРБ в Русенска област ще присъстват водачът на листата Мария Габриел, кандидатите за евродепутати Андрей Новаков, Ева Майдел и Александър Йорданов, народните представители от ГЕРБ – Русе Пламен Нунев, Светлана Ангелова, Андриан Райков, общински съветници и др.", "date": "2019.05.14", "title": "Европейски избори 2019: ГЕРБ и СДС представят листата си с кандидати за евродепутати в Русе"}
{"url": "http://www.focus-news.net/news/2019/05/14/2657489/zamestnik-ministarat-na-otbranata-atanas-zapryanov-shte-uchastva-v-zasedanie-na-saveta-vanshni-rabotiotbrana-na-es.html", "text": "Заместник-министърът на отбраната Атанас Запрянов ще участва в заседание на Съвета „Външни работи/Отбрана“, последвано от заседание на Направляващия борд на Европейската агенция по отбрана (ЕАО) във формат министри на отбраната на държавите - членки на ЕС. Форумите ще се проведат в Брюксел, Белгия. Това съобщиха от пресцентъра на  Министерството на отбраната . \r\nЗаседанието на Съвета „Външни работи/Отбрана“ ще започне със съвместна работна сесия на министрите на външните работи и министрите на отбраната на държавите-членки на ЕС. Във фокуса на дискусиите ще бъдат развитието на институционалната рамка за координация на регионалното сътрудничество в областта на политиката за развитие и въпросите, свързани със сигурността в Западна Африка (G5 Sahel). На заседанието са поканени да участват представители на държавите от формата G5: Буркина Фасо, ЧАД, Мали, Мавритания и Нигер.  \r\nФорумът ще продължи с работен обяд на министрите на отбраната по въпросите на сътрудничеството между ЕС и НАТО в контекста на изпълнението на Декларациите от Варшава и Брюксел. Поканена за участие в дискусиите е заместник-генералният секретар на НАТО Роуз Гьотемьолер.  \r\nПо-късно същия ден министрите на отбраната в самостоятелна сесия ще обсъдят развитието на инициативата за Постоянно структурирано сътрудничество в областта на отбраната (ПСС) и по-конкретно препоръките на Съвета към първия годишен доклад на върховния представител на ЕС по въпросите на външните работи и политиката на сигурност за състоянието на изпълнението на ПСС.  \r\nСрещата на министрите на отбраната ще завърши със заседание на Направляващия борд на ЕАО.", "date": "2019.05.14", "title": "Заместник-министърът на отбраната Атанас Запрянов ще участва в заседание на Съвета „Външни работи/Отбрана“ на ЕС"}
{"url": "http://www.focus-news.net/news/2019/05/14/2657486/sofiya-predsedatelyat-na-sos-elen-gerdzhikov-shte-se-sreshtne-s-ultramaratonetsa-krasi-georgiev.html", "text": "На шестия ден от маратона по трасето на транспортния Коридор №8, който свързва Черно с Адриатическо море, ултрамаратонецът Краси Георгиев пристига в София от Панагюрище. Това съобщиха от пресцентъра на  Столична община . Краси Георгиев ще финишира този етап от маратона до табелата на София на Ботевградско шосе. В 9.00 часа председателят на СОС и на Фондация „София – Европейска столица на спорта“ Елен Герджиков ще го посрещне пред сградата на Столична община на ул. „Московска 33“. Краси Георгиев ще връчи на шефа на местния парламент символичен плакет на Коридор 8.  \r\nСлед това ултрамаратонецът ще се отправи към Кюстендил – пореден етап от маратона под мотото #Свързаност, който трябва да приключи в град Дурас, Албания, на 24 май.", "date": "2019.05.14", "title": "София: Председателят на СОС Елен Герджиков ще се срещне с ултрамаратонеца Краси Георгиев"}
{"url": "http://www.focus-news.net/news/2019/05/14/2657487/ria-novosti-severna-koreya-obvini-sasht-v-narushavane-na-dogovorenostite.html", "text": "Северна Корея обвини САЩ в пълно игнориране на договореностите между двете страни за изграждане на „нови отношения“, след като Вашингтон задържа севернокорейски товарен кораб, по подозрение в нарушаване на санкциите срещу Пхенян, предаде  РИА Новости .  \r\nПредставител на севернокорейското външно министерство заяви пред местни медии, че „подобно отношение от САЩ се явява продължение на опитите да ни поставят на колене с максимален натиск и напълно игнорира основния дух на постигнатата договореност за изграждане на нови отношения между Пхенян и Вашингтон“.  \r\nОт външното министерство на Северна Корея поискаха Вашингтон да върне кораба и заявиха, че Пхенян ще следи за „следващите действия“ на САЩ.  \r\nТова е първият случай, когато САЩ задържат севернокорейски кораб за нарушаване на санкциите срещу Пхенян, допълва агенцията.   Светлин Божков", "date": "2019.05.14", "title": "РИА Новости: Северна Корея обвини САЩ в нарушаване на договореностите"}
{"url": "http://www.focus-news.net/news/2019/05/14/2657490/balgarskata-petrolna-i-gazova-asotsiatsiya-organizira-konferentsiya-posvetena-na-20-godishninata-na-asotsiatsiyata.html", "text": "Българската петролна и газова асоциация има удоволствието да Ви покани на конференция, посветена на 20-годишнината на Асоциацията под надслов: „20 години Българска петролна и газова асоциация – перспективи и предизвикателства пред сектора”. Това зъобщиха от пресцентъра на  БПГА . \r\nСъбитието ще се проведе от 09.00 часа в Гранд-хотел София. В конференцията участие ще вземат представители на българските институции, депутати, членовете на БПГА, признати експерти в сектора от България и други европейски държави, представители на неправителствени организации и браншови сдружения, експерти от Европейската петролна асоциация FuelsEurope.  \r\nУчастниците ще обсъждат проблемите на българския пазар, законодателната рамка, както и бъдещето на сектора в ЕС и иновациите на пазара на горива.", "date": "2019.05.14", "title": "Българската петролна и газова асоциация организира конференция, посветена на 20-годишнината на Асоциацията"}
{"url": "http://www.focus-news.net/news/2019/05/14/2657480/kzp-shte-opovesti-rezultatite-ot-prouchvaneto-za-dvoyniya-standart-na-hranite-v-es.html", "text": "КЗП ще оповести резултатите от проведено проучване на пазара на храни и спиртни напитки и на големите им дистрибутори в Европейския съюз. Това съобщиха от пресцентъра на  КЗП . Анализът е извършен в рамките на развивания от Комисията за защита на потребителите проект във връзка с двойния стандарт при потребителските стоки. \r\nНа пресконференцията ще бъдат представени избраните продукти от определените в проекта продуктови групи стоки (храни и напитки), от които предстои да се закупят проби за извършването на анализ и съпоставка. Ще бъдат обяснени принципите на подбор на продуктите, механизмът на вземане на пробите, методиката на самото изследване и оценката на съответствието в състава и сетивните свойства на храни от дадена марка, предлагана на различните пазари в Европейския съюз. \r\nПресконференцията ще се състои от 10.00 часа в зала „Витоша“ на хотел „Маринела”. Участие в нея ще вземат председателят на Комисията за защита на потребителите Димитър Маргаритов, Константин Райков, член на КЗП, Константин Арабаджиев, член на КЗП, както и представители на Българската агенция по безопасност на храните.", "date": "2019.05.14", "title": "КЗП ще оповести резултатите от проучването за двойния стандарт на храните в ЕС"}
{"url": "http://www.focus-news.net/news/2019/05/14/2657497/evropeyski-izbori-2019-kandidatat-za-evrodeputat-emil-radev-shte-poseti-oblast-silistra.html", "text": "Кандидатът за евродепутат от листата на ГЕРБ и СДС Емил Радев ще посети област Силистра. Това съобщиха от пресцентъра на  ПП ГЕРБ . Той ще бъдат придружаван от областния координатор на ГЕРБ Тодор Тодоров. В 10.00 часа кандидатът за евродепутат ще проведе среща с членове и симпатизанти на ГЕРБ в Тутракан в залата на Обреден дом. \r\nВ 12.00 часа Радев ще разговаря с членове и симпатизанти на ГЕРБ-Главиница в НЧ „ Христо Ботев”. \r\nЗа 13.00 часа е насрочена срещата му актива на ГЕРБ в Ситово, която ще се проведе в общински офис на структурата. \r\nВ 14.00 часа кандидатът за евродепутат ще се срещне с членове и симпатизанти на ГЕРБ в Силистра в залата на хотел „ Данубе”. \r\nДва часа по-късно Радев ще бъде в Алфатар за среща с актива на ГЕРБ, която ще се състои в салона на НЧ „ Йордан Йовков”. \r\nВ 17.00 часа ще започне основното предизборно мероприятие на ГЕРБ в град Дулово. На централния площад ще се проведат тържествата по повод празника на града.", "date": "2019.05.14", "title": "Европейски избори 2019: Кандидатът за евродепутат Емил Радев ще посети област Силистра"}
{"url": "http://www.focus-news.net/news/2019/05/14/2657498/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, съобщи репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.05.14", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/05/14/2657494/sofiya-petata-godishna-izlozhba-arheologiya-na-sofiya-i-sofiysko-shte-bade-otkrita-v-regionalniya-istoricheski-muzey.html", "text": "Регионален исторически музей открива открива Петата годишна изложба „Археология на София и Софийско“, съобщиха от пресцентъра на  Столична община . Изложбата представя резултатите от археологическите проучвания през изминалия сезон 2018. Официалното откриване е от 18.00 часа в Музея (пл. „Бански“ 1). \r\n„Археология на София и Софийско“ (14 май - 01 септември 2019 г.) е ежегодна изложба, организирана от Регионалния исторически музей - София. През 2019 г. се реализира за пети пореден път. Основната ѝ цел е представянето на резултатите от проучванията през предходния археологически сезон, както и експонирането на най-значимите находки. \r\nАрхеологически разкопки на територията на София и региона са водени на общо 16 обекта през изминалата 2018 г., сред тях: Раннонеолитно селище Слатина-София (кв. Слатина), обект на пл. „Св. Неделя“ (гр. София - център), обект Кремиковски манастир „Св. вмчк. Георги Победоносец“ (кв. Кремиковци), обект Късноантичен стопански комплекс и средновековно селище (с. Мировяне) и др. Обектите са от различни периоди и предоставят разнообразна информация. Разкриват се части от фортификация, основи на сгради и помещения, останки от улични настилки, водопроводи, както и некрополи с различни типове гробни съоръжения. Конкретни артефакти, като акцент на откритията през изминалия сезон, са: брадва (III хил. пр. Хр.), фигурка на Ерос (III - IV в.), дръжка от поднос с печат (III - IV в.), мастилница (III - IV в.), патера (III - IV в.) и др. В изложбата през годините са показвани материали и резултати от над 50 археологически проучвания. В чест на петата годишнина от нейното организиране се издава каталог. Той съдържа 237 представени пред публика находки и информация за проучванията в София и региона за периода 2015 - 2019 г.", "date": "2019.05.14", "title": "София: Петата годишна изложба „Археология на София и Софийско“ ще бъде открита в Регионалния исторически музей"}
{"url": "http://www.focus-news.net/news/2019/05/14/2657496/blagoevgrad-predstavyat-mezhdinnite-rezultati-po-proekt-plan-za-razvitie-na-sotsialnoto-predpriemachestvo.html", "text": "От 10.00 часа в зала 114 на Учебен корпус № 1 на ЮЗУ „Неофит Рилски“ ще се проведе среща, на която ще бъдат представени междинните резултати от работата по гръцко-българския проект „План за развитие на социалното предприемачество“. Това съобщиха от  пресцентъра на учебното заведение . На събитието изследователският екип към ЮЗУ „Неофит Рилски“ ще сподели резултати от досегашната си работа, както и свои предстоящи задачи по реализацията на проекта. Проектът е съфинансиран от Европейския фонд за регионално развитие и от националните фондове на страните, участващи в програмата за трансгранично сътрудничество ИНТЕРРЕГ V-А “Гърция-България 2014-2020”. От гръцка страна в проекта участват Областната администрация на Регион Централна Македония – водещ партньор,  Македонският университет в гр. Солун и Тракийският университет „Демокрит“ в Комотини, а от българска – Община Якоруда и Факултетът по изкуствата към ЮЗУ „Неофит Рилски“.", "date": "2019.05.14", "title": "Благоевград: Представят междинните резултати по проект „План за развитие на социалното предприемачество“"}
{"url": "http://www.focus-news.net/news/2019/05/14/2657495/nimh-zhalti-kodove-za-valezhi-ot-dazhd-s-gramotevitsi-sa-obyaveni-v-7-oblasti-na-stranata.html", "text": "Жълти кодове за валежи от дъжд с гръмотевици са обявени в 7 области на страната. Това сочи справка на сайта на  Националния институт по метрология и хидрология . Опасността е за областите Видин, Монтана, София, София – област, Перник, Кюстендил и Благоевград. Жълтият код е в сила главно в планинските части на областите. След обяд, вечерта и през нощта на 15 май (сряда), валежите от дъжд ще са временно интензивни и с гръмотевици. На места там, количествата от валежи ще достигнат 25-45 л/ кв.м. Ще има и усилвания на вятъра преди и по време на гръмотевичните бури.", "date": "2019.05.14", "title": "НИМХ: Жълти кодове за валежи от дъжд с гръмотевици са обявени в 7 области на страната"}
{"url": "http://www.focus-news.net/news/2019/05/14/2657492/evropeyski-izbori-2019-kandidatite-za-evrodeputati-ot-listata-na-bsp-za-balgariya-shte-posetyat-oblastite-vratsa-pleven-sofiya-oblast-plovdiv-pazardzhik-smolyan-sofiya-ruse.html", "text": "Кандидатите за евродепутати от листата на „БСП за България“ ще посетят областите Враца, Плевен, София-област, Пловдив, Пазарджик, Смолян, София, Русе. Това съобщиха от пресцентъра на  Националния съвет на БСП .  Враца \r\nВ 13:30 часа, в град Бяла Слатина, Елена Йончева и Мариела Модева ще проведат среща с граждани в Културния дом. В 15:45 часа, те ще се срещнат с кмета на Мездра Генади Събков в общината. В 16:00 часа, кандидатите за евродепутати ще се срещнат с граждани в Дома на железничаря. В 18:00 часа, при рекламната шатра при клуба на БСП във Враца, Елена Йончева и Мариела Модева ще дадат пресконференция. В 18:30 часа, в Драматичния театър, те ще се срещнат с обществеността. Плевен \r\nВ 14:00 часа, в читалището на с. Драгаш войвода, Румен Гечев ще се срещне с жители. В 17:00 часа, той ще се срещне с жители на село Горни Дъбник в читалището.  В 18:00 часа, в град Плевен, Румен Гечев ще се срещне с обществеността в зала „Катя Попова”.  София област \r\nВ 10:00 часа,  пред Паметника „Кръста” в град Самоков, Момчил Неков и Крум Дончев ще почетат годишнина от Освобождението на Самоков от турско робство.  Пловдив  \r\nВ 10:00 часа, в Пенсионерския клуб на с. Йоаким Груево, Иван Кръстев и Тодор Стоилов ще проведат среща с жители. В 15:00 часа, в град Пловдив, кандидатите за евродепутати ще се срещнат със Съюза на глухите. В 18:00 часа, те ще участват в дискусия: „Икономика на ЕС, заетост и доходи” в БСП-Район Северен.  Пазарджик \r\nВ 11:00 часа, в читалището на с. Лисичово, Деница Златева ще проведе среща с жители. В 13:00 часа, тя ще се срещне с жители на с. Калугерово. В 15:00 часа, кандидатът за евродепутат ще проведе среща с ръководството на фирма „Брокс” в Пазарджик.  В 18:00 часа, тя ще се срещне с обществеността в Младежкия дом.  Смолян \r\nВ 11:00 часа, в с. Борино, Петър Витанов ще се срещне с жители. В 13:30 часа, в хотел „Орлец” в село Буйново, той ще проведе среща с жители. В 17:00 часа, кандидатът за евродепутат ще се срещне с жители в ресторанта на село Виево.  София \r\nВ 10:00 часа в Дома на Европа, д-р Десислав Тасков ще участва в дискусия по здравеопазване. В 18:00 часа, в район Красна поляна, Цветелина Пенкова ще се срещне с граждани.  Русе \r\nВ 10:30 часа, в село Ветово, в клуб „Шарено перо”, Сергей Станишев и Валери Жаблянов ще се срещнат с жители. В 13:30 часа, в Салона на кооперацията в село Бръшлен, те ще проведат среща с обществеността. В 16.30 часа, в гр. Русе при шатрата в Парка на младежта, Сергей Станишев и Валери Жаблянов ще дадат пресконференция. В 18:00 часа, кандидатите за евродепутати ще присъстват на представянето на книгата на Велислава Дърева в Дом на учените.", "date": "2019.05.14", "title": "Европейски избори 2019: Кандидатите за евродепутати от листата на „БСП за България“ ще посетят областите Враца, Плевен, София-област, Пловдив, Пазарджик, Смолян, София, Русе"}
{"url": "http://www.focus-news.net/news/2019/05/14/2657493/api-vremenno-dvizhenieto-po-patya-montana-vidin-v-rayona-na-selo-skomlya-se-izvarshva-v-edna-lenta-poradi-ptp.html", "text": "Временно движението по път I-1 Монтана - Видин в района на село Скомля се извършва в една лента поради ПТП. Това съобщиха от  Агенция „Пътна инфраструктура“ . Движението в района се регулира от пътна полиция.", "date": "2019.05.14", "title": "АПИ: Временно движението по пътя Монтана - Видин  в района на село Скомля се извършва в една лента поради ПТП"}
{"url": "http://www.focus-news.net/news/2019/05/14/2657501/stara-zagora-preskonferentsiya-na-kmeta-zhivko-todorov-shte-se-provede-v-obshtinata.html", "text": "Пресконференция на кмета на Стара Загора Живко Тодоров ще се проведе от 10.00 часа в зала „Фоайе“ на Общината. Това съобщиха от пресцентъра на  Община Стара Загора . \r\nЩе бъдат обсъдени актуални теми, както и предстоящите инфраструктурни проекти в града.", "date": "2019.05.14", "title": "Стара Загора: Пресконференция на кмета Живко Тодоров ще се проведе в Общината"}
{"url": "http://www.focus-news.net/news/2019/05/14/2657502/tass-nay-malko-petima-dushi-sa-zaginali-pri-katastrofa-na-dva-samoleta-v-sasht.html", "text": "Най-малко петима души са загинали в резултат на катастрофа на два хидроплана в американския щат Аляска, предаде  ТАСС , позовавайки се на местни медии.  \r\nДвата самолета са се сблъскали във въздуха на около 15 км. от град Кетчикан, в югоизточната част на щата. На борда на двата хидроплана са се намирали 14 пътници и двама пилоти. Продължава издирването на един човек, допълва агенцията.    Светлин Божков", "date": "2019.05.14", "title": "ТАСС: Най-малко петима души са загинали при катастрофа на два самолета в САЩ"}
{"url": "http://www.focus-news.net/news/2019/05/14/2657505/evropeyski-izbori-2019-predsedatelyat-na-pg-na-gerb-d-r-daniela-daritkova-i-kandidatat-za-evrodeputat-marin-zahariev-organizirat-aktsiya-po-kravodaryavane.html", "text": "Председателят на ПГ на ГЕРБ д-р Даниела Дариткова, която е и председател на здравната комисия, заедно с кандидата за евродепутат Марин Захариев организират акция по кръводаряване в Смолян. Това съобщиха от пресцентъра на  ПП ГЕРБ . Инициативата е традиционна за ГЕРБ в областния град и се организира от години по случай Първа пролет.  \r\nОт 8.00 часа ще започне поредната десета акция по кръводаряване в областната болница „Д-р Братан Шукеров“ АД - Смолян. \r\nВ инициативата ще вземат участие също членове и симпатизанти на ГЕРБ.", "date": "2019.05.14", "title": "Европейски избори 2019: Председателят на ПГ на ГЕРБ д-р Даниела Дариткова и кандидатът за евродепутат Марин Захариев организират акция по кръводаряване"}
{"url": "http://www.focus-news.net/news/2019/05/14/2657504/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата. Това съобщиха от пресцентъра на дружеството. Във връзка с подмяна на спирателен кран на ул. „Божурище“ жк. „Илинден“ се налага спиране на водоподаването от 09:00 до 21:00 часа на клиентите на „Софийска вода”. Спирането ще се осъществява в следните райони:  \r\nул. „Виктор Павлов“, ул. „Иван Хаджиенев“, ул. „Сава Михайлов“, бул. „Вардар“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Божурище“ ъгъла с ул. „Иван Хаджиенев“. \r\nВъв връзка с изпълнение на инвестиционен проект за подмяна на уличен водопровод на ул. „Могила“ с. Лозен , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Кипарис“ ул. „Суходол“, по ул. „Могила“ между ул. „Обретеница“ и ул. „Георги Бенковски“ \r\nул. „Иван Пешев“ № 7 и № 15 \r\nул. „Рашовец“ № 9 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходол“ ъгъла с ул. „Могила“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Нарцис“ с. Лозен се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\nул. „Хризантема“, по ул. „Нарцис“ от ул. „Съединение“ до ул. „Янко Панайотов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Нарцис“ ъгъла с ул. „Хризантема“. \r\nВъв връзка с подмяна и монтаж на спирателни кранове на бул. „Сливница“ НПЗ „Модерно предградие“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nбул. „Сливница“ от ул. „Обелско шосе“ до бул. „Панчо Владигеров“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 732 ъгъла с ул. 733. \r\nВъв връзка с изграждане на сградно водопроводно отклонение на ул. „Босилек“ вилна зона „Симеоново – север“ се налага спиране на водоподаването от 09:30 до 20:30 часа на клиентите на „Софийска вода”, живеещи в района на: \r\nот бул. „Симеоновско шосе“ №166 до ул. „Околовръстен път“ и Подстанция „Север – Юг“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ №150. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.05.14", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/05/14/2657499/obshtina-burgas-predstoi-obrabotka-na-zemedelski-ploshti-pchelarite-tryabva-da-obezopasyat-kosherite-si.html", "text": "До 18 май ще има обработка на земеделски площи от 07.00 часа до 20.00 часа. „Сортови семена- Бургас“ ООД, ще извърши третиране на посеви с пшеница срещу брашнеста мана и фузариоза. Това съобщиха от пресцентъра на  Община Бургас . Третирането ще се извърши с продукти за растителна защита „Сфера макс“, при доза 0.040 мл/дка и течен тор „Витал“ при доза 0.200л/дка, с  карантинен срок 42 дни. Подлежащите на третиране на парцели са в масив на местност и на площи, както следва: \r\n– Землище Бургас масив №3. бивши 86, 87. 88 - с площ 1176 дка, отстоящи от населеното място 8 км, отстояние от съседно селище – кв. „Ветрен“ на 6 км: дата на третиране: 14 май 2019; \r\n– Землище Бургас масив №3, бивши 105. 106-110 с площ 1547 дка, отстоящи от населеното място 7 км, отстояние от съседно селище – кв. „Ветрен“ на 7 км; дата на третиране: 15 май 2019; \r\n– Землище Бургас масив №3, бивши 140- 145, с площ 4419 дка, отстоящи от населеното място 1 км, отстояние от съседно селище – кв. „Лозово“ на 5 км; дата на третиране: 16 май 2019.  \r\nЗа организиране и провеждане на третирането отговаря Али Хамид Али. \r\nНа основание чл. 10 от Наредба №13 от 26.08.2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването на пчелните семейства от отравяне. По преценка на собствениците, мястото на пчелина може да бъде обозначено с бял флаг.", "date": "2019.05.14", "title": "Община Бургас: Предстои обработка на земеделски площи, пчеларите трябва да обезопасят кошерите си"}
{"url": "http://www.focus-news.net/news/2019/05/14/2657500/evropeyski-izbori-2019-kandidatite-za-evrodeputati-ot-gerb-ivelina-vasileva-i-zhecho-stankov-shte-otkriyat-predizborna-priemna-v-burgas.html", "text": "От 12.30 часа ще бъде открита предизборната приемна на ГЕРБ в Бургас. Шатрата по традиция ще се намира в центъра на града, до Часовника (на ъгъла на улица „Александровска“ и булевард „Богориди“). Това съобщиха от пресцентъра на  ПП ГЕРБ . \r\nНа събитието ще присъстват кандидатите за евродепутати Ивелина Василева и Жечо Станков, областният координатор Димитър Бойчев, народни представители и общински съветници. Те ще се срещнат с жителите на Бургас и ще представят акценти от предизборната платформа на ГЕРБ за предстоящите избори за Европарламент на 26 май 2019 г.", "date": "2019.05.14", "title": "Европейски избори 2019: Кандидатите за евродепутати от ГЕРБ Ивелина Василева и Жечо Станков ще открият предизборна приемна в Бургас"}
{"url": "http://www.focus-news.net/news/2019/05/14/2657488/transportniyat-bransh-shte-izleze-s-pozitsiya-vav-vrazka-s-vavezhdaneto-na-tol-sistemata.html", "text": "От 11.00 часа в пресклуба на БТА представителите на всички национални браншови сдружения в сектор „Транспорт“ ще излязат с обединена позиция в областта на транспорта във връзка с въвеждането на тол системата в България, съобщават  организаторите . Срещата с медиите е на тема „Транспортният бизнес за социално справедливи и прозрачни тол такси“. Тя се провежда в навечерието на обявения от МРРБ срок за начало на тестови проби на тол системата.  \r\nНа събитието ще бъдат обобщени и коментирани проблемните зони, както от гледна точка на отделните сектори на транспортният бранш (тежкотоварни превози, автобусни превози, превози на горива, спедиция), така и от гледна точка на всички български граждани, потребители на стоки и услуги в страната.      \r\nБраншът ще излезе с конкретни искания, чиято цел е да гарантират в максимална степен социално справедливи и икономически обосновани тол такси, в условията на прозрачност и предвидимост при въвеждане на тол системата в България.", "date": "2019.05.14", "title": "Транспортният бранш ще излезе с позиция във връзка с въвеждането на тол системата"}
{"url": "http://www.focus-news.net/news/2019/05/14/2657503/blagoevgrad-zapochva-shestoto-izdanie-na-litera-ekspo.html", "text": "Шестото книжно изложение „Литера Експо”, което се организира от Община Благоевград и Асоциация за култура и книжовност, отново ще зарадва любителите на книгите с най-добрите заглавия на пазара. Това съобщиха от пресцентъра на  Общината . \r\nШатрите с най-различна литература ще бъдат разположени на площад „България” пред търговския център „Ларго мол”. Официалното откриване на събитието е от 17.30 часа, когато ще бъде и награждаването на писателя Владимир Караджов. До 18 май десетки издателства ще представят разнообразна палитра от заглавия, автори и жанрове. Почитателите на четенето ще имат възможност да закупят книги на преференциални цени, както и да се срещнат с някои от техните автори.  \r\nЖители и гости на града ще могат да се срещнат с известни писатели и поети като част от програмата на „Литера Експо”. Разговор с писателя Димитър Тонин и представяне на новите му книги ще се проведе от 18.00 часа на 15 май. На следващия ден по същото време е срещата със Здравка Евтимова, чийто разказ „Кръв от къртица” бе включен в американски учебник по литература за 8 клас. Интересна ще е и срещата на благоевградчани с поетите Добромир Банев и Маргарита Петкова от 18.00 часа на 17 май.   \r\nИнициативата е част от стратегията на Община Благоевград за развитие и популяризиране на културния живот в града, както и стимулирането на младите хора да четат повече книги.", "date": "2019.05.14", "title": "Благоевград: Започва шестото издание на „Литера Експо”"}
{"url": "http://www.focus-news.net/news/2019/05/14/2657507/varna-spetsialisti-ot-umbal-sveta-marina-varna-shte-provedat-bezplatni-pregledi-za-babrechni-zabolyavaniya-v-avren-i-valchi-dol.html", "text": "Безплатни прегледи за бъбречни заболявания ще се проведат в Аврен и Вълчи дол съответно на 14 и 15 май 2019 г. Това съобщиха  УМБАЛ „Света Марина“ – Варна . Специалисти от Клиниката по нефрология в УМБАЛ „Света Марина“ – Варна ще консултират пациенти от населените места в Община Аврен на 14 май (вторник) от 9.00 до 15 часа в здравния дом и във Вълчи дол на 15 май (сряда) от 9.00 до 15.00 часа на първия етаж в поликлиниката. Желателно е пациентите да имат изследвания на обикновена урина, креатинин и пикочна киселина.   \r\nБезплатните прегледи са част от информационна кампания, посветена на донорството и трансплантациите, която стартира във Варна и се провежда със съдействието на Астелас, подкрепена от УМБАЛ „Св. Марина“ – Варна, Медицински университет, Изпълнителна агенция медицински надзор, medconsult.bg, Община Аврен и Община Вълчи дол.  \r\nСпециалистите нефролози препоръчват хората да правят редовни профилактични прегледи, за да бъдат овладяни навреме бъбречните заболявания. Много хора дори не знаят, че са с хронично бъбречно заболяване. Рисковите фактори за това са много - високо кръвно налягане, диабет, тютюнопушене, наднормено тегло, фамилна обремененост. Нефролозите препоръчват на всички над 50 години, които имат един или повече от тези симптоми, да правят редовни профилактични прегледи.", "date": "2019.05.14", "title": "Варна: Специалисти от УМБАЛ „Света Марина“ – Варна ще проведат безплатни прегледи за бъбречни заболявания в Аврен и Вълчи дол"}
{"url": "http://www.focus-news.net/news/2019/05/14/2657510/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-predel.html", "text": "Повишена опасност от падащи камъни има в Кресненското дефиле и в района на Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са мокри, на места хлъзгави. Движението по главен път Е-79 София – Кулата в района от изхода на Благоевград до тунела на село Железница от км 366+000 до км 370+000 трябва да се извършва с повишено внимание поради ремонтни дейности. Участъкът е обозначен с пътни знаци до 15 май. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.05.14", "title": "Благоевград: Повишена опасност от падащи камъни има в Кресненското дефиле и в района на Предел"}
{"url": "http://www.focus-news.net/news/2019/05/14/2657512/sport-krasimir-balakov-e-noviyat-selektsioner-na-natsionalniya-otbor-po-futbol.html", "text": "Красимир Балъков е новият селекционер на националния отбор на България. На среща с президента на БФС Борислав Михайлов в понеделник двамата са уточнили детайлите на договора. Бившият футболист на Етър, Бенфика и Щутгарт заменя на поста Петър Хубчев, който реши да напусне представителния отбор след равенствата 1:1 с Черна гора и 1:1 с Косово, като се очаква той да поеме официално Левски след края на сезона. Дебютът на Балъков ще бъде на 7 юни в Прага срещу Чехия, а три дни по-късно националите ще играят на стадион „Васил Левски“ срещу Косово.", "date": "2019.05.14", "title": "Спорт: Красимир Балъков е новият селекционер на националния отбор по футбол"}
{"url": "http://www.focus-news.net/news/2019/05/14/2657508/initsiativata-sakrovishtata-na-sofiya-multizhanrovi-sabitiya-za-detsa-shte-se-provede-v-stolitsata.html", "text": "Инициативата „Съкровищата на София - мултижанрови събития за деца” ще се проведе в столицата. Артистите от Театрална къща „Мариета и Марионета” ще представят по достъпен начин на малките зрители природните богатства (планината Витоша и минералните извори на столицата), както и нематериалното фолклорно наследство на София. Това съобщиха от пресцентъра на  Столична община . Главни герои са Мечо, Прасчо и Зайо. Те се впускат в любимата детска игра – търсене на съкровище.  \r\nСъбитието е финансирано по Програма „Култура“ на Столична община и се реализира с подкрепата на Училища „Европа и е със специалното участие на Танцова школа „Мераклии“ – София и Детска вокална група „Усмивка“ \r\nИнициативата ще се проведе, както следва от 17.00 часа, Културен център „Люлин“ (ж.к. „Люлин 3“, бул. „Захари Стоянов“ №15, бл.324-325); На 18 май 2019 г. (събота), 16.00 часа, Летен амфитеатър пред НДК.", "date": "2019.05.14", "title": "Инициативата „Съкровищата на София - мултижанрови събития за деца” ще се проведе в столицата"}
{"url": "http://www.focus-news.net/news/2019/05/14/2657513/shumen-mokri-na-mesta-sa-patishtata-v-oblastta.html", "text": "Мокри на места са пътищата в областта, предаде репортер на  Радио „Фокус“ - Шумен . Времето е облачно, ветровито, температурата на въздуха е около 13 градуса. Върбишки проход е затворен за всички видове пътни превозни средства. Ришки проход е отворен за движение. В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2019.05.14", "title": "Шумен: Мокри на места са пътищата в областта"}
{"url": "http://www.focus-news.net/news/2019/05/14/2657506/blagoevgrad-georgi-parvanov-shte-predstavi-knigata-ilindensko-preobrazhenskoto-vastanie-1903-prez-pogleda-na-evropeyskite-diplomati.html", "text": "Георги Първанов, президент (2002 - 2012), ще представи книгата „Илинденско-Преображенското въстание 1903 през погледа на европейските дипломати“, на която е съавтор и автор на предговора. Това съобщиха от  кабинета на Георги Първанов . Събитието ще се проведе от 12.00 часа в зала 101 на Община Благоевград.", "date": "2019.05.14", "title": "Благоевград: Георги Първанов ще представи книгата „Илинденско-Преображенското въстание 1903 през погледа на европейските дипломати“"}
{"url": "http://www.focus-news.net/news/2019/05/14/2657509/evropeyski-izbori-2019-elena-yoncheva-bsp-kogato-gerb-pogazyat-zakona-vmesto-da-dadat-obyasneniya-atakuvat-prezidenta-rumen-radev.html", "text": "Когато ГЕРБ погазят закона, вместо да дадат обяснения, атакуват президента Румен Радев, който е бил на празник на града в Асеновград. Това каза водачът на листата на „БСП за България“ за европейските избори Елена Йончева по време на предизборен дебат в предаването  „Здравей, България“   по  Нова телевизия . „Обвинението към Бойко Борисов е, че той е председател на предизборния щаб на ГЕРБ и коалиция, което е забранено по закон. Законът на администрацията е нарушен. „На сайта на ГЕРБ се казва, че г-н Борисов е станал председател на предизборния щаб на ГЕРБ и коалиция - това е нарушение на закона безспорно“, заяви Йончева. „Когато ГЕРБ погазят закона, вместо да дадат обяснения, атакуват президента Румен Радев“, добави тя. По думите ѝ това е все едно да бъде треньор на единия отбори  в същото време съдия на мача. Йончева заяви, че президентът трябва да бъде обединител на нацията, но когато властта се е сляла с организираната престъпност, президентът е длъжен да бъде коректив, иначе би се превърнал в съучастник.", "date": "2019.05.14", "title": "Европейски избори 2019: Елена Йончева, БСП: Когато ГЕРБ погазят закона, вместо да дадат обяснения, атакуват президента Румен Радев"}
{"url": "http://www.focus-news.net/news/2019/05/14/2657511/blagoevgrad-kulturata-na-maroko-shte-bade-predstavena-v-grada.html", "text": "Посланикът на Кралство Мароко Н. Пр. Закиа Ел Мидауи ще пристигне в Благоевград по покана на Правно-историческия факултет към ЮЗУ Неофит Рилски“ и Община Благоевград, съобщиха от пресцентъра на  Общината . Поводът е Ден на Мароко, по време на който ще бъдат представени културата, традициите и занаятите на Кралство Мароко. Програмата започва в 11.00 часа пред зала „22 септември“. В нея ще има изложба от постери, традиционни марокански сувенири, местни продукти, козметика на арганова основа, дефиле на кафтани, чаена церемония др. В събитието може да се включи всеки желаещ.", "date": "2019.05.14", "title": "Благоевград: Културата на Мароко ще бъде представена в града"}
{"url": "http://www.focus-news.net/news/2019/05/14/2657517/burgas-spektakalat-martin-dancho-i-mayka-im-shte-bade-predstaven-v-kulturen-dom-na-neftohimika.html", "text": "Спектакълът „Мартин, Данчо и майка им“ ще бъде представен от 19.00 часа на сцената на Културен дом на нефтохимика. Това съобщиха от пресцентъра на  Община Бургас . Героинята на Албена хока синовете си, дава им уроци по добри маниери (невинаги най-походящите), слуша Лили Иванова и Кайли „Миног“ по радиото, гръмко пее и свири, гримира се, говори по мобилния телефон, хрупа ябълка, надува дюшеци, спъва се в гумени пояси, клюкарства и избива комплекси като всяка средностатистическа провинциалистка по родното Черноморие. И преглъща добри и лоши новини – въображаеми или реални, с присъщата виталност на българска жена, разпъната между небето и земята, между мечтата и тегобата. Затова оная отплувала далеч по вълните възглавничка – причина за цялата галимация, от символ на материалното, което ни държи здраво стъпили на земята, леко и спонтанно става олицетворение на волността и авантюрата, способни за миг да ни превърнат в освободени от котвата си кораби. С пословичното си чувство към абсурда Камен Донев може да направи шоу дори от най-баналните житейски сюжети. Спектакълът гостува в Бургас благодарение на културна организация „Арт ателие“ със съдействието на Драматичен театър Пловдив. Билети можете да намерите на касата на Културен дом на нефтохимика.", "date": "2019.05.14", "title": "Бургас: Спектакълът „Мартин, Данчо и майка им“ ще бъде представен в Културен дом на нефтохимика"}
{"url": "http://www.focus-news.net/news/2019/05/14/2657515/burgas-mokri-sa-chast-ot-patnite-nastilki-v-oblastta.html", "text": "Мокри са част от пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци или въведени ограничения поради мъгла. Проходите на територията на областта са отворени за движение на всички моторни превозни средства. До 28 юни е в сила ограничение по пътя Сунгурларе – Славянци от км 12+350 до км 14+600, където движението трябва да се осъществява с повишено внимание поради направа на нов водосток. Максималната скорост е намалена на 40 км/час, а участъкът се регулира от пътни знаци. До 30 юни важи ограничение и по пътя Братово – Равнец от км 12+400 до км 25+600 поради довършителни дейности по асфалтовата настилка. Максималната скорост на движение е намалена на 40 км/ч. \r\nДвижението на територията на областта се осъществява безпроблемно. Натоварен е трафикът по основните пътни артерии на град Бургас. Струпване на автомобили се наблюдава в посока жк. „Меден рудник“ поради ремонтни дейности на бул. „Захари Стоянов“. Натоварено е движението и по пътната отсечка Бургас – кв. „Ветрен“. В централната градска част трафикът е натоварен, но няма образувани големи колони от автомобили. \r\nМария ПОПЧЕВА", "date": "2019.05.14", "title": "Бургас: Мокри са част от пътните настилки в областта"}
{"url": "http://www.focus-news.net/news/2019/05/14/2657516/evropeyski-izbori-2019-mariya-gabriel-gerb-darzhavata-ne-mozhe-da-spre-da-funktsionira-dokato-ima-kampaniya-za-evropeyski-izbori.html", "text": "Държавата не може да спре да функционира, докато има кампания за европейски избори. Това каза водачът на листата на ГЕРБ и СДС за европейските избори Мария Габриел по време на предизборен дебат в предаването  „Здравей, България“   по  Нова телевизия  във връзка със сигнала на БСП срещу премиер Бойко Борисов. \r\nМинистър-председателят Борисов е лидер на партията и не си е позволи да бъде на нито едно партийно събитие. Да отива в Ямбол за болницата, отива в Кърджали да открие инвестиции и работни места. Важно е да уточним, че предизборният щаб е между лидера на партията и останалите лидери, с които работим по време  на тези избори с цел обаждане на темите и посланията на тази кампания. Имаме си предизборен щаб, който се занимава с организацията на тези избори, заяви Габриел. „Държавата не може да спре да функционира, докато има кампания за европейски избори.  \r\nПремиерът е партиен лидер, докато президентът по Конституцията трябва да бъде обединител на нацията и не бива да бъде пристрастен“, добави тя.", "date": "2019.05.14", "title": "Европейски избори 2019: Мария Габриел, ГЕРБ:  Държавата не може да спре да функционира, докато има кампания за европейски избори"}
{"url": "http://www.focus-news.net/news/2019/05/14/2657521/evropeyski-izbori-2019-ivan-krastev-i-todor-stoilov-provedoha-diskusiya-za-obrazovanieto-i-naukata-v-plovdiv.html", "text": "„Европейският съюз предоставя различни възможности за инвестиции в науката и образованието в България. За съжаление, настоящото управление се проваля да оползотвори тези възможности в максимално голяма степен. Пример за това е ниската усвояемост на средства по ОП „Наука и образование за интелигентен растеж”. Това каза кандидатът за член на ЕП от \"БСП за България\" и бивш заместник-министър на МОН Иван Кръстев на работна среща с пловдивски учители, директори и университетски преподаватели, съобщиха от пресцентъра на  БСП . По думите му българското образование има нужда от целенасочена държавна подкрепа. България е на едно от последните места в Европа по дял на БВП за образование. „Ако искаме качествена промяна, ние трябва да инвестираме в образованието. Инвестицията в образование е най-дългосрочната, защото създава човешкия капитал”, подчерта Кръстев. Той изтъкна, че за по-добра икономика и по-добри доходи е нужна квалифицирана работна ръка, която да създава добавена стойност. „Това, без съответното образование и обучение, не може да стане”, изтъкна кандидатът за евродепутат . Той запозна аудиторията с позициите на ПЕС за повече средства по програмата „Еразъм+”, както и за научни изследвания, като гарантира, че и в следващия ЕП социалистите ще настояват за увеличение на сумите в Европейския социален фонд.  \r\nВ дискусията се открои като фундаментален проблем липсата на национални цели и мащабни научни проекти. Директори повдигнаха темите за ефекта от програмите за квалификация на учителите, дефицита на млади преподаватели и мотивацията на учениците, програмите за дуално образование и връзката с потребностите на бизнеса.  \r\n„Най-добрата формула е самият бизнес да участва в квалификацията на кадрите, от които се нуждае”, каза Тодор Стоилов. По думите му българският учител трябва да си върне достойнството, защото сега се чувства като чиновник, затънал в бюрократични процедури. „От попълване на бланки, бележници и дневници - в хартиен и електронен вид, на учителите им остава все по-малко време за основната дейност – да просвещават и да водят учениците си в полето на знанието”, завърши Тодор Стоилов.  \r\nМодераторът на дискусията доц. Атанаска Тенева, член на ИБ на БСП, препоръча на кандидатите да поддържат топлата връзка с Асоциацията на българските училища в чужбина, чиито инициативи и проекти се нуждаят от подкрепа.", "date": "2019.05.14", "title": "Европейски избори 2019: Иван Кръстев и Тодор Стоилов проведоха дискусия за образованието и науката в Пловдив"}
{"url": "http://www.focus-news.net/news/2019/05/14/2657514/plovdiv-natovareno-e-dvizhenieto-po-osnovnite-napravleniya-v-oblastta-patnite-nastilki-sa-mokri.html", "text": "Натоварено е движението по основните направления на територията на Пловдивска област, съобщиха за  Радио „Фокус“ – Пловдив  от Областното пътно управление. Интензивен трафик се отчита по пловдивския участък на АМ „Тракия“, също по пътищата Пловдив - Карлово, Пловдив - Пазарджик и Пловдив - Асеновград - Смолян. Пътните настилки на територията на областта са мокри. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента поради частични ремонтни дейности на асфалтовата настилка. Срокът за извършването на ремонта е до 31 май. Временно движението по пътя Асеновград - Чепеларе в участъка от км 28 до км 53 е затруднено и се осъществява с повишено внимание поради обрушване на скатове като движението се ограничава на интервали до около 2 часа. Водачите изчакват на място. Алтернативният обходен маршрут е по пътя Кричим – Девин. Специализираното премахване на опасни скали ще се извършва в часовия диапазон от 08.00 до 18.00 часа и е с краен срок до 21 май. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 18 май. Ремонтни дейности се извършват и по пътя Пловдив - Асеновград в участъка от км 14 до км 25 чрез пълното поетапно затваряне на платната за движение. Автомобилния трафик се прехвърля в свободното платно при ограничаване на скоростта на движение до 40 км/час и 60 км/час. Срокът за извършване на дейностите е до 17 май.  \r\nДвижението на територията на град Пловдив също е натоварено към този час. Колони от автомобили се образуват по булевардите „Христо Ботев“, „Цар Борис III Обединител“, „Васил Априлов“, „Марица-юг“, „Пещерско шосе“, „Санкт Петербург“, „Освобождение“ и „Източен“. Пътните настилки са мокри.  \r\nТони МИХАЙЛОВ", "date": "2019.05.14", "title": "Пловдив: Натоварено е движението по основните направления в областта, пътните настилки са мокри"}
{"url": "http://www.focus-news.net/news/2019/05/14/2657519/v-stara-zagora-shte-bade-otkrito-dvanadesetoto-izdanie-na-spetsializiranoto-izlozhenie-za-zemedelie-bata-agro-2019.html", "text": "В Стара Загора ще бъде открито Дванадесетото издание на Специализираното изложение за земеделие БАТА АГРО 2019. Това съобщават  организаторите . 12-тото издание на Специализираното изложение за земеделие БАТА АГРО през 2019 г.  ще се проведе от 14 до 17 май на традиционното място – летище Стара Загора. Форумът за иновации, технологии и срещи на бизнеса се организира от Българска Асоциация на Търговците на Агротехника и отново ще представи най-големите световноизвестни брандове за селскостопанска техника, продукти и услуги за земеделието.  \r\nЗа БАТА АГРО 2019 са планирани значителни нововъведения в организацията и концепцията на изложението, така че то да стане по-ефективно и полезно както за изложителите, така и за посетителите.  \r\nИзложбените площи ще са с изцяло нов формат – те ще са разположени в правоъгълник, в центъра на който са полетата за демонстрации на продукти за земеделието. Новата концепция предоставя по-добра видимост на площите и прави изложението по-компактно, като фокусът е върху експонатите и демонстрациите.  \r\nЗа първа година в рамките на БАТА АГРО фирмите, които предлагат семена, препарати за растителна защита и торове, ще имат възможност да демонстрират своите продукти на опитни полета с посеви.", "date": "2019.05.14", "title": "В Стара Загора ще бъде открито Дванадесетото издание на Специализираното изложение за земеделие БАТА АГРО 2019"}
{"url": "http://www.focus-news.net/news/2019/05/14/2657520/pregled-na-osnovnite-temi-v-starozagorskiya-pechat.html", "text": "Два нови багера за 51.7 млн. лв. ще заработят в \"Мини Марица-изток\", е водещо заглавие на вестник  „Старозагорски новини“ . За първи път след демократичните промени у нас в държавното въгледобивно дружество \"Мини Марица-изток\" се реализира обновяване на тежкото минно оборудване с цел гарантиране на енергийните доставки. Елементите на поръчаните през 2016 година два нови роторни багера SRs 2000 и SRs 200, по силата на договор за проектиране, изработка, доставка, изграждане и пускането им в експлоатация, вече са доставени и от 7 май е започнало тяхното монтиране на площадка в рудник \"Трояново север\". Инвестицията е в размер на 25 848 633 евро, като половината от сумата е осигурена от Европейската банка за възстановяване и развитие чрез фонд \"Козлодуй\", а другата половина - от собствени средства на \"Мини Марица-изток\". Изпълнител е консорциум между полското дружество \"Фамур С.А\". и \"Българска енергетика\" АД, избран чрез тръжна процедура по правилата на ЕБВР.  За монтажа на отделните елементи на двата роторни багера фирмата-изпълнител (консорциумът) е наела 500-тонни автокранове от Румъния, тъй като в България е нямало кранове с подобна товароподемност. Автокрановете ще работят две седмици на монтажната площадка. През това време ще бъде изграден горният строеж на багер SRs 2000, като се качат въртящата платформа на багера - 98 тона, балансовата му стрела - 155 тона, роторната стрела - 112 тона, подвижната мачта - 45 тона и неподвижната мачта - 46 тона.  \r\nСело Долно Сахране почете дякон Левски и поп Слави Неделчев, e друго заглавие на всекидневника. Паметна плоча с ликовете на Апостола на Свободата Васил Левски и поп Слави Неделчев поставиха недалеко от центъра на павелбанското село Долно Сахране местните жители, за да увековечат спомен отпреди 150 години, когато там е създаден таен революционен комитет за освобождението на България. Средствата за изработването й са били събирани в продължение на няколко месеца, коментира кметът Христо Калчев. Мраморната плоча е монтирана върху оградата на двора, където някога се е намирала църковната камбанария. Сред дарителите били и далечни наследници на отец Стоян, наричан от турците Карапапаз заради буйния си нрав и носенето на пищови под расото, дори когато служел в храма.  \r\nГрабител, пребил старица в Гурково, влиза зад решетките, посочва още изданието. 4-годишна ефективна присъда при първоначален строг режим ще изтърпи 39-годишният Кольо Рашев, който на 20 януари т.г. при опит да ограби дома на 83-годишната жителка на планинското Гурково Иванка Койчева я преби. Осъжданият близо дузина пъти до сега рецидивист е сключил споразумение с наблюдаващия досъдебното производство прокурор, което е одобрено от състав на Окръжен съд - Стара Загора. След побоя на спящата бабичка грабителят си тръгнал с общо 35 левчета, които веднага похарчил в денонощния магазин и там го заснели охранителните камери.  В съответствие със закона от присъдата се приспада времето, през което Рашев е бил с мярка за неотклонение \"задържане под стража\". Рашев живее в една от циганските махали на Гурково на семейни начала, двамата със съжителката си имат общо 7 деца и две внучета. През годините рядко се хващал някъде да работи, за издръжката на домочадието се грижела майката. Пострадалата Иванка Койчева е работила десетилетия като готвачка, домът й се намира на около 500 метра от незаконната къща, където се е настанил Рашев, двамата са се познавали отдавна, но това не попречило на среднощния \"гост\" да й нанесе множество тежки удари, заради които тя прекара почти две седмици в болницата. Побоят над баба Иванка Койчева в дома й предизвика буря от негодувание сред населението на град Гурково, стотици жители тогава настояха мъжът да бъде съден публично и да остане завинаги зад решетките. От квартал \"Лозенец\", известен още като Гольовската махала, също настояваха рецидивистът да не бъде освобождаван. Близо 1/3 от жителите на Гурково са от ромски произход, част от това население нямали постоянна регистрация, а почти всички къщи в \"Лозенец\" били с незаконен произход.", "date": "2019.05.14", "title": "Преглед на основните теми в старозагорския печат"}
{"url": "http://www.focus-news.net/news/2019/05/14/2657518/pazardzhik-remontni-deynosti-se-izvarshvat-po-tri-patni-uchastaka-v-oblastta.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище от 66 до 67 км се осъществява в една лента поради ремонт на асфалтовата настилка. Движението по пътя Оборище – Панагюрище от 44 до 55 км се осъществява в една лента поради ремонтни дейности на асфалтовата настилка. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.14", "title": "Пазарджик: Ремонтни дейности се извършват по три пътни участъка в областта"}
{"url": "http://www.focus-news.net/news/2019/05/14/2657522/evropeyski-izbori-2019-elena-yoncheva-bsp-ochakvame-edna-silna-grupa-ot-levi-partii-v-ep-koito-da-izpalnyavat-sotsialna-politika.html", "text": "Очакваме една силна група от леви партии в ЕП, които да изпълняват социална политика. Това каза водачът на листата на „БСП за България“ за европейските избори Елена Йончева по време на предизборен дебат в предаването  „Здравей, България“   по  Нова телевизия . „Ние не чувстваме да се доближаваме към ЕС, който е съюз на достойно заплащане. В България бедността се увеличава всяка година. Милион и половина българи живеят под прага на бедността“, заяви тя. По думите ѝ докладът на ЕК от 2019 г. показва , че 40 % от българите живеят на ръба от социалното изключване и бедността. „2/3 от сигналите за корупция на висши политици не се разследват“, изтъкна Йончева. „За тези случаи правоприлагащите органи не са предприели нужните действия“, каза още тя. Йончева уточни, че в доклада на държавния департамент на САЩ отново се посочва, че голяма част от властимащите са замесените в подкупи, нарушени поръчки и търговия с влияние. „Европейските средства за селско стопанство да не отиват 70 % на 100 фирми, а да бъдат давани на млади фермери, за да останат те в България“, посочи тя. „Имаме голям шанс следващият еврокомисар да бъде от левицата. Ние очакваме една силна група в ЕП от леви партии, които да изпълняват социална политика“, допълни Йончева.", "date": "2019.05.14", "title": "Европейски избори 2019: Елена Йончева, БСП: Очакваме една силна група от леви партии в ЕП, които да изпълняват социална политика"}
{"url": "http://www.focus-news.net/news/2019/05/14/2657524/dobrich-priklyuchi-remontat-na-chast-ot-pat-ii-29-general-toshevo-gkpp-kardam-prodalzhavat-deynostite-po-chast-ot-otsechkata-dobrich-silistra.html", "text": "Приключи ремонтът на част от път II-29 Генерал Тошево – ГКПП „Кардам“, продължават дейностите по част от отсечката Добрич – Силистра, предаде кореспондент на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище.  \r\nВ Добрич се работи по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, духа слаб вятър, температурата на въздуха е около 13 градуса. Пътните настилки са влажни заради незначителни превалявания от дъжд.  \r\nЖулиета НИКОЛОВА", "date": "2019.05.14", "title": "Добрич: Приключи ремонтът на част от път II-29 Генерал Тошево – ГКПП „Кардам“, продължават дейностите по част от отсечката Добрич – Силистра"}
{"url": "http://www.focus-news.net/news/2019/05/14/2657525/smolyan-zaklyuchitelnoto-meropriyatie-shte-se-provede-po-natsionalnata-programa-rabota-na-politsiyata-v-uchilishtata.html", "text": "От 14.00 часа в актовата зала на СУ „Св. Св. Кирил и Методий“ гр. Смолян ще се проведе заключителното мероприятие по Националната програма „Работа на полицията в училищата“. Това съобщиха от пресцентъра на  ОДМВР – Смолян . Деца от петите класове от всички училища в Община Смолян ще участват в състезание – викторина. Организатори на мероприятието са ОДМВР-Смолян и Община Смолян. Националната програма „Работа на полицията в училищата“ стартира през 2000 година и има за цел да засили присъствието на полицейските служители в учебните заведения и запознаване на децата с теми, които да доведат до намаляване на противообществените прояви и престъпления, извършвани от малолетни и непълнолетни и повишаване на тяхната сигурност и безопасност. Инспекторите от „Детска педагогическа стая“ при РУ – Смолян работят по програмата от 2001 година, като за тези 18 години са подготвили хиляди деца и са им помогнали да изградят модели за безопасно поведение и реакция в опасна ситуация, както и уважение към реда и законността. Програмата е всеобхватен инструмент за обща превенция за безопасност на деца и намира много добър прием от страна на родители, училищни власти и общественост. Работата по програмата създава у подрастващите модели на безопасно поведение и им помага да изградят умения за разрешаване на конфликти.", "date": "2019.05.14", "title": "Смолян: Заключителното мероприятие ще се проведе по Националната програма „Работа на полицията в училищата“"}
{"url": "http://www.focus-news.net/news/2019/05/14/2657526/targovishte-s-bogata-kulturna-programa-shte-bade-otbelyazan-praznikat-na-grada.html", "text": "С богата културна програма ще бъде отбелязан празникът на града, съобщиха от  Общината . От 10.00 часа на площад „Свобода“ ще се проведе ритуал за издигане на знамената с участието на Мажоретен състав „Търговище“, Духовия оркестър и знаменосната група на II СУ „Проф. Н. Маринов“. От 10.30 часа в зала „Христо Самсаров“ в Общината ще започне тържествено заседание на Общинския съвет. От 10.00 до 19.00 часа по Алеята на занаятите ще бъдат представени различни занаяти. От 17.00 до 19.00 часа пред Художествена галерия „Никола Маринов“ ще се състои фестивал „С дъх на хляб и мед“, предвидени са демонстрации и дегустация на традиционни местни хлебни изделия, мед и пчелни продукти, с участието на самодейци към читалищата и пчелари от общината. На сцената на парк „Борово око“ от 19.00 часа ще има концерт на Национален фолклорен ансамбъл „Българе“, а от 20.30 часа - концерт на Любо Киров. Официалният празник на Търговище, 14 май, е обявен за неучебен ден за всички училища на територията на общината. Това е записано в заповед на кмета д-р Дарин Димитров. Тя не се отнася за учениците в IV клас, които в този ден ще се явят на Национално външно оценяване по предмета „Човек и общество“.", "date": "2019.05.14", "title": "Търговище: С богата културна програма ще бъде отбелязан празникът на града"}
{"url": "http://www.focus-news.net/news/2019/05/14/2657523/pregled-na-osnovnite-temi-v-dobrudzhanskiya-pechat.html", "text": "„Жените по-дълголетни от мъжете в Добричко“, съобщава на първа страница вестник  „Добруджанска трибуна“ . България е сред страните с най-ниска средна продължителност на живота на населението в Европейския съюз. Със седем години повече живеят жените от мъжете в областта, това сочат данни на Националния статистически институт. Средната продължителност на живот в региона е малко над 73 години, като при мъжете тя е 69, при жените – 77. За сравнение с най-висока продължителност на живота е населението на Испания - 83 години, и на Италия - също толкова. В ход е ремонт на шест основни улици в Добрич, съобщава още изданието. Дейностите вече са започнали. Това е съобщил кметът на града Йордан Йорданов. Вече се работи по няколко отсечки. Днес в 17.30 часа Общината ще проведе разяснителна кампания на място пред Общинския младежки център. Поканени са всички граждани, които могат да задават въпроси и да се запознаят с това какво предстои. Условна присъда за убийство в катастрофа на спътник е постановил Окръжният съд в Добрич на 25-годишен мъж, съобщава всекидневникът. Условното наказание е две години „лишаване от свобода“ с тригодишен изпитателен срок. Осъденият е от шуменско село. Той е лишен от право да управлява моторно превозно средство за срок от 3 години. Мъжът е признат за виновен за престъпление, извършено в средата на юли миналата година.  \r\nЗа празник на българщината в Албания разказва днешното издание на вестник  „Нова добруджанска трибуна“ . В навечерието на 24 май - Денят на славянската писменост и култура, дружество „Просперитет“, което обединява всички българи в Албания, е поканило като гост на празника писателя от град Генерал Тошево Георги Балабанов. В продължение на 25 години „Просперитет“ развива активна творческа и многообразна дейност. От дружеството са започнали своя път към науката 125 българи, негови достойни възпитаници. В рубриката „Международна академия по кабала“ темата този път е озаглавена „Фантазия или реалност“. Всекидневникът напомня за Жул Верн, капитан Немо и неговата подводница „Наутилус“. Всекидневникът информира, че тази и другата седмица хора от цял свят се събират в различни точки на света, за да споделят своите знания за процесите, свързани с хората и природата, знания споделяни през вековете. Предстоят два световни конгреса по кабала - последователно в Мексико и Северна Америка. От спортната страница – „Хандбалистите на Добруджа се окичиха със сребърните медали“. Добруджанци са загубили от „Локомотив“ - Варна и във втория мач от суперфинала в мъжката „А“ хандбална група. Срещата се е провела в добруджанския град в зала „Русалка“. В началото играта е била равностойна. Добруджанци са получили купа за второто място в първенството. „Локомотив“ е шампион на България за трета поредна година и общо за 11-ти път в своята история.", "date": "2019.05.14", "title": "Преглед на основните теми в добруджанския печат"}
{"url": "http://www.focus-news.net/news/2019/05/14/2657527/burgas-gradat-e-chast-ot-marshruta-na-mezhdunarodnoto-rali-za-priyatelstvo-i-mir-evropa-orient.html", "text": "Градът е част от маршрута на международното рали \"За приятелство и мир - Европа - Ориент\". Това съобщиха от пресцентъра на  Община Бургас . Планирано е 12 от участващите в надпреварата общо 240 автомобила да пристигнат в морския град през Румъния. Те ще се позиционират в 18.00 часа пред Парк \"Арена ОЗК\", за да бъдат представени пред любителите на моторните спортове. Публиката ще има възможността да се срещне с някои от екипажите. \r\nУчастниците в ралито ще потеглят от Бургас със символичен старт, който ще бъде даден на 15 май в 10.00 часа пред Пантеона в Морската градина. Бургаски рокери ще се присъединят към колоната и ще придружат колите до изхода на града. \r\nПри потеглянето от стартовата позиция автомобилите ще бъдат съпроводени от полицейски ескорт. По време на преминаването през Бургас е възможно на места да има забавяне на трафика по улиците.", "date": "2019.05.14", "title": "Бургас: Градът е част от маршрута на международното рали „За приятелство и мир - Европа – Ориент“"}
{"url": "http://www.focus-news.net/news/2019/05/14/2657529/evropeyski-izbori-2019-mariya-gabriel-gerb-mnogo-e-vazhno-da-ne-dopuskame-populistki-formatsii-v-ep.html", "text": "Много е важно да не допускаме популистки формации в ЕП. Това каза водачът на листата на ГЕРБ и СДС за европейските избори Мария Габриел по време на предизборен дебат в предаването  „Здравей, България“   по  Нова телевизия . „Злоупотреби има навсякъде. Нарушителите плащат, а не българските граждани. Аз имам една ключова дума и тя е прозрачността. Тя трябва да бъде и по електронен път“, посочи Габриел. Според нея ако сме имали информационна система за наблюдение на еврофондовете, днес нямаше да ги има проблемите с къщите на гости, защото чрез нея ще се наблюдава във всеки един момент дали има настанени гости в тях. Тя заяви, че за СДС и ГЕРБ е важно да не позволява на популистките формации да влизат в Европейския парламент. „Много е важно да продължим да работим за Европа и за Европа на ценностите“, посочи Габриел.", "date": "2019.05.14", "title": "Европейски избори 2019: Мария Габриел, ГЕРБ: Много е важно да не допускаме популистки формации в ЕП"}
{"url": "http://www.focus-news.net/news/2019/05/14/2657528/politico-donald-tramp-sravni-viktor-orban-sas-sebe-si-na-sreshta-v-beliya-dom.html", "text": "Доналд Тръмп направи най-големия възможен комплимент на Виктор Орбан - сравнявайки унгарския лидер със себе си, пише европейската редакция на  Politico  в материал, представен  без редакторска намеса. \r\nОрбан е „вероятно като мен“, каза американският президент в понеделник в съвместна поява в Белия дом с гостуващия унгарски премиер. „Малко противоречив, но това е добре ... свършил си добра работа и запази страната ви безопасна“, отбеляза той, като заяви, че Орбан - един от най-противоречивите лидери на ЕС – „е свършил огромна работа“ и е „уважаван в цяла Европа“. \r\nНито един унгарски премиер не е посещавал Белия дом от 2005 г. насам, а Орбан не е стъпвал в Овалния кабинет повече от две десетилетия. Унгарският лидер беше единственият държавен глава на ЕС, който одобри кампанията на Тръмп по време на изборите през 2016 г., но за повече от две години той не успя да получи покана за Белия дом, което доведе до лобистки усилия на унгарското правителство да се опита да осигури желаната среща. \r\nНосещ оранжева вратовръзка - цветът на управляващата му партия „Фидес“ - Орбан се пошегува за дългото си отсъствие от Белия дом, като казва, че да бъде в сградата го кара да се чувства млад. \r\nУнгарският премиер заяви, че иска да използва срещата с Тръмп за „укрепване на нашия стратегически съюз“ и каза, че е горд да застане редом до САЩ в борбата с незаконната имиграция и тероризма, както и да помага на християнските общности. \r\nАмерикански официални лица отдавна се притесняват от действията на Орбан за подкопаване на независимите институции у дома, докато все по-приятелските отношения на унгарския лидер с Москва и Пекин предизвикват опасения в целия американския политически спектър. Ролята на китайските и руските държавни компании в Унгария беше сред темите, обсъждани по време на преговорите в Белия дом в понеделник. \r\nНо преди да се срещне с Орбан, Тръмп нарече Унгария „много добър член на НАТО“. \r\nЗапитан за опасенията за демократичното отстъпление в Унгария, Тръмп каза пред репортерите, че Орбан е „труден човек, но той е уважаван човек“, който „е направил правилното нещо по имиграцията според много хора. И вие виждате някои от проблемите, които те имат в Европа, които са огромни, защото са го направили по различен начин от премиера“. \r\nПревод и редакция:", "date": "2019.05.14", "title": "Politico: Доналд Тръмп сравни Виктор Орбан със себе си на среща в Белия Дом"}
{"url": "http://www.focus-news.net/news/2019/05/14/2657533/premierat-boyko-borisov-shte-provede-sreshta-sas-zdravniya-ministar-i-neonatolozi.html", "text": "Премиерът Бойко Борисов ще проведе среща със здравния министър Кирил Ананиев и неонатолози, научи  \"Фокус\" . Срещата ще се проведе в 10.00 часа в Министерски съвет. След нея са предвидени изявления.", "date": "2019.05.14", "title": "Премиерът Бойко Борисов ще проведе среща със здравния министър и неонатолози"}
{"url": "http://www.focus-news.net/news/2019/05/14/2657534/plovdiv-nov-ucheben-korpus-shte-bade-izgraden-v-bazata-na-meditsinskiya-universitet-v-grada.html", "text": "Учебен корпус, състоящ се от учебни зали и лаборатории, ще бъде изграден в базата на Медицински университет – Пловдив. Това съобщиха за  Радио „Фокус“ – Пловдив  от висшето учебно заведение. Първата копка ще бъде направена от 11.00 часа на бул. „Васил Априлов” 15А. \r\nИзпълнител на процедурата фирма от Пазарджик, а срокът за изпълнение на обекта е 435 календарни дни.  Проектът е разработен на пет основни етажа, един сутеренен етаж и един частичен тавански такъв.  Застроената площ ще обхваща 741 кв. м, а разгънатата застроена площ на новия корпус ще е 4001 кв. м.", "date": "2019.05.14", "title": "Пловдив: Нов учебен корпус ще бъде изграден в базата на Медицинския университет в града"}
{"url": "http://www.focus-news.net/news/2019/05/14/2657532/kardzhali-dvizhenieto-po-pat-i-5-chernoochene-kardzhali-v-uchastaka-kalinka-kardzhali-tryabva-da-se-izvarshva-s-povisheno-vnimanie-poradi-remont-na-ulichno-osvetlenie.html", "text": "Пътните настилки са мокри в областта, движението по път I-5 Черноочене - Кърджали в участъка с. Калинка - гр. Кърджали от 338 км до 342 км да се извършва с повишено внимание поради ремонт на улично осветление в средна разделителна ивица, който се очаква да продължи в срок до 30 юни. Това съобщиха за  Радио „Фокус“  от Областно пътно управление - Кърджали. Временно е ограничено движението на моторни превозни средства  над 12 т по път Зорница – Бели пласт – Стремци – Кърджали. Обходният маршрут е по републикански път Хасково – Кърджали за МПС до 15 тона или по пътя Кърджали – Мост през село Мост за всички МПС. От Агенция по пътищата информират, че продължава ограничението за МПС до 3.5 т и по републикански път Кърджали – Маказа в участъка Надлез Кирково – ГКПП „Маказа“. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. С повишено внимание да се извършва движението на моторни превозни средства по пътя Карамфил – Крумовград от 30 до 36 км в срок до 31 май и по път пътя Крумовград до границата с област Хасково в отсека от пътя, който е от 36 км до 55 км в срок до 1 септември. Причината е извършване на ремонтни дейности. Нормален е трафикът на входовете и изходите от града. Облачно е навсякъде в областта, духа слаб вятър. Температурите са между 11 и 13 градуса. \r\nДарина ДЕЕНИЧИНА", "date": "2019.05.14", "title": "Кърджали: Движението по път I-5 Черноочене - Кърджали в участъка Калинка - Кърджали трябва да се извършва с повишено внимание поради ремонт на улично осветление"}
{"url": "http://www.focus-news.net/news/2019/05/14/2657537/evropeyski-izbori-2019-elena-yoncheva-bsp-predlagame-edinnata-evropeyska-minimalna-zaplata-da-bade-60-ot-srednata-evropeyska.html", "text": "Предлагаме единната европейска минимална заплата да бъде 60% от средната европейска. Това каза водачът на листата на „БСП за България“ за европейските избори Елена Йончева по време на предизборен дебат в предаването  „Здравей, България“   по  Нова телевизия . „Единната европейска минимална заплата, това е идеята на левицата. Да има общ стандарт при определяне на минимална европейска заплата и средна европейска заплата. Предлагаме минималната европейска заплата да бъде 60 % от средната работна заплата“, уточни Йончева. Тя припомни, че Румъния и България са тръгнали заедно към ЕС, но днес Румъния е със значително по-добри показатели към заплащане и начин на живот от нас. „България ще се превърне в периферна държава. Това означава орязване на кохезионната политика и програмите за развитие на образованието“, допълни водачът на листата на БСП за европейските избори.", "date": "2019.05.14", "title": "Европейски избори 2019: Елена Йончева, БСП: Предлагаме единната европейска минимална заплата да бъде 60% от средната европейска"}
{"url": "http://www.focus-news.net/news/2019/05/14/2657536/pregled-na-osnovnite-temi-v-burgaskiya-pechat.html", "text": "„Арендатори отнасят по осен бона глоби заради мор на пчели“ е водещото заглавие в днешния брой на бургаския ежедневник  „Черноморски фар“ . Пробите от растенията и от пчелите от пчелина на д-р Пламен Димитров, където имаше мор вследствие на третирането на рапицата с препарат от арендаторите са готови. В пробите е отчетено наличие на хипермитрин. За съставените актове арендаторите ще трябва да заплатят по 8 хиляди лева. Според директора на Областната дирекция на Българската агенция по безопасност на храните д-р Георги Митев експерти са предупреждавали арендаторите да спазват наредба номер 13. В статията пише още, че има наредба, която регулира отношенията между пчелари и земеделски производители, но, според пчеларите, тя не се спазва от арендаторите. „Стартира изграждането на Морската градина в „Лозенец“ е друг акцент от първа страница. В курортното село „Лозенец“, община Царево, започна изграждането на бъдещата Морска градина. Проектът включва озеленяване, амфитеатрална сцена, слънчев часовник, зони за отдих, детски кът и беседки. Предвидено е и изграждане на цветен фонтан. Ремонтните дейности започват и ще продължат до началото на активния летен сезон, като след прекъсване, ще бъдат възстановени през есента на тази година. \r\nДруга статия от страниците на ежедневника е „Общината дарява апарат за лимфодренаж на „Онкоболни и приятели“. Предложението е от кмета на Бургас Димитър Николов. В докладната записка той посочва, че превенцията и борбата срещу онкологични заболявания е от особено значение при изпълнение на социалните ангажименти на Община Бургас към нейните граждани. По думите му чрез сдружение „Онкоболни и приятели“ терапията по лимфодренаж ще достигне до нуждаещите се над 300 пациенти с лимфедем, а апаратът ще бъде използван по предназначение. В страниците „Моето училище“ са поместени статиите „Двама директори и учител с престижни награди“ и „СУ „Димчо Дебелянов“ залага на литературата и изкуствата“. Интервюто в изданието е с д-р инж. Велин Задгорски – син на Петко Задгорски. „Тема на деня“ в днешния брой е „Коварната синя светлина убива очите ни“.", "date": "2019.05.14", "title": "Преглед на основните теми в бургаския печат"}
{"url": "http://www.focus-news.net/news/2019/05/14/2657535/smolyan-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали в Смолян и областта, пътните настилки са мокри и хлъзгави, съобщи за  Радио „Фокус“ – Смолян  дежурният в Областно пътно управление. През прохода Пампорово целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата в областта. Заради валежите от дъжд и пресечения релеф на областта е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци. По направлението от Асеновград до границата с ОПУ – Смолян се извършва обрушване на скатовете и автомобилите да преминават след изчакване. Движението в Борино се осъществява в лявата пътна лента заради полагане на водопровод в дясната част на пътя. Мястото е сигнализирано. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян вали дъжд, а пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.14", "title": "Смолян: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2019/05/14/2657539/evropeyski-izbori-2019-mariya-gabriel-gerb-edinnata-minimalna-evropeyska-zaplata-ne-e-vazmozhna-tova-e-populizam.html", "text": "Единната минимална европейска заплата не е възможна, това е популизъм. Това каза водачът на листата на ГЕРБ и СДС за европейските избори Мария Габриел по време на предизборен дебат в предаването  „Здравей, България“   по  Нова телевизия . „Като абсолютна ставка единната минимална европейска заплата не е възможна. Това е популизъм, но трябва да продължим да говорим по този въпрос“, посочи Габриел. „Най-потърпевши ще са малките и средните предприятия. Ние сме за работа с цел дефиниране на общ принцип за европейски заплати, ние сме за такъв принцип, но нека да се вземат предвид и реалностите, особено тези в България“, добави тя.  \r\nМария Габриел опонира на Елена Йончева в сравнението между България и Румъния и това, че румънската държава има по-добри показатели за развитие. „Аз не бих давала пример Румъния. Там има в момента много заплати. Нека да си даваме България като пример на показатели. Всички критики, които можем да имаме, не сме идеални. Имаме нарастване на средната заплата с 87% най-високия за ЕС, рекордно ниска безработица“, изтъкна Мария Габриел. Според нея има още предизвикателства, но ако всички се обединят около тези въпроси, те могат да бъдат решени.", "date": "2019.05.14", "title": "Европейски избори 2019: Мария Габриел, ГЕРБ: Единната минимална европейска заплата не е възможна, това е популизъм"}
{"url": "http://www.focus-news.net/news/2019/05/14/2657538/shumen-katastrofa-e-stanala-na-ul-iskar-po-parvonachalni-danni-ima-postradala-zhena.html", "text": "Пътнотранспортно произшествие е станало на ул. „Искър“ в Шумен. От ОДМВР потвърдиха за инцидента пред  Радио „Фокус“ . По първоначални данни има пострадала жена.  \r\nДве катастрофи са регистрирани през изминалото денонощие в областта, каза още Ася Йорданова, говорител на ОДМВР. При една от катастрофите има пострадал. За различни нарушения полицейските служители са съставили 28 акта, глобите с фиш са 78. \r\nИвелина ИВАНОВА", "date": "2019.05.14", "title": "Шумен: Катастрофа е станала на ул. „Искър“, по първоначални данни има пострадала жена"}
{"url": "http://www.focus-news.net/news/2019/05/14/2657545/dobrich-vesko-eshkenazi-shte-predstavi-kontsert-za-praznika-na-grada-25-septemvri.html", "text": "Веско Ешкенази ще представи концерт за празника на града - 25 септември. Това съобщи зам.-кметът с ресор „Хуманитарни дейности“ д-р Емилия Баева, предаде кореспондент на  Радио „Фокус” – Варна . Веско Ешкенази и Плевенската филхармония ще представят „Годишните времена“ на Вивалди и творби на Пиацола. Концертът ще се състои в Органова зала с начален час 19.00. Билети на касата на концертна зала Добрич.  \r\nЖулиета НИКОЛОВА", "date": "2019.05.14", "title": "Добрич: Веско Ешкенази ще представи концерт за празника на града - 25 септември"}
{"url": "http://www.focus-news.net/news/2019/05/14/2657544/gabrovo-dvizhenieto-tryabva-da-se-osashtestvyava-s-povisheno-vnimanie-na-pat-gabrovo-vrah-shipka-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е с променлива облачност. Температурата е 13 градуса. На прохода Шипка остава в сила ограничение за МПС за превоз на товари с максимална маса над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.14", "title": "Габрово: Движението трябва да се осъществява с повишено внимание на път Габрово – връх Шипка поради пропаднал участък"}
{"url": "http://www.focus-news.net/news/2019/05/14/2657541/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки в града, предаде репортер на  Радио „Фокус“ – Велико Търново . Времето е облачно. Температурата на въздуха е 12 градуса. Интензивен е трафикът в района на пътен възел „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“ и по ул. „Магистрална“. \r\nМокри са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.14", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/05/14/2657543/desislava-kuzmanova-obshtina-blagoevgrad-kulturnata-programa-litera-ekspo-i-tazi-godina-e-izklyuchitelno-bogata.html", "text": "„Литера Експо“ стартира за шеста поредна година в Благоевград. Това каза за  Радио „Фокус“ - Пирин  Десислава Кузманова от отдел „Култура“ към Община Благоевград. По думите ѝ културната програма и тази година е изключително богата. „Ще имаме 17 издателства. Откриването ще бъде днес от 17.30 часа. Ще имаме програма като тогава ще наградим и писателя Владимир Караджов от Благоевград, който издаде миналата година „Етиопска приказка“, която стана най-превежданата българска книга на чужди езици за 2018 година“, коментира тя. Кузманова допълни, че утре в 18.00 часа ще има среща с писателя Димитър Тонин, който ще представи новите си книги, а на 16 май ще се проведе среща със Здравка Евтимова. Десислава Кузманова каза още, че на 17 май ще ще се проведе среща с Добромир Банев и Маргарита Петкова, а на 18 май книжното изложение ще бъде закрито. Тя уточни, че шатрите отново ще бъдат разположени на площад „България“ и всеки, който иска да направи преглед на най-новите книги, може да заповяда. \r\nНатали СТЕФАНОВА", "date": "2019.05.14", "title": "Десислава Кузманова, Община Благоевград: Културната програма „Литера Експо“ и тази година е изключително богата"}
{"url": "http://www.focus-news.net/news/2019/05/14/2657540/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.05.14", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/14/2657549/silistra-s-bogata-praznichna-programa-v-dulovo-shte-bade-otbelyazan-praznikat-na-grada.html", "text": "С богата празнична програма в Дулово ще бъде отбелязан празникът на града. Програмата ще започне от 11.00 часа с поредното издание на конкурса, организиран от НЧ „Н. Й. Вапцаров“-„Дуловски славеи – 2019”, съобщи за  Радио „Фокус“ - Шумен  Ваня Петрова, гл. експерт „Връзки с обществеността“ в Общината. Изявите ще бъдат на сцената до Общината. От 14.00 часа ще бъде открит 13-ият Дуловски карнавал „Златното магаре”. Водещ Владимир Карамфилов-Влади Въргала. От 19.00 часа ще се проведе празничен концерт с участието на Академичен танцов театър – Варна. Денят на Дулово ще завърши с празнична заря. \r\nИвелина ИВАНОВА", "date": "2019.05.14", "title": "Силистра: С богата празнична програма в Дулово ще бъде отбелязан празникът на града"}
{"url": "http://www.focus-news.net/news/2019/05/14/2657548/kyustendil-patnite-nastilki-v-oblastta-sa-mokri-na-mesta-vali-slab-dazhd.html", "text": "Пътните настилки в областта са мокри, на места вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът до 9 юли 2020 година. Продължават ремонтните дейности на асфалтовата настилка по пътя Слокощица – Богослов. Въведено е движение в една лента по път III-6202 Слокощница – Богослов от км 4 до км 8 поради частични ремонтни дейности на асфалтовата настилка. Участъците в ремонт са сигнализирани с пътни знаци. Дейностите ще продължат до 17 май. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва дейности по възстановяване след възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.14", "title": "Кюстендил: Пътните настилки в областта са мокри, на места вали слаб дъжд"}
{"url": "http://www.focus-news.net/news/2019/05/14/2657550/plovdiv-v-grada-shte-bade-predstavena-retrospektivnata-fotoizlozhba-svetat-na-nikolay-haytov-ot-lichniya-arhiv-na-pisatelya.html", "text": "Ретроспективната фотоизложба „Светът на Николай Хайтов“ от личния архив на писателя ще бъде представена в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Ретроспективната фотоизложба е организирана във връзка с 100-годишнината от рождението на академик Николай Хайтов и е подготвена от Фондация „Памет”, съвместно с художника-фотограф Иво Хаджимишев. Тя ще бъде експонирана за времето от 14 до 24 май в пространството на Дома на културата „Борис Христов“ в Пловдив. Изложбата включва 40 бр. рамкирани снимки от архива на Николай Хайтов, както и конкурсните проекти на ученици и студенти с техния съвременен прочит върху „Диви разкази“. \r\nОфициалното откриване на фотоизложбата ще се състои от 18.00 часа днес във фоайето на Дома на културата.", "date": "2019.05.14", "title": "Пловдив: В града ще бъде представена ретроспективната фотоизложба „Светът на Николай Хайтов“ от личния архив на писателя"}
{"url": "http://www.focus-news.net/news/2019/05/14/2657547/evropeyski-izbori-2019-mariya-gabriel-gerb-svetovnata-banka-shte-otkrie-v-sofiya-vtoriyat-si-globalen-tsentar.html", "text": "Това каза водачът на листата на ГЕРБ и СДС за европейските избори Мария Габриел по време на предизборен дебат в предаването  „Здравей, България“   по  Нова телевизия . През 2021 г. Световната банка ще открие в София вторият си глобален център. Със световната банка имаме много проекти, но признанието и доверието е, че вторият глобален център за изнесени услуги на Световната банка ще бъде тук в София  и ще даде работи места на около 300-400 души.", "date": "2019.05.14", "title": "Европейски избори 2019: Мария Габриел, ГЕРБ: Световната банка ще открие в София вторият си глобален център"}
{"url": "http://www.focus-news.net/news/2019/05/14/2657546/evropeyski-izbori-2019-elena-yoncheva-bsp-osnovnite-temi-koito-sa-naboleli-v-balgariya-sa-spravedlivost-bednost-demografska-kriza-koruptsiya.html", "text": "Основните теми, които са наболели в България са справедливост, бедност,  демографска криза, корупция. Това каза водачът на листата на „БСП за България“ за европейските избори Елена Йончева по време на предизборен дебат в предаването  „Здравей, България“   по  Нова телевизия . \r\nГотова съм да работя по всички теми с хора, които са честни и почтени. Основните теми, които са наболели в България са справедливост, бедност,  демографска криза. Йончева заяви, че според специалисти страната ни се превръща в демографска пустиня. Ако следващите 10 години тази тенденция продължи, 60% от българската територия ще бъде населена с по-малко от 10 души на кв. км, заяви тя. \r\nЙончева коментира, че корупцията е основен бич в България и добави като други основни проблеми в страната престъпността, натискът и рекета върху на бизнеса. Тя цитира доклад на Световната банка според който 11 млрд. евро на година губи държавата ни заради корупция.", "date": "2019.05.14", "title": "Европейски избори 2019: Елена Йончева, БСП: Основните теми, които са наболели в България са справедливост, бедност,  демографска криза, корупция"}
{"url": "http://www.focus-news.net/news/2019/05/14/2657552/evropeyski-izbori-2019-elena-yoncheva-bsp-podkrepyam-kandidaturata-na-frans-timermans-za-predsedatel-na-evropeyskata-komisiya.html", "text": "Разбира се, че подкрепям тази кандидатура. Това каза водачът на листата на „БСП за България“ за европейските избори Елена Йончева по време на предизборен дебат в предаването  „Здравей, България“   по  Нова телевизия  в отговор на водач на листата на ГЕРБ и СДС за европейските избори Мария Габриел за  това дали подкрепя кандидатурата на Франс Тимерманс за председател на Европейската комисия.„Смятам, че Европа действително има шанс да реализира своите социални проекти. Именно г-н Тимерманс е този, който е инициатор за сключването на споразумение с Турция за намаляване на бежанците“, заяви Йончева.  \r\n„Това е интерсено приписване на заслуги, защото комисарят Аврамопулос е човекът, който пое тази инициатива. Г-н Тимерманс в правомощията си не отговаря за миграцията. Комисарят по миграцията е г-н Аврамопулос. Г-н Тимерманс напълно подкрепя пакта за миграция на ООН, а вашата група го отхвърли. Последно как ще гласува в групата в ЕП?“, репликира Габриел.", "date": "2019.05.14", "title": "Европейски избори 2019: Елена Йончева, БСП: Подкрепям кандидатурата на Франс Тимерманс за председател на Европейската комисия"}
{"url": "http://www.focus-news.net/news/2019/05/14/2657551/prof-hristina-vucheva-bivsh-ministar-na-finansite-trudno-e-golemite-investitsionni-proekti-da-minat-bez-pozitsiyata-na-polititsite.html", "text": "Трудно е големите инвестиционни проекти да минат без позицията на политиците и тяхната подкрепа. Това каза за сутрешния блок „Добро утро, България“ на  Радио „Фокус“  проф. Христина Вучева, бивш министър на финансите по повод политическите дебати за евентуалната инвестиция на германския производител на автомобили „Фолксваген\" у нас. Действията на политиците винаги са от значение за осъществяването на големи проекти, уточни тя. “Големите западни държави, за разлика от нас, дори нямат комплекси. САЩ явно и открито, и това се приема като част от дипломатическата им дейност, лобират за своите големи корпорации без да се страхуват, че ще бъдат обвинени в нещо. Ние, по-малките, отскоро тръгнали по пътя на демокрацията, се страхуваме повече да не би, ако нашите дипломати и управленци се включат, да бъдат заклеймени като хора, които получават и нещо друго освен заплати. Ние имаме прекалено много комплекси, за да можем открито да се включим в тази игра, която в целия свят се играе по този начин. Всяка страна и нейните политици и държавници се опитват да осигурят най-доброто за развитието на страната си, а то идва обикновено от доходите, заетостта и икономика, която се създава точно с големите проекти“, уточни тя. Според проф. Христина Вучева при реализирането на инвестиционни политики не е от голямо значение каква е данъчната политика на дадена страна, като големите корпорации намират подходи за разрешаване на този проблем. Тя обясни, че по-важното в съвременния свят е липсата на грамотност, квалификация и компетентности на хората, административната организация на държавата.  \r\nЕлеонора ЧОЛАКОВА", "date": "2019.05.14", "title": "Проф. Христина Вучева, бивш министър на финансите: Трудно е големите инвестиционни проекти да минат без позицията на политиците"}
{"url": "http://www.focus-news.net/news/2019/05/14/2657553/vazmozhni-sa-prekasvaniya-v-efira-na-radio-fokus-pirin-poradi-lipsa-na-elektrozahranvane.html", "text": "Възможни са прекъсвания в ефира на  Радио „Фокус“ – Пирин  поради планувани прекръствания на електрозахранването. По информация от ЧЕЗ за времето от 08.00 до 16.00 часа на площад „Македония“ са възможни кратковременни оперативни превключвания с цел обезопасяване на съоръженията за работа.", "date": "2019.05.14", "title": "Възможни са прекъсвания в ефира на Радио „Фокус“ – Пирин поради липса на електрозахранване"}
{"url": "http://www.focus-news.net/news/2019/05/14/2657557/evropeyski-izbori-2019-mariya-gabriel-gerb-nyamashe-da-gi-ima-skandalite-ot-poslednite-mesetsi-ako-nyamashe-svoboda-na-mediite.html", "text": "Нямаше да ги има скандалите от последните месеци, ако нямаше свобода на медиите. Това каза водачът на листата на ГЕРБ и СДС за европейските избори Мария Габриел по време на предизборен дебат в предаването  „Здравей, България“   по  Нова телевизия  във връзка със срива на България в класацията по свобода на словото. \r\n„Боря се и ще продължа да се боря с фалшивите новини, но при две ясни условия – защита на свободата на словото и защита на правото на свободен достъп до информация. Това са червените линии, които не съм преминала“, заяви Габриел. \r\nПо думите ѝ нямаше да ги има скандалите от последните месеци, ако нямаше свобода на медиите. „Използвам повода да благодаря на българските журналисти и българските медии, че сами опровергаха това несправедливо 111-о място“.", "date": "2019.05.14", "title": "Европейски избори 2019: Мария Габриел, ГЕРБ: Нямаше да ги има скандалите от последните месеци, ако нямаше свобода на медиите"}
{"url": "http://www.focus-news.net/news/2019/05/14/2657558/pss-loshi-i-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Времето е облачно, във високите части на планините духа силен вятър и вали дъжд.  \r\nЛифтовите съоръжения по курортите не работят.  \r\nНяма регистрирани инциденти с туристи за последното денонощие.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.14", "title": "ПСС: Лоши и са условията за туризъм в планините"}
{"url": "http://www.focus-news.net/news/2019/05/14/2657556/kyustendil-v-grada-shte-se-provede-oblastno-sastezanie-na-uchenicheskite-ekipi-po-parva-pomosht.html", "text": "В града ще се проведе областно състезание на ученическите екипи по първа помощ. Това съобщи за  Радио „Фокус” – Кюстендил  д-р Емилия Кацарска, директор на Български червен кръст – Кюстендил. Състезанието е насрочено за 10.00 часа в сградата на Обединен детски комплекс. „Това състезание се провежда всяка година. Миналата година наши гости бяха представители на Холандския червен кръст. Тази година в състезанието ще се включат отбори от градовете Ниш и Крива Паланка, с които ние имаме дългогодишно сътрудничество”, каза д-р Емилия Кацарска. По предварителна програма в областното състезание трябва да се включат дванадесет отбора. \r\nВенцеслав ИЛЧЕВ", "date": "2019.05.14", "title": "Кюстендил: В града ще се проведе областно състезание на ученическите екипи по първа помощ"}
{"url": "http://www.focus-news.net/news/2019/05/14/2657542/hungary-today-pobedata-na-manfred-veber-e-pod-vapros-zaradi-atakite-sreshtu-sistemata-shpittsenkandidat.html", "text": "Системата Шпитценкандидат в Европейския парламент, т.е., начинът, по който се избира председателят на Европейската комисия на основата на сделка между най-големите партии в парламента – е подложена на атака с приближаването на деня на изборите. Въпреки че кандидатът на Европейската народна партия (ЕНП) Манфред Вебер остава фаворит за поста, има сигнали, които предполагат различен изход, пише електронното издание  Hungary Today  в материал, представен без редакторска намеса. \r\nВ интересен обрат на събитията, унгарският премиер Виктор Орбан и френският президент Еманюел Макрон оттеглиха подкрепата си за кандидатурата на Вебер. Това е изключително необичайно, защото двамата политици се придържат към крайно противоположни възгледи по стратегическите въпроси относно бъдещето на ЕВропейския съюз. Мотивите на Макрон може да са свързани с желанието да се създаде контратежест на Германия. В края на краищата, тя стана прекалено доминантна, което пречи на възможността Франция да спаси поне част от миналото си величие. \r\nГовори се, че неговият протеже за поста е Мишел Барние, главен преговарящ на ЕС за Брекзит. Липсата на опит на Вебер в управлението се споменава от критиците доста често и мнозина предполагат, че той може да действа като марионетка, контролирана или от Меркел, или от нейния наследник. \r\nКонкретната причина за решението на Орбан беше изявлението на Вебер, в което той заяви, че не иска да става председател на ЕК, ако за това са му нужни гласовете на „Фидес“. Орбан реагира, като заяви, че германският политик е обидил всички унгарци и незабавно изтегли подкрепата си за него. Въпреки това, премиерът вероятно не иска напълно да изключи възможността неговата партия да остане в ЕНП. С този неотдавнашен спор около системата Шпитценкандидат, разногласията в рамките на ЕНП, които изглежда бяха решени, могат да възникнат отново, особено ако се превърнат в германо-френски конфликт. Освен това преосмислянето на процеса на вземане на решения в Съюза може да се окаже в полза на целите на Орбан, което потенциално би могло да придаде на неговите идеи за този важен въпрос по-голямо значение. В същото време, всичко това може да отклони вниманието от Унгария, отслабвайки нейните пламенни критици. \r\nГерманската вътрешна политическа сцена може да бъде от още по-голямо значение. Германското влияние върху Унгария - главно, но не изключително, чрез икономиката - едва ли ще намалее през следващите години. Орбан знае, че не може директно да повлияе на вътрешните работи в Германия. Той би искал ХДС и ХСС да се върнат към традиционна, консервативна линия. Тъй като Вебер принадлежи към либералното крило на ХСС, неговият провал ще бъде шамар за политиците, които продължават да се преместват към левия / либерален лагер, включително самата Ангела Меркел. \r\nАко „Фидес“ се отдели от ЕНП и се присъедини или формира радикална дясна формация в ЕП, тогава атаката срещу Вебер би била логична. Тя ще служи на целта да привлече политиците от дясноцентристката група към радикалната група. \r\nПревод и редакция:", "date": "2019.05.14", "title": "Hungary Today: Победата на Манфред Вебер е под въпрос заради атаките срещу системата Шпитценкандидат"}
{"url": "http://www.focus-news.net/news/2019/05/14/2657560/mvr-trima-dushi-sa-zaginali-a-17-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 17 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 38 леки и две тежки катастрофи, при които са пострадали двама души.", "date": "2019.05.14", "title": "МВР: Трима души са загинали, а 17 са пострадали при катастрофи в страната през изминалото денонощие"}
{"url": "http://www.focus-news.net/news/2019/05/14/2657554/evropeyski-izbori-2019-dots-rumyana-kolarova-politolog-izkazvaneto-na-prezidenta-rumen-radev-za-investitsiyata-na-folksvagen-beshe-neumestno-sreshtata-s-glavniya-prokuror-sotir-tsatsarov-nenavremenna.html", "text": "Изказването на президента Румен Радев за инвестицията на „Фолксваген“ беше неуместно, срещата с главния прокурор Сотир Цацаров – нeнавременна. Това каза за сутрешния блок „Добро утро, България“ на  Радио „Фокус“  политологът доц. Румяна Коларова. Реакцията на ГЕРБ и медиите е породена от тези действия на президента Румен Радев, обясни тя. Според нея активността на президентската институция в разгара на предизборната кампания е загадъчна. „Това не е времето, когато да се предприемат подобни актове“, уточни Коларова. В предизборната кампания се забелязва тенденцията всички партии да провеждат активната си кампания на местно ниво, каза още политологът. „На национално ниво остана само правителството с неговите национални прояви. Именно заради това стратегически и в щаба на БСП, и самият президент се опитват да компенсират неравнопоставеността на медийното присъствие на двете страни. Когато президентът естествено се опитва да компенсира не прави нищо друго, освен ясно да се идентифицира с опонентите на ГЕРБ“, коментира Коралова. Жалбата на ГЕРБ в ЦИК срещу левицата е и отговор на нелогичната жалба, внесена от БСП срещу премиера Бойко Борисов, добави политологът.  \r\nЕлеонора ЧОЛАКОВА", "date": "2019.05.14", "title": "Европейски избори 2019: Доц. Румяна Коларова, политолог: Изказването на президента Румен Радев за инвестицията на „Фолксваген“ беше неуместно, срещата с главния прокурор Сотир Цацаров – нeнавременна"}
{"url": "http://www.focus-news.net/news/2019/05/14/2657555/el-pais-pedro-sanches-izpolzva-uspeha-si-na-izborite-za-da-zasili-pozitsiite-na-ispaniya-sred-levite-v-es.html", "text": "Действащият испански премиер Педро Санчес от Социалистическата партия (СП) се стреми да използва успеха на фракцията си на парламентарните избори в Испания на 28 април, за да постави Испания на ключови властови позиции в Европейския парламент. На последния предсрочен вот в страната, СП спечели най-много места в конгреса – победа, която бе отпразнувана не само от лявото в Испания, но и в Европа, пише вестник  El Pais . \r\nНасърчен от тази победа, Санчес се възползва от слабостта на европейските социалдемократически партии и стана водещ представител на блока. На неформалната среща на върха на ЕС в Сибиу, Румъния, лидерите на социалдемократическите партии го определиха за преговарящ от партията на европейските Социалисти и Демократи пред изборите за Европейски парламент на 26 май. \r\nСанчес е единственият социалдемократ, управляващ голяма страна в ЕС и един от малкото в 28-членния блок, като компания му правят само лидерите на Португалия, Швеция, Румъния и Малта. Във Финландия Социалдемократическата партия също можеда стане управляваща, ако завърши успешно преговорите след победата на парламентарните избори в страната на 14 април. \r\nНовото положение на Санчес беше очевидно на срещата на върха на ЕС, където пристигането му в четвъртък бе посрещнато с големи очаквания. Тази роля бе очевидна и на срещата на Партията на европейските социалисти преди срещата на върха, където Санчес беше поздравен от европейските лидери за победата си на изборите. Според източници, близки до испанското правителство, португалският премиер Антонио Коща вярва, че триумфът на СП на изборите ще има положителен ефект върху шансовете на партията му на португалските избори на 6 октомври. \r\nПреди да се върне, Санчес успя да разговаря с германския канцлер Ангела Меркел, френския президент Еманюел Макрон и италианския премиер Джузепе Конте. Той също използва своя момент под слънцето, за да призове Испания да има повече власт и ключови роли в ЕС. „Испания има решаваща роля в бъдещето на Европейската комисия“, каза той. \r\nПонастоящем Испания не заема важни позиции в ЕС. Въпреки че през 90-те години тя играеше ключова роля, тя оттогава загуби влиянието, което една страна с нейния размер трябва да има. Санчес е в идеалната позиция да поеме повече власт в ЕС, но няма да е лесно. Политиката в рамките на блока е много сложна и много зависи от това, дали социалистите ще могат да си осигурят повече места на предстоящите европейски избори, отколкото консервативната Народна партия (НП). \r\nПревод и редакция:", "date": "2019.05.14", "title": "El Pais: Педро Санчес използва успеха си на изборите, за да засили позициите на Испания сред левите в ЕС"}
{"url": "http://www.focus-news.net/news/2019/05/14/2657562/vratsa-85-godishna-zhena-ot-grad-oryahovo-e-stanala-zhertva-na-telefonna-izmama-sas-sumata-ot-blizo-8-000-lv.html", "text": "85-годишна жена от град Оряхово е станала жертва на телефонна измама със сумата от близо 8 000 лв. Това съобщиха от  ОДМВР - Враца . Сигналът за измамата е подаден на 13 май 2019 г., в 20.30 часа в РУ - Оряхово. Съобщено е, че неизвестно лице, представило се за полицейски служител, е въвело в заблуждение 85-годишна жена от град Оряхово. Тя хвърлила от терасата на апартамента си 7 860 лв. Образувано  е досъдебно производство.", "date": "2019.05.14", "title": "Враца: 85-годишна жена от град Оряхово е станала жертва на телефонна измама със сумата от близо 8 000 лв."}
{"url": "http://www.focus-news.net/news/2019/05/14/2657563/evropeyski-izbori-2019-elena-yoncheva-bsp-debatat-za-dvoyniya-standart-pri-hranite-v-es-beshe-zapochnat-ot-levitsata.html", "text": "Дебатът за двойния стандарт при храните в ЕС беше започнат от левицата. Това каза водачът на листата на „БСП за България“ за европейските избори Елена Йончева по време на предизборен дебат в предаването  „Здравей, България“   по  Нова телевизия . „Говорим за двоен стандарт по храните. Ние имахме свои закон за храните, който внесохме септември месец 2018 г. и ГЕРБ бяха тези, които гласуваха против. Те не приеха този закон. Само 1 човек от ГЕРБ гласува „за“, явно се е объркал. Това е конкретен пример как ние в Европа можем да се борим срещу двойния стандарт при храните, но тук в България ГЕРБ всъщност не се борят срещу този двоен стандарт“, припомни тя. „Дебатът за двойния стандарт при храните в ЕС беше започнат от левицата. От европейската левица, включително от българската левица“, допълни Йончева. Тези избори са много важни, защото, ето ние говорим за образование, знаете ли, че в България през последните 10 години 60 % от децата са вече функционално неграмотни“, коментира още водачът на листата на БСП за европейските избори Йончева.", "date": "2019.05.14", "title": "Европейски избори 2019: Елена Йончева, БСП: Дебатът за двойния стандарт при храните в ЕС беше започнат от левицата"}
{"url": "http://www.focus-news.net/news/2019/05/14/2657567/evropeyski-izbori-2019-mustafa-karadaya-vav-valnari-v-kraya-na-may-shte-napravim-zayavka-za-promyana-na-upravlenieto-v-stranata.html", "text": "В края на месеца ще направим заявка за промяна на управлението на нашата страна. Това каза председателят на ДПС и водач на листата за евроизбори Мустафа Карадайъ по време на предизборен митинг в село Вълнари, съобщиха от пресцентъра на  ДПС . \r\nНа митинга в Никола Козлевското село Карадайъ поясни важността на предстоящите избори като каза, че поради ситуацията в Европа с тези избори ще се начертае, поне за 20 години напред, посоката за развитие на ЕС. \"От едната страна стои национализма, противопоставянето и омразата към различните, а от другата демокрацията, толерантността, уважението към различните и силата от това обединение на различните, за да има и единство в ЕС\", подчерта той. \r\n\"В края на месеца ще направим заявка за промяна на управлението на нашата страна, обяви лидерът на ДПС. Освен че ще кажем, че не може да продължава национализма да е политика в нашата страна, е крайно време да променим формулата за управление в България. Ние ще кажем и че в Никола Козлево настъпва промяната\", каза той. \r\nПо-рано през деня екипът на Централния лъч на ДПС проведе срещи с жители на село Ясенково, селата Хитрино, Черна и Тимарево. От Хитрино Карадайъ припомни случаи, когато други политически партии и личности заблуждават електората на ДПС за гласове и власт. \"А после тези хора работят срещу нас, отбеляза той и призова, че е време тези манипулации, фалш и лицемерие да бъдат спрени. Хитрино ще се промени наесен благодарение на достойните хора\", заяви лидерът на ДПС. \r\n\"Тези, които сте изпратили в българския парламент и тези, които ще изпратите в европейския парламент няма да позволят на политическите търгаши да имат бъдеще. Нито да ви плашат, нито да градят бъдещето и да  развращават морално нашите деца\", каза зам.-председателят на ПГ на ДПС Йордан Цонев. \r\nСлед проведените предизборни срещи екипът на Централния лъч присъства на ифтар даден от председателя на ДПС Мустафа Карадайъ. На ифтара присъстваха и учители по турски език от Сдружение на учителите по турски език за Северна и Източна България, които благодариха на ДПС за положените усилия за отпечатването на учебниците по турски език. \r\nНа срещите присъстваха и зам.-председателят на НС д-р Нигяр Джафер, зам.-председателят на ПГ на ДПС Хамид Хамид и кандидатите за членове на ЕП Атидже Алиева-Вели, Севим Мусак и Антоанета Асенова.", "date": "2019.05.14", "title": "Европейски избори 2019: Мустафа Карадайъ във Вълнари: В края на май ще направим заявка за промяна на управлението в страната"}
{"url": "http://www.focus-news.net/news/2019/05/14/2657566/pazardzhik-dvizhenieto-se-izvarshva-v-edna-lenta-pri-km-85-na-avtomagistrala-trakiya-v-posoka-sofiya-poradi-remont-na-asfaltovata-nastilka.html", "text": "Движението се извършва в една лента при км 85 на автомагистрала „Тракия“ в посока София поради ремонт на асфалтовата настилка. Това съобщиха от пресцентъра на  Агенция „Пътна инфраструктура“ . Затворени за движение са аварийната и активната лента. Движението се извършва в изпреварващата лента и се регулира с пътни знаци.", "date": "2019.05.14", "title": "Пазарджик: Движението се извършва в една лента при км 85 на автомагистрала „Тракия“ в посока София поради ремонт на асфалтовата настилка"}
{"url": "http://www.focus-news.net/news/2019/05/14/2657564/evropeyski-izbori-2019-mariya-gabriel-gerb-neka-da-pokazhem-che-sme-obedineni-i-mozhem-da-otstoyavame-pozitsiyata-na-balgariya-v-ep.html", "text": "Нека да покажем, че сме обединени и можем да отстояваме позицията на България в ЕП. Това каза водачът на листата на ГЕРБ и СДС за европейските избори Мария Габриел по време на предизборен дебат в предаването  „Здравей, България“   по  Нова телевизия . „Единство и отговорност. Имаме една Българи и една Европа. Нека и на тези избори покажем, че знаем как обединени и силни можем още по-силно да отстояваме позицията на България в ЕП. Работим за нейния имидж и за това да се усеща във всяко училище и всяко населено място. Това означава обаче отговорност“, коментира тя. “Отговорност, която ще ни позволи да имаме не само политики по сигурност, не само ясно да защитаваме християнските си ценности, но и да направим Европа глобален лидер чрез инвестиции в образованието, иновации и повече икономически свободи“, добави Габриел. „Важна ми е темата за образованието. Благодарение на нас се усеща, че темата стои високо в дневния ред. Искам да продължим тази тема и всички заедно да работим. Много е важно и в по време на тази кампания да имаме един набор по теми, по които всички да отстояваме националния интерес“, допълни Габриел.", "date": "2019.05.14", "title": "Европейски избори 2019: Мария Габриел, ГЕРБ: Нека да покажем, че сме обединени и можем да отстояваме позицията на България в ЕП"}
{"url": "http://www.focus-news.net/news/2019/05/14/2657568/sport-manchestar-siti-e-zaplashen-ot-izhvarlyane-ot-evroturnirite.html", "text": "Шампионът на Англия Манчестър сити е заплашен с изхвърляне от евротурнирите за следващия сезон, твърди „Ню Йорк Таймс“. Според изданието, представители на УЕФА ще поискат такова наказание за английския отбор, който е нарушил правилата за спонсорство и е подвел разследващите органи. Преди време Футбол лийкс публикува информация, че клубът е заобикалял правилата за Финансов феърплей и е получавал нерегламентирано пари от инвестиционен фонд в ОАЕ, които са били замаскирани като спонсорски договор с компанията “Етихад”, която по принцип е основен спонсор на отбора.", "date": "2019.05.14", "title": "Спорт: Манчестър Сити е заплашен от изхвърляне от евротурнирите"}
{"url": "http://www.focus-news.net/news/2019/05/14/2657561/evropeyski-izbori-2019-mariya-gabriel-gerb-dokazala-sam-s-rabotata-si-che-moga-i-znam-kak-da-otstoyavam-natsionalniya-interes-na-balgariya.html", "text": "Доказала съм с работата си, че мога и знам как да отстоявам националния интерес на България. Това каза водачът на листата на ГЕРБ и СДС за европейските избори Мария Габриел по време на предизборен дебат в предаването  „Здравей, България“   по  Нова телевизия . \r\nДоказала съм с работата си, че мога и знам как да отстоявам националния интерес на България. Когато се защитава националния интерес в ЕП, нямат място тясно партийните интереси или дразги. За мен е важно държавата да не се опитва да замазва, също наказателна отговорност, разследване докрай. Тъй като сме политици, отговорност се носи, когато вече не си на позицията, която си. Бихме искали да видим това и от другите политически групи.", "date": "2019.05.14", "title": "Европейски избори 2019: Мария Габриел, ГЕРБ: Доказала съм с работата си, че мога и знам как да отстоявам националния интерес на България"}
{"url": "http://www.focus-news.net/news/2019/05/14/2657569/dobrich-madlen-algafari-shte-predstavi-v-kavarna-kniga-si-popravitelen-za-roditeli.html", "text": "На 1 юни от 13.00 часа в Художествена галерия „Христо Градечлиев“ международно признатия психотерапевт, преводач и автор на 11 книги Мадлен Алгафари ще представи книгата си „Поправителен за родители”. Това съобщиха от пресцентъра на  Община Каварна . \r\nВ своите групови и индивидуални психотерапии, както и в провежданите уъркшопове, Мадлен Алгафари се стреми да помогне на хората да се освободят от страховете и погрешните представи за себе си и да потърсят нов път към вътрешно спокойствие и щастие. Голяма част от работата ѝ е насочена към отношенията вътре в семейството както между партньорите, така и между родители деца. Именно на сложния свят на родителството е посветена и последната ѝ книга „Поправителен за родители”.  \r\nКнигата обхваща най-важните проблеми в развитието на детето – от бременността и раждането до зряла възраст. От как да казваме „не“ на детето, през разграничаване на понятия като „свобода“ и „слободия“ до сблъсъка с наркотици и кибертероризъм авторката обхваща различни аспекти от отношенията родител-дете, така че всеки да намери по нещо важно и актуално за себе си.  \r\nСрещата - разговор с Мадлен Алгафари се организира от Община Каварна. Гостите ще могат да разговарят с авторката на книгата и да зададат своите въпроси по темата.", "date": "2019.05.14", "title": "Добрич: Мадлен Алгафари ще представи в Каварна книга си „Поправителен за родители”"}
{"url": "http://www.focus-news.net/news/2019/05/14/2657572/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. Ремонтни дейности се извършват по пътя за граничния пункт. Въведено е движение с повишено внимание в свободната лента между селата Жиленци и Раненци. В участъка се извършва рязане на храсти и дървета. Срокът е до 15 май. \r\nВенцеслав ИЛЧЕВ", "date": "2019.05.14", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/14/2657571/vidin-mokri-sa-patnite-nastilki-v-oblastta-na-mesta-vali-slab-dazhd.html", "text": "Мокри са пътните настилки в областта, на места вали слаб дъжд. Това съобщиха за  Радио „Фокус“ – Видин  от Областно пътно управление. Натоварен е трафикът в посока ГКПП \"Дунав мост 2\", като пътуват предимно тежкотоварни автомобили. Натоварен е и участъкът между Дунавци и Видин. От граничния пункт съобщиха, че работят всички гишета. На другите два гранични пункта в областта – \"Връшка чука\" и \"Брегово\", трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.05.14", "title": "Видин: Мокри са пътните настилки в областта, на места вали слаб дъжд"}
{"url": "http://www.focus-news.net/news/2019/05/14/2657573/pazardzhik-okrazhniyat-sad-shte-gleda-delo-za-obida-i-zakana-za-ubiystvo-na-dete.html", "text": "Окръжен съд - Пазарджик ще гледа дело за обида и закана за убийство на дете. Това съобщи за  Радио „Фокус“ – Пазарджик  Маринела Георгиева от администрацията на Съда. Делото е образувано по въззивна жалба на двама души против присъда на Районен съд – Велинград, с която те са признати за виновни в това, че са обидили малолетно дете и жената му се е заканила с убийство. На мъжа е наложено административно наказание глоба в размер на 1000 лева, жената е осъдена на 4 месеца лишаване от свобода с 3-годишен изпитателен срок. На частния тъжител е присъдено обезщетение за претърпени неимуществени вреди общо в размер на 2400 лева. Началото на съдебното заседание е в 10.00 часа, а докладчик е съдия Кристина Пунтева. \r\nВаня НИКОЛОВА", "date": "2019.05.14", "title": "Пазарджик: Окръжният съд ще гледа дело за обида и закана за убийство на дете"}
{"url": "http://www.focus-news.net/news/2019/05/14/2657570/evropeyski-izbori-2019-valeri-simeonov-nfsb-podhodat-v-evropeyskiya-parlament-tryabva-da-bade-mnogo-po-postoyanen-uporit-i-nastoychiv.html", "text": "Подходът в Европейския парламент трябва да бъде много по-постоянен, упорит и настойчив. Това каза водачът на листата на „Патриоти за Валери Симеонов (НФСБ и Средна европейска класа)” Валери Симеонов за европейските избори в „Сутрешен блок“ по  БНТ . „Ние искаме да се отделим, да се ограничим от нашите опоненти, които говорят за бъдеще време, които обещават, но нямат зад себе си биография и доказателства, че ще свършат някаква работа“, уточни той. „Европейският представител има едни права, които някак си остават в сянка в кампанията в България, а той има правото на контрол и на информация“, добави Симеонов. Той допълни, че европейският депутат може да настоява за вземане на решения. „Подходът в Европейския парламент трябва да бъде много по-постоянен, упорит и настойчив, затова настояваме да влязат представителите на НФСБ и Средна европейска класа, защото хората, които предлагаме ние, са се доказали с действия до момента“, допълни Симеонов. За своите постижения той отчете изградената ограда с Турция, спиране на мигрантския поток, отворен трудов пазар за украинците у нас, за акциите му в туризма.  \r\n„Мисля, че трябва да сме наясно, че могат да се отстояват национални интереси, само когато няма пряко влияние на големите политически централи“, добави Валери Симеонов. Той уточни, че НФСБ ще разчита и на партньори отвън, с които да се борят срещу свръхрегулацията на големите европейски държави.", "date": "2019.05.14", "title": "Европейски избори 2019: Валери Симеонов, НФСБ: Подходът в Европейския парламент трябва да бъде много по-постоянен, упорит и настойчив"}
{"url": "http://www.focus-news.net/news/2019/05/14/2657574/pleven-patnite-nastilki-v-oblastta-sa-mokri-vali-slab-dazhd.html", "text": "Пътните настилки в областта са мокри. Това съобщиха за  Радио „Фокус“  от Областно пътно управление – Плевен. Вали слаб дъжд. Температурите са между 18° и 21°. До 16 юни е ограничено движението по път Ясен – Дисевица – Петърница – Катунец. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.05.14", "title": "Плевен: Пътните настилки в областта са мокри, вали слаб дъжд"}
{"url": "http://www.focus-news.net/news/2019/05/14/2657575/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Системата Шпитценкандидат в Европейския парламент, т.е., начинът, по който се избира председателят на Европейската комисия на основата на сделка между най-големите партии в парламента – е подложена на атака с приближаването на деня на изборите. Въпреки че кандидатът на Европейската народна партия (ЕНП) Манфред Вебер остава фаворит за поста, има сигнали, които предполагат различен изход, пише електронното издание  Hungary Today  в материал, представен без редакторска намеса. \r\nВ интересен обрат на събитията, унгарският премиер Виктор Орбан и френският президент Еманюел Макрон оттеглиха подкрепата си за кандидатурата на Вебер. Това е изключително необичайно, защото двамата политици се придържат към крайно противоположни възгледи по стратегическите въпроси относно бъдещето на ЕВропейския съюз. Мотивите на Макрон може да са свързани с желанието да се създаде контратежест на Германия. В края на краищата, тя стана прекалено доминантна, което пречи на възможността Франция да спаси поне част от миналото си величие. \r\nГовори се, че неговият протеже за поста е Мишел Барние, главен преговарящ на ЕС за Брекзит. Липсата на опит на Вебер в управлението се споменава от критиците доста често и мнозина предполагат, че той може да действа като марионетка, контролирана или от Меркел, или от нейния наследник. \r\nКонкретната причина за решението на Орбан беше изявлението на Вебер, в което той заяви, че не иска да става председател на ЕК, ако за това са му нужни гласовете на „Фидес“. Орбан реагира, като заяви, че германският политик е обидил всички унгарци и незабавно изтегли подкрепата си за него. Въпреки това, премиерът вероятно не иска напълно да изключи възможността неговата партия да остане в ЕНП. С този неотдавнашен спор около системата Шпитценкандидат, разногласията в рамките на ЕНП, които изглежда бяха решени, могат да възникнат отново, особено ако се превърнат в германо-френски конфликт. Освен това преосмислянето на процеса на вземане на решения в Съюза може да се окаже в полза на целите на Орбан, което потенциално би могло да придаде на неговите идеи за този важен въпрос по-голямо значение. В същото време, всичко това може да отклони вниманието от Унгария, отслабвайки нейните пламенни критици. \r\nГерманската вътрешна политическа сцена може да бъде от още по-голямо значение. Германското влияние върху Унгария - главно, но не изключително, чрез икономиката - едва ли ще намалее през следващите години. Орбан знае, че не може директно да повлияе на вътрешните работи в Германия. Той би искал ХДС и ХСС да се върнат към традиционна, консервативна линия. Тъй като Вебер принадлежи към либералното крило на ХСС, неговият провал ще бъде шамар за политиците, които продължават да се преместват към левия / либерален лагер, включително самата Ангела Меркел. \r\nАко „Фидес“ се отдели от ЕНП и се присъедини или формира радикална дясна формация в ЕП, тогава атаката срещу Вебер би била логична. Тя ще служи на целта да привлече политиците от дясноцентристката група към радикалната група. \r\n ***  Доналд Тръмп направи най-големия възможен комплимент на Виктор Орбан - сравнявайки унгарския лидер със себе си, пише европейската редакция на  Politico  в материал, представен  без редакторска намеса. \r\nОрбан е „вероятно като мен“, каза американският президент в понеделник в съвместна поява в Белия дом с гостуващия унгарски премиер. „Малко противоречив, но това е добре ... свършил си добра работа и запази страната ви безопасна“, отбеляза той, като заяви, че Орбан - един от най-противоречивите лидери на ЕС – „е свършил огромна работа“ и е „уважаван в цяла Европа“. \r\nНито един унгарски премиер не е посещавал Белия дом от 2005 г. насам, а Орбан не е стъпвал в Овалния кабинет повече от две десетилетия. Унгарският лидер беше единственият държавен глава на ЕС, който одобри кампанията на Тръмп по време на изборите през 2016 г., но за повече от две години той не успя да получи покана за Белия дом, което доведе до лобистки усилия на унгарското правителство да се опита да осигури желаната среща. \r\nНосещ оранжева вратовръзка - цветът на управляващата му партия „Фидес“ - Орбан се пошегува за дългото си отсъствие от Белия дом, като казва, че да бъде в сградата го кара да се чувства млад. \r\nУнгарският премиер заяви, че иска да използва срещата с Тръмп за „укрепване на нашия стратегически съюз“ и каза, че е горд да застане редом до САЩ в борбата с незаконната имиграция и тероризма, както и да помага на християнските общности. \r\nАмерикански официални лица отдавна се притесняват от действията на Орбан за подкопаване на независимите институции у дома, докато все по-приятелските отношения на унгарския лидер с Москва и Пекин предизвикват опасения в целия американския политически спектър. Ролята на китайските и руските държавни компании в Унгария беше сред темите, обсъждани по време на преговорите в Белия дом в понеделник. \r\nНо преди да се срещне с Орбан, Тръмп нарече Унгария „много добър член на НАТО“. \r\nЗапитан за опасенията за демократичното отстъпление в Унгария, Тръмп каза пред репортерите, че Орбан е „труден човек, но той е уважаван човек“, който „е направил правилното нещо по имиграцията според много хора. И вие виждате някои от проблемите, които те имат в Европа, които са огромни, защото са го направили по различен начин от премиера“. \r\n***  Действащият испански премиер Педро Санчес от Социалистическата партия (СП) се стреми да използва успеха на фракцията си на парламентарните избори в Испания на 28 април, за да постави Испания на ключови властови позиции в Европейския парламент. На последния предсрочен вот в страната, СП спечели най-много места в конгреса – победа, която бе отпразнувана не само от лявото в Испания, но и в Европа, пише вестник  El Pais . \r\nНасърчен от тази победа, Санчес се възползва от слабостта на европейските социалдемократически партии и стана водещ представител на блока. На неформалната среща на върха на ЕС в Сибиу, Румъния, лидерите на социалдемократическите партии го определиха за преговарящ от партията на европейските Социалисти и Демократи пред изборите за Европейски парламент на 26 май. \r\nСанчес е единственият социалдемократ, управляващ голяма страна в ЕС и един от малкото в 28-членния блок, като компания му правят само лидерите на Португалия, Швеция, Румъния и Малта. Във Финландия Социалдемократическата партия също можеда стане управляваща, ако завърши успешно преговорите след победата на парламентарните избори в страната на 14 април. \r\nНовото положение на Санчес беше очевидно на срещата на върха на ЕС, където пристигането му в четвъртък бе посрещнато с големи очаквания. Тази роля бе очевидна и на срещата на Партията на европейските социалисти преди срещата на върха, където Санчес беше поздравен от европейските лидери за победата си на изборите. Според източници, близки до испанското правителство, португалският премиер Антонио Коща вярва, че триумфът на СП на изборите ще има положителен ефект върху шансовете на партията му на португалските избори на 6 октомври. \r\nПреди да се върне, Санчес успя да разговаря с германския канцлер Ангела Меркел, френския президент Еманюел Макрон и италианския премиер Джузепе Конте. Той също използва своя момент под слънцето, за да призове Испания да има повече власт и ключови роли в ЕС. „Испания има решаваща роля в бъдещето на Европейската комисия“, каза той. \r\nПонастоящем Испания не заема важни позиции в ЕС. Въпреки че през 90-те години тя играеше ключова роля, тя оттогава загуби влиянието, което една страна с нейния размер трябва да има. Санчес е в идеалната позиция да поеме повече власт в ЕС, но няма да е лесно. Политиката в рамките на блока е много сложна и много зависи от това, дали социалистите ще могат да си осигурят повече места на предстоящите европейски избори, отколкото консервативната Народна партия (НП). \r\n***  Британският премиер Тереза Мей се намира под нарастващ натиск да прекрати междупартийните преговори с лейбъристите за Бракзит, след като група от високопоставени консерватори, включително претендентите за лидерския пост Борис Джонсън и Доминик Рааб, отправиха силно предупреждение срещу всяка сделка, която включва митнически съюз с ЕС, пише на електронното си издание британският вестник  „The Guardian“ .  \r\nПравителството на Мей и кабинетът в сянка на Джереми Корбин продължават преговорите, като нито една от двете страни не е оптимистично настроена, относно перспективите за постигане на споразумение, което може да осигури мнозинство в парламента.  \r\nВ писмо до премиера бивши членове на правителството, включително бившия министър на отбраната Гавин Уилямсън, бившите главни преговарящи за Брекзит Дейвид Дейвис и Доминик Рааб, и бившия външен министър Борис Джонсън, предупреждават Мей да не се съгласява на каквато и да било сделка, включваща главното искане на Корбин за митнически съюз.  \r\nВисокопоставените консерватори смятат, че подобен ход би бил „лоша политика“ и ще противоречи на предизборните обещания на Консервативната партия, дадени преди парламентарните избори през 2017 година. Според недоволните консерватори подобен ход ще наложи на Великобритания да отвори автоматично своя пазар за всички страни, с които ЕС ще подписва търговски договори в бъдеще.  \r\n„Ние вярваме, че сделка с лейбъристите, базирана на митнически съюз, най-вероятно ще изгуби подкрепата на консервативни депутати като нас, който подкрепиха споразумението за излизане от ЕС през март (в голямата си част много неохотно) и вие едва ли ще успеете да осигурите подкрепата на достатъчно лейбъристи, за да компенсирате това“, пише в писмото на високопоставените консерватори до Тереза Мей.", "date": "2019.05.14", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/05/14/2657565/ministar-rumen-porozhanov-podade-ostavka.html", "text": "Министърът на земеделието, храните и горите Румен Порожанов подаде оставка пред премиера Бойко Борисов. Това съобщиха от  правителствената информационна служба . В мотивите за решението си Порожанов посочва, че не желае атаката срещу него да влияе на работата на правителството. Оставката на министър Порожанов е приета от министър-председателя Бойко Борисов.", "date": "2019.05.14", "title": "Министър Румен Порожанов подаде оставка"}
{"url": "http://www.focus-news.net/news/2019/05/14/2657577/blagoevgrad-denyat-na-maroko-shte-se-provede-na-treti-etazh-v-sgradata-na-pravno-istoricheski-fakultet-pri-yuzu-neofit-rilski-poradi-nepodhodyashti-meteorologichni-usloviya.html", "text": "Поради неподходящи метеорологични условия, Денят на Мароко ще се проведе на трети етаж в сградата на Правно-исторически факултет при ЮЗУ „Неофит Рилски“ (пл. Г. Измирлиев-Македончето“), а не както бе обявено първоначално пред зала „22 септември“. Това съобщиха от пресцентъра на  Община Благоевград .", "date": "2019.05.14", "title": "Благоевград: Денят на Мароко ще се проведе на трети етаж в сградата на Правно-исторически факултет при ЮЗУ „Неофит Рилски“ поради неподходящи метеорологични условия"}
{"url": "http://www.focus-news.net/news/2019/05/14/2657581/kyustendil-postanovkata-az-obicham-ti-obichash-tya-obicha-shte-bade-predstavena-v-obshtinskiya-dramatichen-teatar.html", "text": "Постановката „Аз обичам, ти обичаш, тя обича” ще бъде представена в Общинския драматичен театър. Това съобщи за  Радио „Фокус” – Кюстендил  Чавдар Ненов, директор на Общински драматичен театър – Кюстендил. Постановка е на Малък градски театър „Зад канала” и ще започне от 19.00 часа в залата на културната институция. Участват: Малин Кръстев, Филип Аврамов, Владимир Зомбори, Каталин Старейшинска, Ирини Жамбонас, Иван Петрушинов, Таня Пашанкова, Мак Маринов, Георги Кацарски. Сценарият е написан от Теди Москов и Симон Шварц, сценографията е на Петя Стойкова, а музиката е на Антони Дончев. Постановката е вдъхновена от филма на Еторе Скола „Обичахме се толкова много“. \r\nВенцеслав ИЛЧЕВ", "date": "2019.05.14", "title": "Кюстендил: Постановката „Аз обичам, ти обичаш, тя обича” ще бъде представена в Общинския драматичен театър"}
{"url": "http://www.focus-news.net/news/2019/05/14/2657579/varna-mokri-sa-patnite-nastilki-v-oblastta.html", "text": "Мокри са пътните настилки във Варна и областта поради краткотрайни валежи от дъжд на места, предаде репортер на  Радио „Фокус“ – Варна . Движението в 2 участъка от магистрала „Хемус“ преди Варна се осъществява в едно платно двупосочно поради ремонтни дейности. Преминаването в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна. Затворено за движение е лявото платно. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ „Хемус“ на пътен възел „Неофит Рилски“, като движението е пренасочено по път I-2 Шумен – Варна. Трафикът в участъка между пътните възли „Повеляново” и „Слънчево” също се осъществява двупосочно в платното в посока Варна. Трафикът се отбива при км 416+200 до км 406+850 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи. Движението е пренасочено по път I-2 Русе – Варна. Преминаването по пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. Движението по път III-2902 Панорама – Куманово при км 11+300 се осъществява с повишено внимание и ограничение на скоростта до 30 км/час поради неравности на асфалтовата настилка. \r\nДиана СТОЕВА", "date": "2019.05.14", "title": "Варна: Мокри са пътните настилки в областта"}
{"url": "http://www.focus-news.net/news/2019/05/14/2657582/pregled-na-osnovnite-temi-vav-varnenskiya-pechat.html", "text": "„Не ползвайте вода вместо антифриз през лятото“, гласи водещото заглавие в днешния брой на вестник  „Черно море“ . „Какви са мерките, които трябва да вземем, за да подготвим автомобила си за движение по пътищата през лятото. Това разбираме от експерта от СБА – Варна, Георги Яǫнчев, който даде своите съвети от ефира на тв „Черно море“. „Започваме със смяната на зимните гуми с летни. Отминаха студените дни. Нужно е да сложим гуми, съобразени с условията. Цените им се движат според марката и претенциозността на клиентите. Протекторът на зимните се разгражда при топло време. Аз изключвам като вариант всесезонните гуми. Освен това редно е да се подмени течността за чистачки с лятна. Да се обърне внимание на коланите, безопасността на детето със столчета, съобразени с възрастта му“, се посочва в публикацията. „Откриха запазена бронзова лампа от 6-ти век“, гласи друго заглавие в броя. Запазена бронзова лампа от 6-ти век откриха археолозите край жп гарата във Варна на улица „Цар Симеон“. При втория етап от разкопките на югозападната порта на Античния Одесос са установени и други исторически пластове – римски, византийски и османски, коментират специалистите. „Над 50 събития са включени в Нощта на музеите и галериите“, се съобщава във водещата публикация на трета страница. Над 50 събития в рамките на 2 дни и над 60 локации обхваща четвъртото издание на фестивала „Нощ на Музеите и Галериите 2019“. Гостите и жителите на морската столица могат да посетят безплатно в рамките на два дни – 17 и 18 май, музеите „Аквариум“ – Варна, „Аладжа манастир“, Природен парк „Златни пясъци“, Археологическия музей, Авиокосмическия музей и Планетариум.", "date": "2019.05.14", "title": "Преглед на основните теми във варненския печат"}
{"url": "http://www.focus-news.net/news/2019/05/14/2657576/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-may.html", "text": "„Софийска вода” временно ще прекъсне водоснабдяването в някои части на столицата на 15 май. Това съобщиха от пресцентъра на  дружеството . \r\nВъв връзка с подмяна на пожарен хидрант на ул. „Леденче“ в кв. „Овча купел“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бул. „Президент Линкълн“, ул. „Кърпикожух“, ул. „Месечинка“, ул. „Кукуряк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леденче“ ъгъла с ул. „Лиляче“. \r\nВъв връзка с ремонт на хидрофорна уредба на ул. „Мала планина“ в жк. „Лозенец“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Мала планина“ бл. 36 и бл. 37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мала планина“ пред бл. 37. \r\nВъв връзка с подмяна на сградно водопроводно отклонение на ул. „Железопътна“ в кв. „Орландовци“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Железопътна“  от ул. „Кестен“ до ул. „Столетник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кестен“ ъгъла с ул. „Железопътна“. \r\nВъв връзка с подмяна на сградно водопроводно отклонение на ул. „Роса“ в кв. „Горубляне“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Роса“ №44 и №46 , по ул. „Поручик Мороз“ от ул. „Роса“ до ул. „Павел Красов“, по ул. „Преслав“ от ул. „Поручик Мороз“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поручик Мороз“ ъгъла с ул. „Преслав“. \r\nВъв връзка с изграждане на сградно водопроводно отклонение на ул. „Стоян Камбарев“ в жк. „Студентски град“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Стоян Камбарев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стоян Камбарев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.14", "title": "„Софийска вода” временно ще прекъсне водоснабдяването в някои части на столицата на 15 май"}
{"url": "http://www.focus-news.net/news/2019/05/14/2657580/evropeyski-izbori-2019-dots-rumyana-kolarova-politolog-prezidentat-rumen-radev-vleze-v-kapana-na-tarsenata-nova-konfrontatsiya-mezhdu-gerb-i-bsp.html", "text": "Президентът Румен Радев влезе в капана на търсената нова конфронтация между ГЕРБ и БСП. Това каза за сутрешния блок „Добро утро, България“ на  Радио „Фокус“  политологът доц. Румяна Коларова. Според нея е абсолютно неадекватно както политически, така и научно, сегашната политическа система да се определя като недемократична, а режимът като авторитарен. „Това обаче е стилът и патосът на основните противници на управляващите. Ясно е, че този патос беше свързан с очакването за предсрочни парламентарни избори. Премиерът Бойко Борисов категорично заяви, че няма да има предсрочни избори, защото няма системни предпоставки за това. Убедена съм, че управляващите ще направят всичко възможно да няма предсрочен вот. Това изпуска въздуха на техните опоненти, които са като в безвъздушно пространство, защото до момента сякаш всичко беше фокусирано върху очакването, че на Борисов няма да му издържат нервите и отново ще има предсрочни избори“, обясни доц. Коларова. Търси се нов вид конфронтация и президентът Румен Радев влезе в този капан, добави политологът. Това няма да урони имиджа му, но ще пострада президентската институция, обясни тя. Според анализатори и политици, увлечени от радикалната стратегия, ГЕРБ си отива, припомни Коларова, като уточни, че те предвиждат за партията съдбата, която сполетя две от политическите алтернативи на БСП – СДС и НДСВ, които залязоха от политическия хоризонт. Но според нея големият проблем на политическата сцена у нас е изчезването и появяването на дясното. То създава у левицата чувството, че тя е вечна, а срещу тях има някаква неустойчивост и ненадеждна политическа класа, която може да бъде подменяна, добави политологът. По думите й ГЕРБ, и като партия, и като управление, показва много по-голяма устойчивост, отколкото НДСВ и СДС.  \r\nЕлеонора ЧОЛАКОВА", "date": "2019.05.14", "title": "Европейски избори 2019: Доц. Румяна Коларова, политолог: Президентът Румен Радев влезе в капана на търсената нова конфронтация между ГЕРБ и БСП"}
{"url": "http://www.focus-news.net/news/2019/05/14/2657583/blagoevgrad-politsiyata-izdirva-48-godishniya-petar-ivanov-amov-koyto-e-v-neizvestnost-ot-11-may.html", "text": "Издирва се Петър Иванов Амов на 48 години от град Благоевград. Това съобщиха от  ОДМВР - Благоевград . Мъжът е в неизвестност от обяд на 11 май 2019 година.  \r\nАмов е висок около 186 см с кафяви очи, къса, прошарена коса и едро телосложение. За последно е видян от роднини в района на ул. „Т. Александров“ в Благоевград. При ходене ползва бастун. \r\nУмоляват се всички, които имат информация за лицето да се обадят на тел. 112 и тел. 073 867 434 или най-близкото РУ на МВР.", "date": "2019.05.14", "title": "Благоевград: Полицията издирва 48-годишния Петър Иванов Амов, който е в неизвестност от 11 май"}
{"url": "http://www.focus-news.net/news/2019/05/14/2657586/prof-zlatimir-kolarov-revmatichnite-zabolyavaniya-sa-edni-ot-nay-masovite-i-nay-chesto-sreshtanite-bolesti.html", "text": "Ревматичните заболявания са едни от най-масовите и най-често срещаните болести при човека. Това каза за сутрешния блок „Добро утро, България“ на   Радио „Фокус“   проф. Златимир Коларов, ревматолог в УМБАЛ „Св. Иван Рилски“ по повод Седмицата за информираност за ревматичните заболявания. Той допълни, че голяма част от тях се проявяват със ставни болки и ставна скованост, както и други клинични прояви.  Професорът препоръча, когато се проявят подобни оплаквания веднага хората да се консултират с ревматолог. Не е лесно да се определи какъв процент от хората страдат от ревматологични заболявания, тъй като в момента трудно се провеждат съвременни епидемиологични проучвания, обясни той. „Процентът на ревматичните болести глобално няма да съществено значение. Смисълът е, че те са честа патология. Могат да се срещат във всяка възраст – има детска ревматология, обособено като отделна специалност, с оглед на специфичната анатомия и физиология на детския организъм, както и ревматология за възрастните“, каза той. Проф. Златимир Коларов добави, че новостите в тази област включват биологични терапии – белтъчни молекули насочени към конкретни патогенни молекули в организма. Благодарение на този вид терапия се наблюдава огромен напредък в лечението на възпалителните ставни заболявания, каза още професор Коларов. Той отчете като проблем неравномерното разпределение на ревматолозите в страната. Концентрацията на специалисти е в София и Пловдив, като има и цели райони, в които няма такива специалисти– Монтана, Кюстендил и Благоевград, каза още той. \r\nЕлеонора ЧОЛАКОВА", "date": "2019.05.14", "title": "Проф. Златимир Коларов: Ревматичните заболявания са едни от най-масовите и най-често срещаните болести"}
{"url": "http://www.focus-news.net/news/2019/05/14/2657587/evropeyski-izbori-2019-ahmed-dogan-dps-evropeyskite-izbori-sa-izklyuchitelno-vazhni-za-dps-zashtoto-trasirat-patya-za-sledvashtite-mestni-i-parlamentarni-izbori-v-balgariya.html", "text": "Тези евроизбори за Европейски парламент са изключително важни за ДПС, защото трасират пътя за доброто ви представяне на следващите местни и парламентарни избори в България.Това се посочва в личното обръщение на почетния председател на ДПС д-р Ахмед Доган, с което той се обърна към членовете и симпатизантите на партията в навечерието на изборите за ЕП, съобщиха от пресцентъра на  ДПС . \r\n„Политическият код на ДПС се основава на постоянното подмладяване и непрекъснато движение към по-добри условия на живот с по-голяма свобода, отговорност и толерантност. От възникването си ДПС винаги е залагало на младостта и бъдещето. Затова се обръщам към разсърдените и разочарованите: ако има допуснати грешки в близкото минало – Простете!Каузата на ДПС е твърде голяма, за да си позволим лукса да се борим помежду си и да спъваме развитието на младите хора да живеят по-свободни в един по-добър свят, който те имат куража да изградят за себе си. Този избор на визия за развитие е техен. И ако искаме да имаме европейски път на развитие, ние трябва да ги подкрепим и насърчим! \r\nПожелавам ви да постигнете пълна мобилизация и успехи, които да ви удовлетворят! Бъдете благословени!“, се посочва в обръщението на Ахмед Доган.", "date": "2019.05.14", "title": "Европейски избори 2019: Ахмед Доган, ДПС: Европейските избори са изключително важни за ДПС, защото трасират пътя за следващите местни и парламентарни избори в България"}
{"url": "http://www.focus-news.net/news/2019/05/14/2657588/veliko-tarnovo-v-izlozhbeni-zali-rafael-mihaylov-se-provezhda-mezhdunarodno-savmestno-obuchenie-po-proekta-mobidig.html", "text": "Международно съвместно обучение по проект „МобиДиг“ на РБ „П. Р. Славейков“ се провежда във Велико Търново. То започна от 9.30 часа в Изложбени зали „Рафаел Михайлов“. Великотърновската библиотека е координатор на международния проект за дигитализация на ценни книги, съхранявани от малки библиотеки. Това съобщи за  Радио „Фокус“ – Велико Търново  зам.-директорът на институцията Калина Иванова. Проектът се финансира чрез Центъра за развитие на човешките ресурси по програма „Еразъм +“, подпрограмата „Стратегически партньорства“. Той стартира през септември 2017 година и приключва август 2019 година. Великотърновската библиотека координира шест партньори от България, Холандия, Австрия, Италия и Португалия. В рамките на проекта във Велико Търново бе представено мобилно оборудване за дигитализация на ценните издания. Машината е разработена от експерти от университета в Грац, Австрия. Предстои изготвяне на методични помагала и инструктажи за работа с мобилни средства и организиране на пилотни обучения. Според Калина Иванова проектът е полезен и за специални библиотеки, които се намират в манастири и църкви, където има специални колекции, но липсва необходимото техническо оборудване за извършване на дигитализация. \r\nНадежда КРЪСТЕВА", "date": "2019.05.14", "title": "Велико Търново: В Изложбени зали „Рафаел Михайлов“ се провежда международно съвместно обучение по проекта „МобиДиг“"}
{"url": "http://www.focus-news.net/news/2019/05/14/2657590/burgas-pisatelyat-i-zhurnalist-slavi-tomov-shte-predstavi-tvorchestvoto-na-klod-prosper-zholio-dyo-krebion-i-maks-biarbom-v-doma-na-pisatelya-na-1-yuni.html", "text": "На 1 юни от 17.00 часа бургаският писател и журналист Слави Томов ще говори за творчеството на Клод Проспер Жолио дьо Кребион и Макс Биърбом в Дома на писателя на ул. „Вола“ 1. Това съобщиха от пресцентъра на  Община Бургас . Входът е свободен за всички почитатели на литературата. \r\nКребийон (1707 - 1777) е сред най-прочутите френски романисти от епохата на Просвещението, личност-легенда в напарфюмираните парижки салони от първата половина на XVIII век. Романът „Заблудите“ (1736 - 8) е емблема на литературата от епохата, бляскав сблъсък – но в танц! – на ерудираното либертинство и стандартните нагласи на времето си. \r\nЧрез прочутата техника „имитация на мемоари“ се представя навлизането в светското общество на млад благородник. Онези, които го посвещават, са, разбира се, жени… И постепенно, водени от думите – ах, тези главни герои в заблудите на ума и сърцето! – разбираме, че светското е в огромна степен символ на еротично…Освен забележителен писател, Макс Биърбом е сатирик, театрален и литературен критик, есеист, същевременно забележителен карикатурист, останал в англоезичната литературна история както чрез прозвището си „несравнимият Макс“, измислено му от Джордж Б. Шоу, така и с легендите за слабостта на ментора му Оскар Уайлд към него. Славата на Биърбом се дължи колкото на творчеството, толкова и на личността му – както и подобава на денди, какъвто той общопризнато е. Впрочем, неговият основен художествено-литературен принос към текстуално „освещаване“ на дендизма е романът, който ще представи Слави Томов – „Зюлейка Добсън“. Той се появява през 1911 г.", "date": "2019.05.14", "title": "Бургас: Писателят и журналист Слави Томов ще представи творчеството на Клод Проспер Жолио дьо Кребион и Макс Биърбом в Дома на писателя на 1 юни"}
{"url": "http://www.focus-news.net/news/2019/05/14/2657589/pregled-na-osnovnite-temi-vav-velikotarnovskiya-pechat.html", "text": "„По две деца се борят за място в търновските детски градини “ е заглавие от областния всекидневник  „Янтра Днес” . Средно по две деца се борят за място в някои от детските градини във В. Търново, показа  проверка на „Янтра Днес“. Около 650 деца се очаква от есента да прекрачат прага на градините в общината, като 596 от тях са в старата столица. Оказва се, че общият брой на подадените заявления е 772, като от тях 176 са дублиращи се молби на родители, които се застраховат подадат документи в няколко детски заведения. „Опасни шахти застрашават живота на великотърновци“ е друго заглавие от ежедневника. Опасни шахти застрашават живота и здравето на великотърновци, видя репортер на „Янтра Днес“. Повредени капаци и липсващи решетки са ги превърнали в капани, както за пешеходците, така и за автомобилистите. Една от тези шахти се намира в непосредствена близост до оживеното кръстовище до сградата на пожарната „Десислава Димитрова получава наградата „24 май“ и 1000 евро“ е заглавие от страница три на ежедневника. “Нова детска площадка и фитнес зона бяха открити в Ресен“ четем на страница четири. На страница девет е публикуван материал със заглавие „Страхотна кулинарна каша забъркаха в ОУ „Бачо Киро“. На спортната страница на вестник „Янтра Днес“ четем “Мирослав Ангелов втори на Рали България“. \r\n„Община Сухиндол иска да си купи космически кораб“ е заглавие от първа страница на другия областен ежедневник  „Борба“ . Обществена поръчка за закупуването на космически кораб е пуснала Община Сухиндол в новия електронен портал, в който ще бъдат публикувани всички обяви за публични състезания. Официалната обява гласи, че общината има нужда от “доставка на един брой употребяван космически кораб“. Прогнозната стойност е 100 000 лв., а мястото за изпълнение – „космодрумът на община Сухиндол“. „Местата за колите станаха по-скъпи от тези за хората“ е друга тема от ежедневника. Огромният проблем с паркирането във Велико Търново вече сериозно влияе и на цените на недвижимите имоти в града. Според водещи брокери в момента местата за автомобили вече са доста по-скъпи от тези за хората. В момента паркомясто на открито в широкия център, както и по кварталите, върви по 8 – 10 хил. евро. „Германци ще проучват находище на кварц в Еленския балкан“, „Възстановиха емблематичната къща на Кокона Анастасия, ще става хотел“ и „Десислава Димитрова от гимназията по икономика е носител на наградата „24 май“ са други заглавия от страниците на всекидневника. „Стефан Гинчев с два гола за безапелационен успех на павликенчани“, „11-годишните момчета на хандбалния „Локомотив“ са национални шампиони“, „Сонер Хюсеин с хеттрик, “студентите“ надиграха категорично “железничарите“ са заглавията от спортната страница на изданието.", "date": "2019.05.14", "title": "Преглед на основните теми във великотърновския печат"}
{"url": "http://www.focus-news.net/news/2019/05/14/2657592/burgas-rektorite-na-universitetite-v-grada-shte-uchastvat-v-initsiativata-nosht-na-literaturata.html", "text": "Проф. Галя Христозова - ректор на Бургаски свободен университет, проф. Магдалена Миткова - ректор на Университет „Проф. д-р Асен Златаров“, както и проф. Георги Янков - директор на Художествена академия - филиал Бургас, ще участват в тазгодишната бургаска „Нощ на литературата“. Какви текстове са си избрали за четене те, ще стане ясно на 15 май от 18.00 до 22.00 часа. \r\nИ тази година трите „четящи гнезда“ са разположени в сърцето на Бургас - книжарница „Хеликон“ на площад „Тройката“, бар „Papa Beer“ на ул. „Милин Камък“ 1 и Bar'Celona Cafe & Bar на ул. „Aлександровска“ 16. \r\nЗа осми пореден път Бургас става част от инициативата „Нощ на литературата“. Тя се организира от Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация „Детски книги“, Представителството на Европейската комисия в България, Френски културен институт, Гьоте институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София и Чешки център, в партньорство с Община Бургас.", "date": "2019.05.14", "title": "Бургас: Ректорите на университетите в града ще участват в инициативата „Нощ на литературата“"}
{"url": "http://www.focus-news.net/news/2019/05/14/2657593/evropeyski-izbori-2019-aleksandar-sidi-ot-vmro-horata-shte-vzemat-pravosadieto-v-svoi-ratse-ako-darzhavata-ne-predprieme-merki-sreshtu-tsiganskata-prestapnost.html", "text": "„Да имаш 14 присъди, последната от които за кражба от същия този имот, да те пуснат от затвора и да отидеш да крадеш пак там, ето това е наглост и висша демонстрация на незачитане живота и личната неприкосновеност на хората в България\". Това казва в своя позиция депутатът и член на ръководството на ВМРО, избран от Пловдив, Александър Сиди по повод инцидента в с. Болярино, общ. Раковски, при който фермер прегази циганин, който за пореден път поругава имота му в опит да го обере, съобщиха от пресцентъра на  ВМРО . \r\n„Това показва, също така, че мерките в НК към момента не изпълняват основната си роля, а именно превенция на последващи престъпления. Ще си позволя да дам още един пример – убиецът на Вероника от В. Търново – сходни факти – рецидивист, излежал присъда за убийство, излиза предсрочно и след 10 дни убива пак. За съжаление станах лош пророк, тъй като многократно предупредих, че хората ще вземат правосъдието в свои ръце и ще има кръв по улиците, ако държавата не предприеме мерки\", посочва той. \r\n„Ние от ВМРО работим от години в посока законодателството да стане по-строго именно за такъв тип кражби и нападения. Поради тази причина предложихме и Концепцията срещу циганизацията, и поредица промени в законодателството, последните от които са разширяване на пределите на неизбежната отбрана, премахване на маловажните кражби от НК и премахването на т.нар. „съкратено производство“ при тежки престъпления в НПК. Ако не беше изгубено ценно време в разсъждения и  спорове, породени от изкривено – либералните борци за неясни права и свободи, то днес нашите предложения щяха вече да бъдат част от българското законодателство. И тогава убийците от Търново и Русе нямаше да излизат предсрочно, а щяха да лежат до живот. А този циганин – рецидивист, щеше да се замисли дали да влиза да краде отново във фермата, ако знаеше, че стопанинът ѝ може да използва сила в своя защита\", казва още Сиди. \r\n„Хората предприемат отчаяни действия, защото се чувстват безсилни от циганските набези и безчинства и сега един човек ще лежи години наред наравно с рецидивистите, само защото е защитил имуществото си от поредно посегателство. \r\nТова е резултатът от безсмислената, вредна дейност на т.нар. правозащитници и от необмисленото, безропотно следване на всякакви евродирективи, писани от брюкселските бюрократи\", казва още Сиди.", "date": "2019.05.14", "title": "Европейски избори 2019: Александър Сиди от ВМРО: Хората ще вземат правосъдието в свои ръце, ако държавата не предприеме мерки срещу циганската престъпност"}
{"url": "http://www.focus-news.net/news/2019/05/14/2657591/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "На 16 май 2019 г., в Свищов ще се проведе Националната кампания „Бъди войник“ на Министерство на отбраната, организирана със съдействието на Военно окръжие – Велико Търново, 55-ти Инженерен полк – Белене и Община Свищов. В днешното издание на предаването „Добре дошли в Свищов“ на  Радио „Фокус“ – Велико Търново  ще Ви представим повече информация за предстоящата инициатива. \r\nИ още през 2019 г. се навършват 60 години от първите разкопки в римския лагер и ранновизантийски град Нове. Дейностите там ще продължат и тази година като в тях отново ще участва екип от Полша. Какво предстои ще чуете по-късно днес. \r\nВодещ на предаването е Надежда Кръстева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.05.14", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/05/14/2657594/evropeyski-izbori-2019-bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  БСП . Събитието ще се състои от 14.00 часа, в централата на БСП на ул. \"Позитано\" 20.", "date": "2019.05.14", "title": "Европейски избори 2019: БСП ще даде пресконференция в централата на партията"}
{"url": "http://www.focus-news.net/news/2019/05/14/2657585/shumen-otneto-predimstvo-e-prichina-za-katastrofata-tazi-sutrin-na-ul-iskar.html", "text": "Отнето предимство е причина за катастрофата тази сутрин на ул. „Искър“ в Шумен. Това съобщиха от  ОДМВР - Шумен . Сигналът е приет в 8.25 часа в дежурната част. Към кръстовището на ул. „Бели Лом“ и ул. „Искър“ е насочен полицейски екип и екип на Спешна помощ. Униформените установили, че водачка на лек автомобил „Рено“ с шуменска регистрация не е спрял на знак „Стоп“ на ул. „Бели Лом“ отнела е предимството на другата жена, която се е движила по ул. „Икър“ с пикап „Митсубиши“. 53-годишната жена, която е била зад волана на „Рено“-то и 52-годишната водачка на „Митсубиши“-то, са тествани за алкохол, като наличие не е установено. И двете са правоспособни. В болницата за преглед е отведена жената от „Митсубиши“-то. След преглед е освободена от болничното заведение без травми.", "date": "2019.05.14", "title": "Шумен: Отнето предимство е причина за катастрофата тази сутрин на ул. „Искър“"}
{"url": "http://www.focus-news.net/news/2019/05/14/2657595/folksvagen-zapochva-pregovorite-za-potentsialni-mesta-za-otkrivaneto-na-nov-zavod.html", "text": "Германският концерн \"Фолксваген\" започва преговори за \"потенциални места\" за откриването на нов завод. Това се казва в прессъобщение, публикувано на  официалната интернет страница на компанията  по повод заседание на Надзорния и Управителния съвет, проведено във федералната германска столица Берлин в понеделник.  \r\n\"Надзорният и Управителният съвет на \"Фолксваген\" АД взеха важни решения за бъдещето на \"Фолксваген Груп\". Като част от електрификационната си офанзива компанията трябва да продължи напред с изграждането на съоръжение за производство на батерии на територията на Европа. За тази цел Надзорният съвет одобри инвестиции на стойност по-малко от един милиард евро. Предвижда се да се изгради съоръжение в Долна Саксония, в Залцгитер\", се казва в съобщението. \r\n\"Също така бе решено да се започнат конкретни преговори по планираното ново многостранно предприятие в Европа с останалите потенциални места\", става ясно още от разпространения текст.  Агенция \"Фокус\" припомня: \r\nВ средата на април германските медии съобщиха, че \"Фолксваген\" ще вземе решение за откриването на нов завод на компанията през ноември месец, когато ще се проведе следващото заседание на Надзорния и Управителния съвет. Бе съобщено, че България и Турция са \"двамата най-силни кандидати за компанията\".  \r\nОще тогава бе подчертано, че въпросът ще бъде обсъден на пролетното заседание на Надзорния и Управителния съвет, но окончателното решение ще бъде взето през ноември.  \r\nСпоред мнозина Турция има голям шанс да бъде избрана пред конкурента си България. В подкрепа на това твърдение се привежда аргумента, че в средата на януари „Фолксваген“ се съгласи за производството на микробуси във фабриките на Ford в Турция.  \r\nБългария, която е една от възможностите за германския автомобилен производител, също се надява, че новият завод ще бъде открит в страната. Делегация на „Фолксваген“ разгледа българската столица София преди посещението на германския президент Франк-Валтер Щайнмайер в началото на април.  \r\nМиналия ноември „Фолксваген“ обяви, че ще направи инвестиция от 44 милиарда евро (49.8 милиарда долара) в електрически превозни средства, автономно шофиране и цифрови технологии за следващите пет години, разкривайки, че около 30 милиарда евро от тази инвестиция ще бъдат предназначени за развитието конкретно на електрически автомобили. „Фолксваген“ също така разкри, че моделите Skoda Karoq и Seat Ateca ще бъдат произвеждани в новия завод, който компанията ще открие в държава от Източна Европа.  Тереза Герова", "date": "2019.05.14", "title": "\"Фолксваген\" започва преговорите за \"потенциални места\" за откриването на нов завод"}
{"url": "http://www.focus-news.net/news/2019/05/14/2657584/depozirani-ostavki-v-kabineta-borisov-3-spravka-agentsiya-fokus.html", "text": "публикува справка на случаите, в които министри от третия кабинет с министър-председател Бойко Борисов са депозирали своята оставка.  17 април 2019 г. \r\nЗаместник-министърът на икономиката Александър Манолев подаде оставка заради стартиралата проверка на Върховна касационна прокуратура по повод медийни публикации за злоупотреби със европейски средства. Манолев отрече обвиненията и обяви решението си да освободи поста като лично. Премиерът Бойко Борисов прие оставката му.  23 март 2019 г. \r\nМинистърът на правосъдието Цецка Цачева подаде оставка заради информация в медиите за неин апартамент. След разговор с премиера Бойко Борисов, Цачева се оттегли от поста, което решение премиерът прие. По искане на министър- председателя оставка подаде и зам.-министърът на младежта и спорта Ваня Колева. Според информация в медии Цачева и Колева са закупили апартаменти на по-ниски цени от пазарните. В скандала с имотите бяха замесени и председателят на ПГ на ГЕРБ Цветан Цветанов и депутата от ГЕРБ Вежди Рашидов. Антикорупционната комисия се самосезира, за да провери сделките за апартаментите им.  16 ноември 2018 г. \r\nЗаместник министър-председателят по икономическата и демографската политика - Валери Симеонов в кабинета „Борисов 3“ подаде оставка, след 26 дни протести на майките на деца с увреждания след негово изказване от 19 октомври. Тогава той заяви: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Още същият ден, в който Симеонов подаде оставка, министър-председателят Бойко Борисов я прие. 31 август 2018 г. \r\nТрима министри - Ивайло Московски (министър на транспорта), Николай Нанков (министър на регионалното развитие) и Валентин Радев (министър на вътрешните работи) подават оставки. С този свой акт тримата министри поемат отговорност за трагичната катастрофа край Своге на 25 август, отнела 20 живота. Вината на тримата министри се дължи на това, че не са взели мерки, за да предотвратят инцидента. Оттеглянето им е поискано от премиера по време на извънредното заседание на правителството.  11 юни 2018 г. \r\nМинистърът на труда и социалната политика Бисер Петков подавa оставка. Като мотив за това той изтъква невъзможността да овладее създалото се напрежение във връзка с исканията на родителите с деца с увреждания. Оставката е приета от министър-председателя Бойко Борисов след разговор между двамата. Ден по-късно премиерът съобщава, че Петков остава на министерския пост, защото той се справя добре и майките на децата с увреждания го харесват. Борисов отбелязва, че в тази сфера следват палатков след палатков лагер. 23 февруари 2018 г.  \r\nМинистърът на енергетиката Теменужка Петкова обявява, че ще депозира своята оставка ден, след като става ясно, че чешката компания ЧЕЗ е взела решение да продаде бизнеса си у нас на българската компания „Инерком България“. В медиите се появява информация, че министър Петкова е кума на Гинка Върбакова, която ръководи фирмата, която иска да закупи бизнеса на ЧЕЗ, което министърът опровергава. В крайна сметка Петкова депозира своята оставка след разговор с премиера Борисов с мотива, че не иска да има каквито и да е съмнения при провеждането на сделката с продажбата на бизнеса на ЧЕЗ. В средата на март Коалиционният съвет не прие, че има основание за оставката на Теменужка Петкова и тя остана на поста енергиен министър. 30 октомври 2017 г.  \r\nМинистърът на здравеопазването проф. Николай Петров подава оставка, която премиерът Бойко Борисов приема. Решението на Петров идва ден, след като е излъчено медийно разследване, уличаващо министъра, че като шеф на ВМА е сключил договори за близо 1,6 млн. лв с фирмата на мъжа, от когото дъщеря му има дете. Единствените две поръчки, печелени от въпросната фирма, са били само във ВМА и само по времето на Николай Петров. Обществените поръчки са спечелени от компанията, която даже не е била регистрирана по БУЛСТАТ. Случаят е отразен в одитен доклад, но прокуратурата е отказала да образува наказателно производство.", "date": "2019.05.14", "title": "Депозирани оставки в кабинета „Борисов 3“ (Справка Агенция „Фокус“)"}
{"url": "http://www.focus-news.net/news/2019/05/14/2657578/ministar-rumen-porozhanov-smyatam-che-polozhih-vsichki-usiliya-rabotata-v-edno-ot-nay-golemite-kato-obhvat-ministerstva-da-varvi-uspeshno.html", "text": "Смятам, че положих всички усилия работата в едно от най-големите като обхват министерства да върви успешно. Това заяви министърът на земеделието, храните и горите Порожанов, съобщиха от пресцентъра на   Министерството на земеделието, храните и горите . Министър Порожанов подаде оставката си пред премиера Бойко Борисов, тъй като не желае атаката срещу него да влияе върху правителството.   \r\nПо думите му в сектора има много проблеми и със сигурност не всички са решени, но за всеки е направен опит за намиране на балансирано и справедливо решение. „Резултатите за развитието на земеделския отрасъл ясно показват възходящата тенденция, такава се отчита и по отношение на износа на  селскостопански стоки. Министерството изнесе изключително успешно Председателство на Съвета на ЕС с организирането на десетки събития и напредък по най-важната тема за сектора - Общата селскостопанска политика след 2020 г. В този период активно беше поставена темата с борбата срещу двойните стандарти при храните, която намери решение в пакета директиви, приети от Европейската комисия и Европейския парламент\", добави той.   \r\nКомуникацията със сектора винаги е била открита и прозрачна за поставянето, разглеждането и решаването на всички належащи въпроси. Министър Порожанов изказва своята благодарност за работата си със земеделските производители и браншовите организации.", "date": "2019.05.14", "title": "Министър Румен Порожанов: Смятам, че положих всички усилия работата в едно от най-големите като обхват министерства да върви успешно"}
{"url": "http://www.focus-news.net/news/2019/05/14/2657596/sdvr-predpriema-merki-za-ohrana-na-obshtestveniya-red-v-stolitsata-vav-vrazka-s-futbolniya-final-ot-turnira-kupata-na-balgariya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби между отборите на „Ботев“ Пд и „Локомотив 1926“ Пд на 15 май от 19.00 часа на Национален стадион „Васил Левски”. Това съобщиха от пресцентъра на  МВР . \r\nСъвместно със Столична община са координирани действия за осигуряване на места за паркиране на организирано пристигащите в София фенове на двата отбора. За феновете на „Ботев“ Пд е предвидено да имат възможност да паркират на ул. „Кирил Видински“, а за привържениците на „Локомотив 1926“  Пд - на площада пред Храм- паметник „Св. Александър Невски“.  \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.  \r\nПредприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Ангажимент по охраната на спортната среща имат  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.  \r\nЗа да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 16.30 часа. В деня на провеждане на футболния мач,  билети на касите на Национален стадион „Васил Левски“ няма да се продават.  \r\nВъв връзка с провежданото спортно мероприятие, в следобедните часове е възможно е да възникне временно затруднение в движението в централната градска част.", "date": "2019.05.14", "title": "СДВР предприема мерки за охрана на обществения ред в столицата във връзка с футболния финал от турнира „Купата на България“"}
{"url": "http://www.focus-news.net/news/2019/05/14/2657598/burgas-konferentsiyata-po-patya-kam-pochti-nulevo-energiynite-sgradi-shte-se-provede-v-izlozhben-tsentar-flora-v-perioda-30-may-1-yuni.html", "text": "В периода 30 май – 1 юни в изложбен център Флора ще се проведе най-мащабното събитие за енергийната ефективност в сградите – конференцията „По пътя към почти нулево енергийните сгради“ (ПНЕС), със специален акцент върху възможностите за финансиране и новаторските продукти за изпълнение на такива проекти. Това съобщиха от пресцентъра на  Община Бургас . Събитието, организирано от ЕнЕфект и ЕкоЕнергия с подкрепата на Община Бургас, си поставя за цел да представи националното законодателство и норми, европейския и световен опит, предизвикателствата в България и пазарните възможности – както при новите сгради, така и при сградните обновявания. Лично заместник-министърът на енергетиката Жечо Станков, който бе в основата на споразумението за новите европейските цели за енергийна ефективност, ще представи перспективите за тяхното изпълнение в България и възможностите, които се откриват пред българските общини и бизнес. Една от тези възможности вече е факт: програма „Възобновяема енергия, енергийна ефективност и енергийна сигурност“, финансирана от финансовия механизъм на Европейското икономическо пространство 2014-2021, разполага с финансов ресурс от близо 33 млн. евро, от които 28 млн. евро са безвъзмездна помощ. За проекти за почти нулево енергийни сгради ресурсът е 10.7 млн. евро, като грантовият компонент в този пилотен приоритет на програмата в 100%. В предложенията може да се използва и собствено финансиране, което ще е задължително в случай на надхвърляне на максималната стойност на гранта – 1.2 млн. евро. Енергийната ефективност в сградите означава преди всичко високо качество, здравословни условия на живот и много комфорт. За безпроблемното изпълнение на такива проекти обаче е необходима сериозна промяна в подхода към проектиране и строителство, както и нови знания и умения за всички, работещи в сектора. Пазарът вече предлага всички необходими условия, материали и технологии с доказана икономическа ефективност; появяват се и първите успешни пилотни проекти. В това ще ни убеди съпътстващото продуктово изложение с участието на фирми като Adverso, AHI Cаrrier, Alukoenigstahl, CONIX home, Hexagon-Build, Hoval, Knauf и Knauf Insulation, NEODOM, Soudal, Tangra, Viessmann, Пасивна къща България, Силико, както и специализираното обучение за проектанти с представяния от фирмите-изложители. 25-членна делегация, водена от председателите на Китайската академия за изследвания в строителството и Националния институт за отопление, охлаждане, вентилация и енергийна ефективност, ще посети Бургас и ще вземе участие в събитието. Ще научим още за националните норми и политики за ПНЕС в Австрия, Чехия и Словакия, както и за съвременните тенденции в професионалното образование и обучение, представени от участниците в проект CraftEdu по програма Хоризонт 2020 на ЕС. На 1 юни най-малките ще могат да се включат в играта „Слънце, вятър и вода – това е нашата Земя“ – а после ще научат родителите си защо трябва да пазим природата и как да го правим. За родителите пък е „Леденото предизвикателство“ и демонстрация на строителство в реално време на нискоенергийна сградна конструкция с най-новите материали и компоненти.", "date": "2019.05.14", "title": "Бургас: Конференцията „По пътя към почти нулево енергийните сгради“ ще се проведе в изложбен център „Флора“ в периода 30 май – 1 юни"}
{"url": "http://www.focus-news.net/news/2019/05/14/2657599/sport-grigor-dimitrov-zapochva-uchastieto-si-na-turnira-v-rim-sreshtu-yan-lenard-shtruf.html", "text": "Първата ракета на България Григор Димитров ще започна участието си на сингъл на турнира от сериите „Мастърс“ в Рим днес. Българинът ще излезе на корта след 15:00 часа за срещата си с германеца Ян-Ленард Щруф. Хасковлията има две победи и една загуба от този съперник. Междувременно Димитров приключи скоропостижно участието си в Рим на двойки.", "date": "2019.05.14", "title": "Спорт: Григор Димитров започва участието си на турнира в Рим срещу Ян-Ленард Щруф"}
{"url": "http://www.focus-news.net/news/2019/05/14/2657597/kmetat-na-sofiya-yordanka-fandakova-sofiya-se-utvardi-kato-digitalna-stolitsa-na-novite-pazari-i-webit-e-edno-ot-sabitiyata-koeto-otrazyava-tova.html", "text": "София се утвърди като дигитална столица на новите пазари и Webit е едно от събитията, което отразява това. Това каза кметът на София Йорданка Фандъкова на откриването на Webit.Festival, предаде репортер на  Агенция „Фокус“ . \r\n„За мен е удоволствие, че за пореден път мога да бъда на сцената на Webit. Вече е традиция градът да събира общност, чиито идеи движат обществото. Фестивалът Webit се утвърди като събитието, което събира в нашия град предприемачи, инвеститори и компании от цял свят“, заяви Фандъкова. \r\nТя посочи,че София се е утвърдила като дигитална столица на новите пазари. „Webit е едно от събитията, които отразяват трансформирането на столицата. София е успешен град и никога не съм била по-уверена от  това, защото съм на тази сцена и виждам енергията, волята и мотивацията да бъдете най-добрите и да направите най-доброто. Технологиите ни помагат да решаваме всички предизвикателства, но хората, които чертаят новите пътища, са тези, които ни променят. София е дом на една активна световна общност, чиито идеи и енергия движат и нас, и целият свят напред“, каза още Фандъкова. Тя посочи, че София залага на три важни приоритета - развитие на силна икономика, подобряване на инфраструктурата и умения за новата дигитална реалност. „Най-важните са уменията на хората да създават и да работят в дигитална среда. За мен е важно да подкрепяме младите хора и стартиращите компании. И съм щастлива, че в последните години успяхме да създадем няколко инструмента за това“, заяви Фандъкова. \r\nЦветилена СИМЕОНОВА", "date": "2019.05.14", "title": "Кметът на София Йорданка Фандъкова: София се утвърди като дигитална столица на новите пазари и Webit е едно от събитията, което отразява това"}
{"url": "http://www.focus-news.net/news/2019/05/14/2657600/evropeyski-izbori-2019-1780-zhiteli-na-grad-plovdiv-shte-mogat-da-glasuvat-za-parvi-pat-na-predstoyashtite-evropeyski-izbori.html", "text": "1780 жители на град Пловдив ще могат да гласуват за първи път на предстоящите европейски избори. Това каза за  Радио „Фокус“ – Пловдив  Ангелина Топчиева, секретар на Община Пловдив. Тя обясни, че за първи път право на вот ще имат лицата, родени в периода между 1999 и 2001 година. По отношение на подготовката за изборите на територията на града Топчиева посочи, че всичко върви нормално и в ход с хронограмата, утвърдена от ЦИК. \r\n„Към настоящия момент са образувани избирателните секции – те са 459. Отделно от тях са образувани 5 подвижни избирателни секции за гласуване с подвижна избирателна кутия. Няма промяна в местата за гласуване, с изключение на секциите, които бяха в СУ „Любен Каравелов“ в район „Централен“, където има ремонт. Тези секции са преместени в сградата на Общинския детски комплекс. Това е единствената промяна. Всички останали места за гласуване са запазен“, каза Топчиева. Тя посъветва жителите на града да проверят мястото си за гласуване, тъй като избирателните списъци вече са обявени. „Списъците са налични на хартия в района на избирателната секция, може да се направи и справка за мястото на гласуване и чрез ЕГН на сайта на Общината. Желателно е избирателите да проверят дали фигурират в списъка и ако случайно са изпуснати или има непълноти и неточности, до 18 май те могат да реагират и да подадат заявление до кмета на общината или района,  който ще отстрани съответните непълноти“, посочи Ангелина Топчиева. \r\nТони МИХАЙЛОВ", "date": "2019.05.14", "title": "Европейски избори 2019: 1780 жители на град Пловдив ще могат да гласуват за първи път на предстоящите европейски избори"}
{"url": "http://www.focus-news.net/news/2019/05/14/2657601/evropeyski-izbori-2019-valeri-simeonov-frantsiya-i-germaniya-gotvyat-predlozhenie-za-prekite-danatsi-koeto-udrya-balgariya-a-za-tova-se-malchi.html", "text": "„Франция и Германия подготвят предложение за въвеждане на минимален размер на преките данъци – това са ДОД, данък „печалба”, данък „дивидент”. В България те са 10 % ДOД, 10 % - данък „печалба” и 5 % данък „дивидент”. Предложението на Германия и Франция е минималният размер на тези преки данъци да стане някъде около 15 %. Което автоматично удря България, българския данъкоплатец и възможностите на българския бизнес да бъде конкурентноспособен”. Това заяви водачът на листата на „Патриоти за Валери Симеонов (НФСБ и Средна Европейска класа)” Валери Симеонов в Сутрешния блок на БНТ, съобщиха от пресцентъра на  НФСБ .  \r\n„Но за това никой не говори. Пак ли ще се повтори историята с пакета „Мобилност”, който се въртя 4 години в европейските институции, Истанбулската конвенция, която се въртя 8 години, а нашите депутати тръгнаха да скачат когато нещата вече бяха решени и предстоеше приемането в зала? Това не е сериозно”, реагира Валери Симеонов.  \r\nТой беше категоричен, че българският евродепутат трябва да следи за решенията и процесите, които касаят България още от самото им входиране, от създаването на работни групи, от разглеждането им в комисии. „Европейският представител има едни права, които някак остават в сянка в тази кампания  – правото да контролира, правото на информираност. Всеки български представител има правото да задава въпроси на чист български език – официален европейски, и да получава отговори на чист български език, да настоява за решаване на проблемите, такива, каквито ги е поставил”, подчерта лидерът на НФСБ.  \r\nТой даде още един пример, засягащ сериозно интересите на България, за който не се говори, тъй като се предъвкват единствено четирите теми за Истанбулската конвенция, пакета „Мобилност”, пакта за миграция и двойните стандарти. „От лятото на 2014 г. в Европейската комисия престоява въпроса за това дали американските централи ТЕЦ „Марица – Изток” 1 и 3 са обект на незаконно получаване на държавна помощ от България в резултат на едни заробващи договори, сключени по времето на Иван Костов”, каза Валери Симеонов. По думите му Европейската комисия е можела да отговори отдавна – тя дава отговор в рамките от 6 до 10 месеца обикновено. „Но го няма българският депутат, няма го българският натиск, за да даде ЕК отговор. А отговорът може да бъде само един – тези централи продават и ток, който не произвеждат. Това си е чиста държавна помощ и противоречи на основните принципи на търговските взаимоотношения. Това трябва да бъде прекратено”, заяви Валери Симеонов.  \r\nТой посочи, че България трябва да търси съмишленици сред останалите държави, особено източноевропейските, които са поставени пред същите условия на натиск от свръхрегулация на големите западни държави. „Защото това, което казах за опитите на Франция и Германия да прокарат решението за преките данъци, е ясно разделение на Европа на Западна и Източна, и неприкрит опит за налагане на интересите на големи държави”, каза лидерът на НФСБ.  \r\n„Затова подчертавам - подходът на българските представители трябва да е различен – постоянен, упорит, настойчив. Затова и ние настояваме в Европейския парламент да влязат представители на НФСБ и Средна Европейска класа, тъй като хората, които ние предлагаме са точно такива – хора, доказали се с действия. Така, както аз мога да кажа, че за тези две години зад мен, най-малкото, има една изградена ограда по границата с Турция, има спрян мигрантски поток”, каза Валери Симеонов. Той посочи още изграждането на мостове към българските общности зад граница, забравени през последните 30 години, отварянето на трудовия пазар за наши сънародници от Украйна – миналата година 8 хиляди души се включиха и така беше спасен туристическия сезон. „Постигането на дисциплина в курортния бранш – благодарение на тези акции „Тишина”, на които някои се подиграваха в бюджета на държавата влязоха няколкостотин милиона лева”, подчерта още Валери Симеонов. Той добави, че има самочувствието на един от хората, благодарение на когото в българския Парламент не е влязла втора турска партия – ДОСТ.", "date": "2019.05.14", "title": "Европейски избори 2019: Валери Симеонов: Франция и Германия готвят предложение за преките данъци, което удря България, а за това се мълчи"}
{"url": "http://www.focus-news.net/news/2019/05/14/2657603/evropeyski-izbori-2019-obuchenieto-na-chlenovete-na-sektsionnite-komisii-v-oblast-shumen-shte-se-izvarshi-v-perioda-ot-16-do-22-may.html", "text": "Обучението на членовете на секционните комисии в област Шумен ще се извърши по график в периода от 16 до 22 май. Това каза пред  Радио „Фокус“ - Шумен  Десислава Василева, говорител на Районна избирателна комисия. В деня на евроизборите на 26 май на територията на областта ще бъдат разкрити 304 избирателни секции. В 76 от тях ще има възможност за машинно гласуване. На територията на община Хитрино ще има три секции, в които ще се гласува машинно, в община Смядово - 2, община Венец - 4, община Каолиново – 7, община Каспичан – 4, община Никола Козлево - 1, община Нови пазар - 9, община Върбица - 4, община Велики Преслав - 5 и община Шумен - 37.  \r\nС право на глас в еворизборите са 165 186 души в област Шумен. Подготовката за изборите протича нормално и в срок, посочи Десислава Христова. До момента в РИК - Шумен няма постъпили жалби или сигнали за нарушения. Поредното заседание на РИК ще се проведе на 15 май. \r\nИвелина ИВАНОВА", "date": "2019.05.14", "title": "Европейски избори 2019: Обучението на членовете на секционните комисии в област Шумен ще се извърши в периода от 16 до 22 май"}
{"url": "http://www.focus-news.net/news/2019/05/14/2657604/blagoevgrad-den-na-uchenicheskoto-samoupravlenie-se-provede-v-su-neofit-rilski-bansko.html", "text": "Тази година СУ „Неофит Рилски” премина под знака на ученическото самоуправление. Това съобщиха от пресцентъра на  Община Банско . Длъжностите и позициите, които получиха прогимназистите, бяха предварително разпределение със съдействието на Ученическия съвет и Марияна Георгиева, училищния психолог. \r\nКлючът символично бе връчен от директора Елеонора Барякова, на Катерина Златева от VIΙ а клас пред цялото училище. Учениците, поели еднодневните си длъжности, заедно с отличителните знаци, получиха много задачи и отговорности. Всички съвестно се заеха с интересната, но не чак толкова лесна задача и я изпълняваха внимателно и с уважение. Учениците с „най-високи позиции” усетиха тежестта на отговорностите. \r\nДиректорът, Катерина Златева, върна ключа на г-жа Барякова и сподели, че е уморена, но доволна от многото и разнообразни дейности, които е свършила през учебния ден. По думите й, работата няма край, но заради доброто на училището и всички в него, трудът си струва. \r\nПоредният наситен с емоции ден в СУ „Неофит Рилски” показа как знанията за кариерното развитие започват в родното училище и продължават цял живот.", "date": "2019.05.14", "title": "Благоевград: Ден на ученическото самоуправление се проведе в СУ „Неофит Рилски”- Банско"}
{"url": "http://www.focus-news.net/news/2019/05/14/2657606/stara-zagora-37-godishen-mazh-e-osaden-na-6-godini-zatvor-za-opit-za-iznasilvane.html", "text": "37-годишен мъж е осъден на 6 години затвор за опит за изнасилване. Това съобщиха от пресцентъра на  Апелативна прокуратура - Пловдив . По обвинителен акт на Районна прокуратура - Казанлък е осъден П.М., на 37 г., за това, че на 8 юли 2018 г. в гр. Мъглиж, обл. Стара Загора, в условията на опасен рецидив, е направил опит да се съвкупи с 19-годишна жена, като я е принудил към това със сила и заплашване – нанесъл множество удари в областта на главата й и отправил към нея думите: “Ще те убия, ще те убия“, като деянието е останало недовършено по независещи от волята му причини. Той е обвинен и за това, че на 13 юни 2018 г. в гр. Казанлък, е извършил действия с цел да възбуди или удовлетвори полово желание без съвкупление, като е употребил сила – хванал е пострадалата – 24-годишна жена, с две ръце и я стискал за гърлото. \r\nРайонен съд - Казанлък му наложи наказание от 6 години „лишаване от свобода“ при първоначален „строг режим” за горепосочените две престъпления спрямо двете жени – опит за изнасилване и блудство.  \r\nП.М.е осъждан за кражби, като по последната присъда от две години „лишаване от свобода“ е изтърпял наказанието си през декември 2017 г. В досъдебното производство спрямо П.М. е била определена мярка за неотклонение „задържане под стража“, считано от 11 юли 2018 г. Присъдата не е влязла в законна сила и по жалба на П.М.подлежи на разглеждане от втора инстанция.", "date": "2019.05.14", "title": "Стара Загора: 37-годишен мъж е осъден на 6 години затвор за опит за изнасилване"}
{"url": "http://www.focus-news.net/news/2019/05/14/2657602/d-r-lyumobir-kulinski-babh-problemat-s-dvoyniya-standart-pri-hranite-naistina-sashtestvuva.html", "text": "Проблемът с двойния стандарт при храните наистина съществува. Това каза директор на Дирекция „Контрол на храните“ към Българската агенция по безопасност на храните по време на пресконференция за разпространяване на резултатите от проведено проучване в рамките на проект за установяване на нелоялни търговски практики, предаде репортер на  Агенция „Фокус“ . „През 2017 г. БАБХ започна проучването на така наречения феномен при двойния стандарт при храните. Той припомни, че тогава агенцията е подходила по-рационално към вземането на проби, като се е следяло те да бъдат еднакви за ЕС и България“, припомни д-р Кулински. „Направихме и последващо проучване и взехме 30 продукта, пробите бяха взети от Германия и Австрия. Анализът на съдържанието в 7 продукта показа различия, при някои от тях съществени. В 15 от изследваните 20 продукта, продуктите бяха по-евтини в Европа от тези в България“, припомни още д-р Кулински.   \r\nТой обясни, през 2018 г. агенцията е решила да продължи изследването, като е взела мерки да разшири изследваните групи храни. „Взеха се 31 проби от Италия, Франция и Швейцария. Вторият етап показа отново не толкова съществени различния в състава на продуктите, но се отчетоха големи разлики в цените“, допълни той.    \r\nД-р Кулински отбеляза, че при третия етап на изследването отново са се увеличи пробите на изследване. „През 2018 г. открихме в 13 продукта различния в състава. Проблемът с двойния стандарт при храните наистина съществува“, добави той. \r\nДаяна ДЮЛГЕРОВА", "date": "2019.05.14", "title": "Д-р Люмобир Кулински, БАБХ: Проблемът с двойния стандарт при храните наистина съществува"}
{"url": "http://www.focus-news.net/news/2019/05/14/2657605/evropeyski-izbori-2019-mariya-gabriel-gerb-tsifrovata-transformatsiya-vav-vsichki-evropeyski-strani-e-prioritet-i-webit-onagledyava-tova.html", "text": "Цифровата трансформация във всички европейски страни е приоритет и Webit онагледява това. Това каза водачът на листата на ГЕРБ и СДС за европейските избори Мария Габриел на откриването на Webit.Festival, предаде репортер на  Агенция „Фокус“ . „През последните години бях на много събития, посветени на цифровите технологии. Но има нещо специално в Webit. Всички можем да почувстваме тази енергия, която събира хора отвсякъде, за да работим заедно за нашето цифрово бъдеще“, заяви Мария Габриел и посочи, че това е вдъхновяващо. „За мен изграждането на цифровата трансформация, така че тя да обхваща всички европейски страни, е приоритет. И Webit онагледява този европейски модел“, заяви тя. Мария Габриел посочи, че нищо не е възможно без хората, защото те са основният двигател на Европа. \r\n„Европа отбеляза значителен напредък през последните две години по отношение на цифровата трансформация. И днес е един прекрасен повод да кажем, че се гордеем с постигнатото на европейския цифров единен пазар – премахваме бариери, работим за край на роуминга, подобряване на свързаността, електронната търговия, киберсигурността, електронното управление и т.н. Засилихме и сътрудничеството извън Европа. И съм благодарна, че днес сме тук, за да продължаваме да градим цифровото си бъдеще“, заяви Мария Габриел.  \r\n„През 2018 г. на европейско равнище повече от 25 млрд. евро цифров капитал са инвестирани в европейски дружества. Повече от 7,3 млрд. евро са инвестирани в технологични иновативни компании“, обясни тя. Мария Габриел посочи, че Европа може да си върне лидерското място в технологиите, ако се постави фокус върху три основни елемента - екосистеми, талант и платформа. „Успехът е в нашият ум, в нашата положителна енергия. Европа е поставена пред големи предизвикателства, липсват ѝ големи платформи, но никога не трябва да се предаваме. Вярвам, че всички заедно още по-силно ще утвърдим нашите демократични ценности. Нека да работим заедно за изграждането на по-човешка, по-демократична Европа и по-конкурентно способна“, коментира Мария Габриел. \r\nЦветилена СИМЕОНОВА", "date": "2019.05.14", "title": "Европейски избори 2019: Мария Габриел, ГЕРБ: Цифровата трансформация във всички европейски страни е приоритет и Webit онагледява това"}
{"url": "http://www.focus-news.net/news/2019/05/14/2657607/burgas-pametnik-na-pisatelya-agop-melkonyan-shte-bade-postaven-v-dvora-na-kirilitsata-kray-grad-pliska.html", "text": "След този на поетесата Петя Дубарова, поставят в Двора на кирилицата край град Плиска паметник на още един бургаски писател – Агоп Мелконян. Официалното откриване на новите попълнения в експозицията е на 15 май от 15.00 часа. Това съобщиха от пресцентъра на  Община Бургас . Сред тях са още паметниците на символиста Теодор Траянов, на Гарегин Нъждех – публицист, създател и командир на доброволческата Арменска рота в Македоно-одринското опълчение, както и на още няколко автори, писали на кирилица: Расул Гамзатов – аварски писател, Шахемир Мурадов – лезгински писател, Ахметхан Абубакар – даргински писател, Ефенди Капиев – лакски писател. Освен с интересната си проза, бургазлията Агоп Мелконян остава в културната памет на България като журналист от легендарния вестник „Орбита“ и един от редакторите на поредицата „Библиотека Галактика“.", "date": "2019.05.14", "title": "Бургас: Паметник на писателя Агоп Мелконян ще бъде поставен в Двора на кирилицата край град Плиска"}
{"url": "http://www.focus-news.net/news/2019/05/14/2657609/nova-makedoniya-makedoniya-zapadnite-balkani-gubyat-tarpenie-v-chakalnyata-na-es.html", "text": "За влизане в Европейския съюз Сърбия чака 10, Черна гора – 11, а Македония 14 години. В продължение на много години тези държави от Западните Балкани са разкарвани по различни присъединителни фази, за да станат част от Съюза заедно с Албания, Босна и Херцеговина и дори Косово, в определени части от процеса. Докато ЕС се подготвя за едни от най-ключовите избори в своята история в края на този месец, недоволството на държавите, които са в листата на чакащите за влизане в блока, показва един от начините на разбиране на предизвикателствата, с които Съюзът се сблъсква сега и в бъдеще, пише вестник  „Нова Македония“  в материал, представен без редакторска намеса. \r\nЕС е основан през 1993 г. с 12 членове от Западна Европа. Оттогава той постепенно се разширява до 28 членове, а Хърватия се присъединява към Съюза през 2013 г. Осем страни от Западните Балкани са в списъка на чакащите за присъединяване към ЕС, като трябва да изпълнят изискванията на един продължителен процес, който включва привеждане на държавните закони в съответствие с европейската политика и получаване на подкрепа от други членове, Европейската комисия, Съвета на ЕС и Европейския парламент. Този процес включва и напредък в решаването на вътрешните проблеми и етническото напрежение, което прави региона сравнително икономически слаб. Но кандидатите се оплакват, че процесът е бавен и изискванията за влизане са твърде строги. В същото време антиевропейските настроения се увеличават и държави като Китай, Турция и Русия се наложиха като алтернативно решение. \r\nПрез последните две години ЕС отвори възможността за приемане на нови членове от Западните Балкани. Когато ЕС обяви засилената си стратегия за региона през 2018 г., тя включваше амбициозен план за приемане на поне две балкански държави, най-вероятно Сърбия и Черна гора, до 2025 година. Проектът за разширяване на ЕС не е направен само в полза на бъдещите членове, но европейските лидери смятат, че това ще им донесе стабилен износ, демокрация и икономическо развитие на техните съседи, контрол над стратегическа геополитическа област, предотвратяване на държави като Русия и Китай да налагат своето влияние в Европа и да получат още по-голяма сила на световната сцена. \r\nНо страните от Западните Балкани губят търпение в процеса. Проучванията показват, че 26% от анкетираните в региона не вярват, че техните държави изобщо ще влязат в ЕС. Някои опозиционни политици в Сърбия вече призовават страната да се оттегли от процеса на присъединяване. На неотдавнашна среща на върха в Берлин президентът на Косово Хашим Тачи призова САЩ да се включат по-активно в преговорите за разрешаване на проблемите между Косово и Сърбия, като заяви пред Ройтерс, че \"без Съединените щати никога няма да има диалог, преговори или някакво споразумение\" , защото \"ЕС не е обединен в този процес\". \r\nНедоволството вероятно ще се засили, ако ЕС не започне официални преговори за присъединяване на Македония и Албания през юни, за което европейският комисар по разширяването е уверен, че ще се случи. Датата на преговорите беше отложена през юни миналата година, когато някои държави-членки на ЕС, включително Франция и Холандия, смятаха, че държавите не са направили достатъчно, за да подобрят върховенството на закона и борбата с организираната престъпност. \r\nМеждувременно други държави наложиха своето влияние в региона. Китай смята, че регионът е стратегически начин да влезе в Централна Европа и да разшири инициативата \"Един пояс, един път\". Държавата ежегодно провежда бизнес срещата \"16 + 1\" с държавите от Централна и Източна Европа, включително Албания, Сърбия и Босна и Херцеговина. Китайската корпорация за пътища и мостове (CBBC) изгражда пътища, мостове, фабрика за гуми и индустриален парк в Сърбия, както и спорна магистрала, която ще свърже страната с адриатическото крайбрежие на Черна гора. Сръбският министър на строителството, транспорта и инфраструктурата Зорана Михайлович наскоро заяви, че \"не би било нескромно и погрешно Сърбия да бъде наречена основният китайски партньор в Европа\". \r\nИзраел и Обединените арабски емирства също увеличиха инвестициите си в инфраструктурни и строителни проекти в Западните Балкани заедно с Турция, която също очакваше влизането в ЕС от много години. Тя спомена първо за идеята за присъединяване към ЕС още през 2004 г., но членството беше замразено, а Европейският парламент наскоро въведе незадължителна резолюция, призоваваща ЕС да преустанови преговорите. \r\nМеждувременно за някои експерти руските търговски инвестиции сигнализират за желание за \"създаване на балканска политическа и икономическа зависимост\", както пишат Пол Стронски и Ани Хийамс от Международния институт за мир Карнеги. Според тях Русия е против влизането на балканските държави в ЕС и стремежа на Македония да стане част от НАТО. \r\nОпасенията, че тези държави искат да отслабят европейското влияние в региона и, в случая на Русия, да изострят етническото напрежение, принудиха Франция и Германия да свикат обявената среща на Балканите, която се проведе в Берлин на 29 април. Но ако целта им беше да убедят държавите, че ЕС все още иска да ги приеме, очевидно е, че те не са успели. След срещата на върха косовският президент Тачи заяви пред Financial Times, че \"не само той, но и всички лидери в региона са разочаровани от срещата в Берлин, защото нищо конкретно не е казано\". \r\nАко трябва да бъдем реални, ЕС иска да реши редица нерешими въпроси. Осем нерешени гранични спора останали още от разпадането на бивша Югославия, все още предизвикват разделение сред балканските държави. Еманюел Макрон и Ангела Меркел се надяват скоро спорът между Косово и Сърбия да бъде разрешен, като европейските служители смятат, че той пречи на целия регион. Косово обяви независимост от Сърбия през 2008 г., решение, което Сърбия все още не признава. В отговор на сръбската блокада за членство в Интерпол, наскоро Косово въведе 100% тарифи за сръбски продукти. По време на срещата на върха в Берлин не беше постигнат напредък, въпреки че следващата среща с двете страни е насрочена за юли. \r\nСъщо така, настоящите протести срещу предполагаемата корупция, държавните скандали и авторитаризма на правителствата в Албания, Сърбия и Черна гора трябва да бъдат прекратени. Сред самите европейски лидери съществуват различия относно това дали Балканите са готови да станат част от блока. Някои се безпокоят, че преговорите за разширяване ще засилят въздействието на евроскептиците в предстоящите избори за Европейски парламент. Джонатан Катс, старши сътрудник в Германския фонд \"Маршал\" на Института на САЩ, казва, че \"те не искат политически риск и подсилват напрежението\". \r\nДържавите от Западните Балкани могат да се обърнат към други страни като \"начин да защитят и поне временно да компенсират забавянето на процеса на присъединяване към ЕС\", според Вук Вуксанович, докторант в Лондонското училище по икономика и бивш аташе по политиката на сигурността в сръбското МВнР. Но Вуксанович смята, че членството в ЕС остава \"единствената възможност, която има стратегически смисъл\". ЕС е най-големият търговски партньор в региона, а Европейската банка за възстановяване и развитие обяви миналия месец, че тази година ще инвестира 1,1 милиарда евро в Западните Балкани. \r\nЕвропейските лидери твърдят, че членството е бавен, но полезен процес, който трябва да донесе по-голям просперитет и мир в регион, в който има нужда от тях. Държавите от Западните Балкани ще искат да се придържат към това обещание, но не е ясно колко време ще продължи и кой междувременно ще наложи влиянието си. \r\nПревод и редакция:", "date": "2019.05.14", "title": "„Нова Македония“ (Македония): Западните Балкани губят търпение в чакалнята на ЕС"}
{"url": "http://www.focus-news.net/news/2019/05/14/2657612/yambol-spektakalat-karmina-burana-shte-bade-predstaven-v-grada-na-10-yuni.html", "text": "Култовият спектакъл „Кармина Бурана“ гостува в Ямбол на 10 юни, в рамките на програмата за празника на града. Това съобщиха от пресцентъра на  Общината . Почитателите на класическата музика могат да се насладят на знаменитото произведение на Карл Орф в зала „Диана“ от 20.00 часа. Спектакълът ще бъде представен от Плевенската филхармония, под диригентската палка на маестро Найден Тодоров. Солисти са Мария Цветкова-Маджарова – сопран, Александър Крунев – баритон и Георги Султанов – тенор. Впечатляващото произведение ще бъде изпълнено с голям хоров състав, включващ   плевенския Общински хор „Гена Димитрова”, хор на Русенска опера, хор „Звъника“ и балетна формация на читалище „Съгласие – 1869“ – гр. Плевен. \r\nОсвен „Кармин Бурана“, в концертния спектакъл ще прозвучат още любими на меломаните произведения: „Болеро“ на Равел, „Завладяването на Рая“ от Вангелис, „Заратустра“ на Р. Щраус, „В пещерата на планинския цар“ от сюитата „Пер Гинт“ на Едвард Григ. Разточителният музикален спектакъл е под режисурата на Надя Христозова. \r\n„Кармина Бурана“ или както е популярна още „Колелото на съдбата“, се възприема като триумф на човека над житейските превратности и проблеми. Произведението се изпълнява за първи път през 1937 г. във Франкфурт и през годините се утвърждава като едно от най-предпочитаните съвременни музикални творби. Сценичното произведение на Карл Орф е базирано на сборник от 254 поеми, открити през 1803 г. в манастир, близо до Мюнхен. Основната част на ръкописа е написана през 1230 г. и съдържа осем миниатюри, сред които Колелото на съдбата, Фантастичната гора, Влюбена двойка, сцени от историята на Еней и Дидона др. Литературният текст предизвиква небивал интерес като най-големия запазен сборник с поезията на средновековни странстващи поети - голиардите.  \r\nПищният спектакъл се представя за първи път в Ямбол и се реализира с подкрепата на Община Ямбол. Билети за „Кармина Бурана“ могат да бъдат закупени от мрежата на Eventim, както и на място - касата в Голямата зала на Община Ямбол.", "date": "2019.05.14", "title": "Ямбол: Спектакълът „Кармина Бурана“ ще бъде представен в града на 10 юни"}
{"url": "http://www.focus-news.net/news/2019/05/14/2657610/yordan-yordanov-kmet-na-dobrich-10-bloka-sa-iztsyalo-obnoveni-po-programata-za-energiyna-efektivnost-na-mnogofamilni-zhilishtni-sgradi.html", "text": "10 блока са изцяло обновени по програмата за енергийна ефективност на многофамилни жилищни сгради. Това съобщи кметът на Добрич Йордан Йорданов, предаде кореспондент на  Радио „Фокус” – Варна . „Мерки за енергийна ефективност са приложени в жк. „Балик“ - блокове 31, 62, жк. „Дружба“ - блокове 4, 33, 39, 36, жк. „Русия“ – блок 55, 53, 49, ул. Максим Горки“ 5. За останалите 20 жилищни сгради дейностите са доста напреднали\", отбеляза кметът Йордан Йорданов. По думите му по сградите се работи активно. Има и блокове, където по различни причини все още строителните дейности не са започнали – ул. „Емона“ 5, ул. „Кубадин“ 1. При първоначалната процедура за тези улици не са били избрани изпълнители. Законът задължава Общината да обяви нова процедура. Обществената поръчка е обявена отдавна и се очаква съвсем скоро да бъде направен избор на изпълнители. И там се очаква до края на лятото да започнат строителните дейности. Останалите жилищни сгради са на етап проектиране, изготвяне на документи за оценки за съответствие и във всеки един момент могат да започнат за тези сгради и строителните дейности. До края на есента се очаква изброените жилищни сгради да бъдат напълно готови, посочи кметът. На интернет страницата на Община град Добрич в рубриката „Актуални теми“ подлинк „Национална програма за енергийна ефективност на многофамилни жилищни сгради“ е публикувана пълна информация за напредъка на дейностите. \r\nЖулиета НИКОЛОВА", "date": "2019.05.14", "title": "Йордан Йорданов кмет на Добрич: 10 блока са изцяло обновени по програмата за енергийна ефективност на многофамилни жилищни сгради"}
{"url": "http://www.focus-news.net/news/2019/05/14/2657614/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за победителите в тазгодишния литературен конкурс за есе „Спас Зефиров“. Какви са различните интерпретации по темата „Милосърдието като добродетел“ ще коментираме с Богдана Сиракова от читалище „Развитие“ в Пещера. С отец Димитър от църквата „Св. Петка“ ще научим повече за историята на храма в родопския град и за ценната икона на Света Петка. Ще научим и за последните дарения на общинския съветник д-р Лиляна Кавръкова на Професионалния техникум по хранително-вкусови технологии в Пещера. Телефоните за връзка със студиото са 0885 606692 и 034  420020.", "date": "2019.05.14", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/05/14/2657611/evropeyski-izbori-2019-tsvetan-tsvetanov-gerb-pozdravleniya-za-mariya-gabriel-v-dneshniya-debat.html", "text": "От днешния дебат за всички вече е ясно кой може да защитава българските национални интереси в Европа. Това могат да правят подготвени и компетентни хора като Мария Габриел и кандидатите на ГЕРБ, а не такива, които залагат на популизма. Поздравления за Мария Габриел в днешния дебат! Това написа зам.-председателят на ПП ГЕРБ и председател на предизборния щаб на партията Цветан Цветанов в социалната мрежа „Фейсбук“ по повод състоялия се дебат между водача на листата на ГЕРБ и СДС Мария Габриел и водача на листата на БСП за България Елена Йончева.", "date": "2019.05.14", "title": "Европейски избори 2019: Цветан Цветанов, ГЕРБ: Поздравления за Мария Габриел в днешния дебат"}
{"url": "http://www.focus-news.net/news/2019/05/14/2657608/dimitar-margaritov-kzp-nyama-riskove-za-zhivota-i-zdraveto-na-potrebitelite-ot-produktite-izsledvani-za-dvoyniya-standart.html", "text": "Няма рискове за живота и здравето на потребителите от продуктите, изследвани за двойния стандарт. Това каза председателят на КЗП Димитър Маргаритов по време на пресконференция за разпространяване на резултатите от проведено проучване в рамките на проект за установяване на нелоялни търговски практики, предаде репортер на  Агенция „Фокус“ . „До тук имахме политическото поставяне на темата от тук нататък, за да оправдаем всичко случило се до момента, ще ни трябва много работа експертна“, уточни Маргаритов. Според него проблемът ще се реши само когато се събере информация за нелоялните практики. \r\nТой отбеляза, че в проучването е възможно да се установи, че съществуването на двойния стандарт не е разделено по линия на държавите „запад и изток“, а се нарушават и потребителските права и на граждани от развитите европейски държави. „Няма рискове за живота и здравето на потребителите от изследванията, които направихме при двойния стандарт при храните“, изтъкна още Маргаритов.  \r\nДаяна ДЮЛГЕРОВА", "date": "2019.05.14", "title": "Димитър Маргаритов, КЗП: Няма рискове за живота и здравето на потребителите от продуктите,  изследвани за двойния стандарт"}
{"url": "http://www.focus-news.net/news/2019/05/14/2657613/nsi-prez-parvoto-trimesechie-na-2019-g-srednata-mesechna-rabotna-zaplata-e-1-208-lv-i-narastva-spryamo-chetvartoto-trimesechie-na-2018-g-s-32.html", "text": "През първото тримесечие на 2019 г. средната месечна работна заплата e 1 208 лв. и нараства спрямо четвъртото тримесечие на 2018 г. с 3.2%. Това сочи  статистика на Националния статистически институт (НСИ) . По предварителни данни на Националния статистически институт наетите лица по трудово и служебно правоотношение към края на март 2019 г. нарастват с 26.3 хил., или с 1.1%, спрямо края на декември 2018 г., като достигат 2.32 милиона. Спрямо края на четвъртото тримесечие на 2018 г. най-голямо увеличение на наетите лица се наблюдава в икономическите дейности „Култура, спорт и развлечения“ - с 5.9%, „Създаване и разпространение на информация и творчески продукти; далекосъобщения“ - с 4.3%, и в „Селско, горско и рибно стопанство“ - с 4.0%. Най-голямо намаление на наетите лица по трудово и служебно правоотношение е регистрирано в дейност „Добивна промишленост“ - с 0.6%. \r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21.9 и 17.1%.  \r\nВ края на март 2019 г. в сравнение с края на март 2018 г. наетите лица по трудово и служебно правоотношение се увеличават с 5.7 хил., или с 0.2%. Най-голямо увеличение на наетите се наблюдава в икономическите дейности „Строителство“ - със 7.4 хил., „Създаване и разпространение на информация и творчески продукти; далекосъобщения“ - с 4.5 хил., и „Административни и спомагателни дейности“ - с 2.9 хил., а най-голямо намаление - в „Преработваща промишленост“ - с 11.1 хиляди. В процентно изражение увеличението е най-значително отново в икономическите дейности „Строителство“ и „Създаване и разпространение на информация и творчески продукти; далекосъобщения“ - съответно с  6.0 и 5.0%, а най-голямо намаление е регистрирано в „Добивна промишленост“ - с 4.8%.  \r\nСредната брутна месечна работна заплата за януари 2019 г. е 1 192 лв., за февруари - 1 184 лв., и за март - 1 247 лева.  \r\nПрез първото тримесечие на 2019 г. средната месечна работна заплата e 1 208 лв. и нараства спрямо четвъртото тримесечие на 2018 г. с 3.2%. Икономическите дейности, в които е регистрирано най-голямо увеличение, са „Операции с недвижими имоти“ - с 11.4%, „Други дейности“ - със 7.8%, и „Административни и спомагателни дейности“- с  6.4%.   \r\nПрез първото тримесечие на 2019 г. средната месечна работна заплата нараства с 12.2% спрямо първото тримесечие на 2018 г., като най-голямо e увеличението в икономическите дейности „Операции с недвижими имоти“ - със 17.9%, „Други дейности“ - с 16.9%, и „Образование“ - с 14.8%.  \r\nИкономическите дейности с най-високо средномесечно трудово възнаграждение на наетите лица по трудово и служебно правоотношение през първото тримесечие на 2019 г. са: \r\n- „Създаване и разпространение на информация и творчески продукти; далеко-съобщения“ - 2 930 лева \r\n- „Финансови и застрахователни дейности“ - 1 994 лева  \r\n- „Производство и разпределение на електрическа и топлинна енергия и на газообразни горива“ - 1 877 лева. \r\nНай-нископлатени са били наетите лица в икономическите дейности: \r\n- „Хотелиерство и ресторантьорство“ - 729 лева \r\n- „Други дейности“ - 898 лева \r\n- „Строителство“ - 920 лева. \r\nСпрямо същия период на предходната година средната месечна работна заплата през първото тримесечие на 2019 г. в обществения сектор нараства с 10.7%, а в частния - с 12.6%.", "date": "2019.05.14", "title": "НСИ: През първото тримесечие на 2019 г. средната месечна работна заплата e 1 208 лв. и нараства спрямо четвъртото тримесечие на 2018 г. с 3.2%"}
{"url": "http://www.focus-news.net/news/2019/05/14/2657615/prezidentat-rumen-radev-tryabva-da-mislim-poveche-za-etikata-na-inovatsiite.html", "text": "Трябва да мислим повече за етиката на иновациите. Това каза президентът Румен Радев по време на откриването на Webit.Festival, предаде репортер на  Агенция „Фокус“ . \r\n„Има събития, които остават в историята със своята значимост. Има и такива, които отварят вратите към бъдещото със своята прозорливост. Има и други, които оставят дълбок емоционален отпечатък. Webit е всичко това“, заяви Румен Радев. „Всички ние в тази зала днес имаме уникалния шанс заедно да погледнем в бъдещето. Виждаме как само за едно десетилетие Webit се превърна в глобален форум и флагман на иновациите, предприемачеството и новите технологии по света. За нас, българите, Webit е и гордост не само защото е български патент, наложи София като дигитална столица и  утвърждава България като лидер в иновациите. Но и защото Webit доказа нещо много важно – че в областта на иновациите вече няма малки и големи държави, а има държави с амбиции за успех и каузи за проспериращо бъдеще. Че има успех там, където иновациите намират подкрепа в обществото, местната и изпълнителната власт“, каза още държавният глава. \r\n„Искам да изостря вниманието върху сложността на процесите и ефектите от дигитализацията. Все по-голямото проникване на технологиите в живота налагат все повече скоростта като приоритет в разработването на новите продукти“, коментира Радев и посочи, че времето от възникването на дадена идея до нейното претворяване в реалния живот се скъсява драматично. „И въпреки този огромен натиск за скорост, разработчиците не трябва да забравят нещо много важно – че алгоритмите и софтуерът, които се разработват днес, ще влияят върху ценностите и формирането на моделите на поведение утре. Особено върху младите хора. И  това е голяма отговорност и изисква да мислим все повече върху етиката на иновациите. И това е голяма заслуга на Webit – да събира на едно място хората, от които зависи този сложен процес – предприемачи, разработчици, учени, журналисти, политици“, коментира Радев. \r\nЦветилена СИМЕОНОВА", "date": "2019.05.14", "title": "Президентът Румен Радев: Трябва да мислим повече за етиката на иновациите"}
{"url": "http://www.focus-news.net/news/2019/05/14/2657616/kyustendil-po-5-lvkg-se-prodavat-chereshite-na-pazara-v-grada.html", "text": "По 5 лв./кг се продават черешите на пазара в Кюстендил, предаде репортер на  Радио „Фокус” – Кюстендил . Цената е за ранни череши от Петрич. На места плодовете се намират и за 6 лв./кг. 5 лв./кг е цената на ягодите, които според търговците също са българско производство.  \r\nМежду 1.40 и 3 лв./кг се продават оранжерийните домати, а краставиците са на цена 1.50 лв./кг. Това е и цената на тиквичките за готвене. Пресните картофи се продават за 1.60 лв./кг. Към момента на пазара в Кюстендил липсват плодове и зеленчуци, произведени в региона. \r\nВенцеслав ИЛЧЕВ", "date": "2019.05.14", "title": "Кюстендил: По 5 лв./кг се продават черешите на пазара в града"}
{"url": "http://www.focus-news.net/news/2019/05/14/2657620/shumen-mezhdu-5-i-8-lvkg-e-tsenata-na-chereshite-na-kooperativniya-pazar-v-grada.html", "text": "Между 5 и 8 лв./кг е цената на черешите на кооперативния пазар в града, показа репортерска проверка на  Радио „Фокус“ - Шумен . По всички сергии, които предлагат от плода, има табелки, че черешите са български. На много места обявената цена е за половин килограм череши. Ягодите масово се предлагат на цена 5 лв./кг. Търговците твърдят, че те са също родно производство. В хипермаркет от  голяма верига се продават гръцки ягоди - цената е 1.79 лв. за 250 грама. Има праскови и нектарини от Испания, като тарелките от 500 грама струват 3.99 лв., цената за килограм е 8.99 лв. \r\nИвелина ИВАНОВА", "date": "2019.05.14", "title": "Шумен: Между 5 и 8 лв./кг е цената на черешите на кооперативния пазар в града"}
{"url": "http://www.focus-news.net/news/2019/05/14/2657617/dimitar-margaritov-kzp-tryabva-da-ima-ravno-tretirane-na-potrebitelite.html", "text": "Трябва да има равно третиране на потребителите. Това каза председателят на КЗП Димитър Маргаритов по време на пресконференция за разпространяване на резултатите от проведено проучване в рамките на проект за установяване на нелоялни търговски практики, предаде репортер на  Агенция „Фокус“ . Той припомни, че потреблението на българите в последните години нараства.  Маргаритов отбеляза, че проучването за двойния стандарт при храните е извършен от професионалисти и експерти, за това и смята, че резултатите, които ще се придобият от него, ще бъдат обективни. „Проектът за двоен стандарт при храните е концентриран в общо 5 държави. Португалия, Испания, Германия. Гърция и Унгария“, посочи той. „Всичко това, което се прави за двойния стандарт при храните, е съгласувано с Единната методика за изследване на различните видове продукти в ЕС“, добави председателят на комисията. „КЗП ще закупи спиртни напитки, макаронени изделия, млечни продукти, сладкиши, подправки и консерви и те ще бъдат подложени на изпитване, за да излязат резултатите, дали има наличие на двоен стандарт“, посочи Маргаритов. По думите му за тази цел са организирани работни групи от КЗП, БАБХ, Министерството на икономиката и  потребителски организации.  \r\nДаяна ДЮЛГЕРОВА", "date": "2019.05.14", "title": "Димитър Маргаритов, КЗП: Трябва да има равно третиране на потребителите"}
{"url": "http://www.focus-news.net/news/2019/05/14/2657621/biser-mihaylov-oblasten-upravitel-na-blagoevgrad-kam-momenta-obstanovkata-v-oblastta-e-spokoyna-izvarshvame-denonoshtno-nablyudenie-na-nivata-na-osnovnite-reki-i-pritotsite-im.html", "text": "Въпреки обявения жълт код за валежи към момента обстановката в Благоевградска област е спокойна. Това каза за  Радио „Фокус“ - Пирин  областният управител Бисер Михайлов. „Както винаги при обявен жълт код за валежи започваме да извършваме денонощно наблюдение на нивата на основните реки и притоците на територията на област Благоевград. Нямаме регистрирани повишения на двете основни реки - Струма и Места, за изминалото денонощие. Служители на „Напоителни системи“ продължават с огледите и с наблюдението на нивата на реките, като можем да отчетем, че повишението на язовир „Логодаж\" за изминалото денонощие е само с 1 см“, посочи той. Михайлов отбеляза, че имат свободни обеми на язовирите, които да поемат евентуалните валежи. По думите му наблюдението на основните язовири се извършва от Държавната агенция по метрология и технически надзор. \r\nНатали СТЕФАНОВА", "date": "2019.05.14", "title": "Бисер Михайлов, областен управител на Благоевград: Към момента обстановката в областта е спокойна извършваме денонощно наблюдение на нивата на основните реки и притоците им"}
{"url": "http://www.focus-news.net/news/2019/05/14/2657622/plamen-slavov-arheologicheski-muzey-veliki-preslav-za-parvi-pat-v-preslav-shte-gostuva-tnar-malko-preslavsko-sakrovishte-ot-13-vek.html", "text": "За първи път в Преслав ще гостува т.нар. Малко преславско съкровище от 13 век. Това каза пред  Радио „Фокус“ - Шумен  Пламен Славов, директор на Археологическия музей във Велики Преслав. То ще бъде показано в рамките на инициативата „Европейска нощ на музеите\", която ще бъде открита от 18.00 часа на 18 май. Пламен Славов каза още, че то е намерено преди голямото Преславско златно съкровище през 1971 година при проучвания в дворцовата част на Стария град. Скъпоценностите са били скрити в своеобразен „сейф“ в каменна стена - издълбан във варовика на стената, закрит с варовиково капаче.  „Съкровището е от 10 предмета, златни и сребърни монети, златни гривни и наушници. Вероятно са принадлежали на някои от знатните боляри или на фамилията на управителя на Преслав“, каза Пламен Славов. Той посочи, че съкровището се съхранява в Националния исторически музей в София. Сега ще остане в музея в Преслав до началото на месец септември. Съкровището е публикувано от доц. Маргарита Ваклинова. В рамките на изложбата в Европейската нощ на музеите, Националният исторически музей показва в Преслав още една находка от Шуменския край - манастирски слънчев часовник от 9 - 10 век. „Голяма рядкост са у  нас такива часовници, инкрустирани в стените на църкви“, каза още Пламен Славов. \r\nИвелина ИВАНОВА", "date": "2019.05.14", "title": "Пламен Славов, Археологически музей - Велики Преслав: За първи път в Преслав ще гостува т.нар. Малко преславско съкровище от 13 век"}
{"url": "http://www.focus-news.net/news/2019/05/14/2657619/gl-insp-petko-kamburov-patna-politsiya-varna-ot-nachaloto-na-godinata-sa-ustanoveni-16-nepalnoletni-litsa-shofirali-bez-knizhki.html", "text": "От началото на годината, служители на Областната дирекция на МВР във Варна са установили 16 непълнолетни водачи, управлявали моторни превозни средства без съответното свидетелство. Това каза на пресконференция във връзка с кампанията „Не шофирай, ако си пил!“ гл. инспектор Петко Камбуров, началник на „Пътна полиция“ - Варна, предаде репортер на  Радио „Фокус“ – Варна . Според Камбуров всяка година ОДМВР оказва пълно съдействие на кампанията. По отношение на нарушения, свързани с употреба на алкохол и наркотични вещества, според него се забелязва понижение с всяка изминала година и това в немалка степен се дължи на превенцията. „От началото на 2019 година са извършени 12 361 проверки за  алкохол на водачи. Установените нарушения са 116, а за 62 са образувани досъдебни производства заради шофиране с концентрация в кръвта от 1.2 промила. 45 са били водачите с положителни проби за наркотици, от които 10 са употребили марихуана, 33-ма – метаамфетамин и амфетамин и по един – опиати или кокаин\", посочи той. Според инсп. Петко Камбуров пътните произшествия в резултат на употреба на алкохол от страна на водача от началото на тази година са две. Три катастрофи са причинени от шофьори, употребили наркотични вещества и седнали зад волана \r\nДиана СТОЕВА", "date": "2019.05.14", "title": "Гл. инсп. Петко Камбуров, „Пътна полиция“ – Варна: От началото на годината са установени 16 непълнолетни лица, шофирали без книжки"}
{"url": "http://www.focus-news.net/news/2019/05/14/2657627/pazardzhik-okrazhniyat-sad-shte-gleda-delo-sreshtu-direktor-na-gimnaziya-v-grad-septemvri-obvinen-za-bezstopanstvenost.html", "text": "Окръжен съд - Пазарджик ще гледа дело за безстопанственост, съобщиха от администрацията на  Съда . Делото е образувано по обвинителен акт на Окръжна прокуратура – Пазарджик. Срещу Иван Шушнев е повдигнато обвинение за това, че за периода 06 декември 2012 – 01 февруари 2013 година като длъжностно лице – директор на гимназия в град Септември, не е положил достатъчно грижи за ръководенето и управлението на училището. Началото на съдебното заседание е в 14.00 часа, а докладчик е съдия Ивета Парпулова.", "date": "2019.05.14", "title": "Пазарджик: Окръжният съд ще гледа дело срещу директор на гимназия в град Септември, обвинен за безстопанственост"}
{"url": "http://www.focus-news.net/news/2019/05/14/2657625/smolyan-oblastta-e-na-posledno-myasto-po-koefitsient-na-razhdaemost-v-stranata.html", "text": "През 2018 г. в област Смолян са регистрирани 674 родени деца, като от тях 671 (99.6%) са живородени. В сравнение с предходната година броят на живородените е намалял със 70 деца, или с 9.4%. Това съобщиха от отдел „Статистически изследвания“ към  Териториално статистическо бюро „Юг“ . \r\nКоефициентът на обща раждаемост през 2018 г. е 6.3‰, а през предходните 2017 и 2016 г. той е бил съответно 6.8 и 7.0‰. Броят на живородените момчета (368) е с 65 по-голям от този на живородените момичета (303), или на 1 000 живородени момчета се падат 823 момичета. За сравнение в предходната година на 1 000 родени момчета се падат 1 064 момичета. В градовете и селата живородените са съответно 410 и 261 деца. Коефициентът на раждаемост в градовете е 6.9‰, а в селата – 5.6‰. През 2017 г. тези коефициенти са били съответно 7.2 и 6.3‰. \r\nВ териториален аспект най-висока е раждаемостта в общините Рудозем – 7.5‰, Мадан – 6.9‰ и Чепеларе – 6.7‰. С най-ниска раждаемост през 2018 г. са общините Неделино – 5.4‰, Девин – 5.1‰ и Баните – 2.8‰. Общо за страната коефициентът на раждаемост е 8.9 на хиляда. Област Смолян е на последно място в страната по този показател. \r\nБроят на жените във фертилна възраст (15 – 49 навършени години), или размерът на родилния контингент и неговата плодовитост оказват съществено влияние върху равнището на раждаемостта и определят характера на възпроизводството на населението. Броят на жените във фертилна възраст към 31 декември 2018 г. е 19 208, като спрямо предходната година той намалява с 819, а спрямо 2016 г. – с 1 625 жени. \r\nСъществено значение за намалението на раждаемостта оказват и измененията във възрастовата структура на родилния контингент. Трябва да се има предвид, че 82.0% от ражданията се осъществяват от жените на възраст от 20 до 34 години, които раждания през 2018 г. са 553 и нарастват спрямо 2017 г. с 0.5 процентни пункта. \r\nНамалява броят на живородените деца от майки под 20 години – от 22 през 2017 г. на 16 деца през 2018 година. Намалява и броят на живородените деца от жени на възраст над 35 години, от 116 през 2017 г. на 104 деца през 2018 година. Тоталният коефициент на плодовитост е един от основните показатели, характеризиращи плодовитостта на жените. През 2018 г. средният брой живородени деца от една жена е 1.40. За сравнение, през 2005 г. той е бил 1.14 деца, а през 2015 г. – 1.28 деца. \r\nТоталният коефициент на плодовитост общо за страната е 1.56 деца през 2018 година. През 2018 г. средната възраст на майката при раждане на дете в областта е 30.0 години, а на първо дете – 28.0 години. Регистрирани са 17 случая на многоплодни раждания, което е с 5 случая повече отколкото през 2017 година. \r\nПрез 2018 г. броят на живородените извънбрачни деца е 427, или 63.6% от всички живородени. Техният относителен дял намалява в сравнение с 2017 г. и 2016 година. В териториален аспект най-висок е относителният дял на извънбрачните живородени в общините Чепеларе (84.4%), Мадан (81.6%) и Девин (73.2%) а най-нисък – в Доспат (25.0%) и Борино (36.8%).", "date": "2019.05.14", "title": "Смолян: Областта е на последно място по коефициент на раждаемост в страната"}
{"url": "http://www.focus-news.net/news/2019/05/14/2657624/mon-redaktor-za-programisti-specheli-olimpiadata-po-informatsionni-tehnologii.html", "text": "Интерактивна среда, която проверява дали програмистите са написали правилно кодовете си, беше избрана за най-добър проект на Националния кръг на олимпиадата по информационни технологии. Това съобщиха от пресцентъра на  Министерството на образованието и науката . 171 ученици от цялата страна се състезаваха във Враца в две възрастови групи - от V до VIII и от IX до XII клас.  \r\nРедакторът за IT специалисти „ANTLRStudio”, който беше класиран на първо място при гимназистите, е дело на възпитаниците на бургаската Природо-математическа гимназия „Акад. Никола Обрешков“ Марин Мирчев и Койчо Георгиев. Тяхната разработка спестява време на програмистите, защото освен семантична проверка на кода, дава лесен достъп до всички необходими за написването му програми. Двамата ученици създали интерактивната среда в стремежа си да направят нов език за програмиране, казаха техни учители.  \r\nНа второ място e проектът за приложение за поръчка на храна онлайн „Food Ninja”. Негови автори са Георги Йоков и Пламен Галинов от Природо-математическата гимназия „Акад. Сергей Корольов“ в Благоевград. Към стандартните поръчки учениците са дали възможност клиентите да даряват средства за закупуване на ястия или хранителни продукти за социално слаби. Идеята на благотворителността е подобна на т.нар. „висящо кафе“ - приготвена от ресторантите храна да бъде разпределяна безвъзмездно на социални кухни. За да няма измами, благоевградските ученици са добавили изискване всяко заведение за хранене да предоставя пълен отчет за приготвената срещу дарение храна, както и възможност за отстъпки за редовни клиенти и дарители.  \r\nТретото място в първата възрастова група зае проектът на деветокласника от Американския колеж Борис Радулов „Учене с обогатена реалност (АR Learn). При по-малките ученици победител стана мултимедийният проект „Пътуване във времето“ на осмокласника от СУ „Сава Доброплодни“ в Шумен Мартин Цолов. На второ и трето място се класираха с възпитаниците на старозагорската Природо-математическа гимназия „Гео Милев“ Денислав Николов и Борис Божилов. Те са автори на сайт за успешни личности, завършили гимназията, и на мултимедиен проект, свързан с бадминтона.  \r\nПо време на олимпиадата по информационни технологии в училището домакин – Природо-математическа гимназия „Акад. Иван Ценов“-Враца, бяха открити 11 кабинета за интерактивно обучение по различни предмети. Новият учебен корпус е оборудван със 148 600 лева, отпуснати от Министерството на образованието и науката. Закупени са 28 компютърни конфигурации, създадена е и мрежа за пренос на данни. През следващата учебна година гимназията ще предложи за първи път обучение по професия „Приложен програмист“.", "date": "2019.05.14", "title": "МОН: Редактор за програмисти спечели олимпиадата по информационни технологии"}
{"url": "http://www.focus-news.net/news/2019/05/14/2657628/elektroenergiyniyat-sistemen-operator-shte-postavi-nachaloto-na-elektroprovod-400-kv-mezhdu-maritsa-iztok-i-burgas.html", "text": "Електроенергийният системен оператор ще постави официално начало на строителството на вътрешен електропровод 400 kV между Марица изток и Бургас“. Това съобщиха от пресцентъра на  ЕСО . Официалното начало на строителството на новия вътрешен електропровод 400 kV между п/ст Марица изток и п/ст Бургас ще бъде поставено на 15 май 2019 г. от 14.30 часа на път II-53 - 800 метра преди село Тамарино, община Стралджа, област Ямбол. \r\nНа събитието ще присъстват представители на министерството на енергетиката, членове на Комисията за енергийно и водно регулиране, народни представители от региона, областният управител на Област Ямбол Димитър Иванов, изпълнителният директор на Електроенергийният системен оператор Ангелин Цачев, представители на Изпълнителната агенция за иновации и мрежи към Европейската комисия и други.", "date": "2019.05.14", "title": "Електроенергийният системен оператор ще постави началото на електропровод 400 kV между Марица изток и Бургас"}
{"url": "http://www.focus-news.net/news/2019/05/14/2657626/sport-fabio-fonini-pobedi-zho-vilfred-tsonga-s-20-seta-v-rim.html", "text": "Италианецът Фабио Фонини продължи похода си към топ 10 на световната ранглиста по тенис след успешен старт на турнира от сериите \"Мастърс\" на родна земя в Рим с награден фонд 5,21 милиона евро. Десетият в схемата надигра бившия номер 5 в света Жо-Вилфред Цонга (Франция) с 6:3, 6:4 за 83 минути. Във втория кръг той ще се изправи срещу победителя от мача между квалификанта Беноа Пер (Франция) и Раду Албот (Молдова), от когото загуби в Индиън Уелс през март. Ако Фонини успее да влезе в топ 10, той ще стане третият италианец, който постига това.", "date": "2019.05.14", "title": "Спорт: Фабио Фонини победи Жо-Вилфред Цонга с 2:0 сета в Рим"}
{"url": "http://www.focus-news.net/news/2019/05/14/2657633/evropeyski-izbori-2019-petar-vitanov-prizova-zhitelite-na-dolni-dabnik-da-glasuvat-za-horata-koito-shte-zashtitavat-natsionalnite-interesi.html", "text": "Кандидатът за депутат в Европейския парламент от „БСП за България“ Петър Витанов и народните представители от ПГ на левицата Стефан Бурджев и Васил Антонов откриха нов клуб на БСП в Долни Дъбник. Това съобщиха от пресцентъра на  БСП . След откриването на клуба, те се срещнаха с жители на общината, които зададоха своите въпроси към Петър Витанов. Хората изразиха своето притеснение от начина, по който се субсидира българското земеделие и животновъдство. Те добавиха, че  по този начин на субсидиране българското производство не е конкуретно на другите държави членки. \"Каузата ни е да повишим  доходите и благосъстоянието на хората, за да могат те да останат тук и да бъдат българи. Затова трябва да стимулираме малкия и среден бизнес, малките фермери и земеделските кооперации, както и бизнеса с добавена стойност\", заяви Петър Витанов. Той коментира, че на изборите за Европейски парламент хората ще могат да направят своя избор за бъдещето на страната ни. \"Трябва всички да сме наясно, че те ще се отразят върху ежедневието на всеки един българин, дори и в най-отдалечените краища на страната, затова трябва да гласуваме за кандидатите, които ще защитават националните интереси на България\", каза още Витанов.", "date": "2019.05.14", "title": "Европейски избори 2019: Петър Витанов призова жителите на Долни Дъбник да гласуват за хората, които ще защитават националните интереси"}
{"url": "http://www.focus-news.net/news/2019/05/14/2657630/veliko-tarnovo-s-13-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 396 см, а температурата на водата 16.4 градуса. Днес по поречието на Дунав край Свищов времето ще е облачно. Около и след ще се развива и купесто-дъждовна облачност и ще има краткотрайни валежи от дъжд. Ще продължи да духа умерен, в Източна България временно силен вятър от изток-югоизток. Максималните температури в Свищов ще са 22°.", "date": "2019.05.14", "title": "Велико Търново: С 13 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/14/2657631/kathimerini-gartsiya-rusiya-otreche-namesa-v-gartsiya.html", "text": "Три дни след като бившият гръцки външен министър Никос Коциас заяви, че имейлите, представени в парламента от бившия министър на отбраната Панос Камменос като доказателство, че първият е благоприятствал конкретна фирма в търг за издаване на визи и тя би могла да бъде хакната от руските тайни служби, Посолството на Русия в Атина в понеделник отрече да се е намесва във вътрешните работи на Гърция, пише електронното издание на вестник  Kathimerini . \r\n„Отново предполагаеми руски хакери“, присмяха се от посолството в серия от „туитове“. От дипломатическото представителство също така призоваха гръцките официални лица да представят всички налични доказателства за намеса на Москва. „В противен случай би било по-добре да избягваме нови твърдения за „руска намеса във вътрешните работи на Гърция“, се казва в съобщенията. \r\nПревод и редакция:", "date": "2019.05.14", "title": "Kathimerini (Гърция): Русия отрече намеса в Гърция"}
{"url": "http://www.focus-news.net/news/2019/05/14/2657618/bota-sot-kosovo-hashim-tachi-nastoyava-preshevskata-dolina-da-se-prisaedini-kam-kosovo.html", "text": "Президентът на Косово Хашим Тачи продължава да настоява Прешевската долина да се присъедини към Косово, като обяснява, че подобен акт е легитимен и поправя „историческа несправедливост“, пише прищинският ежедневник  Bota Sot . \r\n„Тези настоявания предотвратиха сложното прилагане на предаването на Северно Косово на Милан Радойчич (бивш лидер на партията на косовските сърби „Сръбска листа“ – бел. прев.), първоначално чрез предаването на активите на „Трепча“ на него, а впоследствие превръщането на тези държавни активи в общински (на четирите северни общини) и също така предотврати плановете за двоен суверенитет и Общност на сръбските общини с изпълни9телен мандат по модела на Република Сръбска, а именно – регионална автономия“, написа Тачи във „Фейсбук“. \r\n„Продължавам да вярвам силно, че Прешевската долина ще се присъедини към Косово и за да постигнем тази цел, трябва да сме обединени. Вероятно пропускането на тази възможност би било непоправима историческа грешка“, заключи Тачи. \r\nПревод и редакция:", "date": "2019.05.14", "title": "Bota Sot (Косово): Хашим Тачи настоява Прешевската долина да се присъедини към Косово"}
{"url": "http://www.focus-news.net/news/2019/05/14/2657623/evropeyski-izbori-2019-politologat-daniel-smilov-ostavkata-na-rumen-porozhanov-kato-ministar-e-logichna-no-nyama-da-e-reshavashta-za-izhoda-na-izborite.html", "text": "Оставката на Румен Порожанов като министър е логична, но няма да е решаваща за изхода на изборите . Това каза за  Агенция „Фокус“  политологът Даниел Смилов във връзка с оставката на министър Румен Порожанов.  \r\n„На базата на това, което се случи с другите оставки преди него, проблемите, които се бяха натрупали по отношение на Порожанов бяха със същата степен на сериозност. Като оставим на страна конкретните битови неща с апартаменти и прочее, също така това е човек, който е бил свързан с фонд „Земеделие“, с управлението на пари, които идват от ЕС. Предполагам той е понесъл част от политическата вина за неудачите в този сектор“, каза още Смилов. Той посочи, че оставката е по-скоро логична стъпка. \r\n„Премиерът Борисов казва „А“, трябва да каже и „Б“. Предполагам, че един начин, по който ще се отрази е разколебаване на електората на ГЕРБ. Може да има някакво оттегляне на техни избиратели. Въпросът е, че това автоматично едва ли ще доведе до прилив на гласове към БСП. Има го и този аргумент, че все пак ГЕРБ прави нещо по отношение на корупцията, иска оставки и прочее. Докато БСП в периода, в който те са управлявали и са били уязвими в същата степен на корупционни обвинения, като че ли не са предприемали подобни стъпки. Това би било нещо като аргумент в полза на ГЕРБ“, каза Смилов и посочи, че тази оставка няма да е решаваща за изхода на изборите.  \r\nДеница КИТАНОВА", "date": "2019.05.14", "title": "Европейски избори 2019: Политологът Даниел Смилов: Оставката на Румен Порожанов като министър е логична, но няма да е решаваща за изхода на изборите"}
{"url": "http://www.focus-news.net/news/2019/05/14/2657629/pravitelstvoto-otpuska-blizo-3-mln-lv-za-zaplati-i-nova-tehnika-za-detsko-zdraveopazvane.html", "text": "Правителството  отпуска близо 3 млн. лв. за заплати и нова техника за детско здравеопазване. Това стана ясно от думите на министъра на здравеопазването Кирил Ананиев по време на брифинг след срещан а премиера с неонатолози от Специализираната болница по детски болести проф. Иван Литвиненко, предаде репортер на  Агенция „Фокус“ . „Беше обсъдено състоянието на детското здравеопазване и мерки, които трябва да се предприемат, за да бъде подобрено качеството на лечението и организацията на работа в детската болница и в детските отделения в другите болници. Целта е детското здравеопазване да се превърне в един наистина устойчив приоритет на правителството и ние вече го доказваме с няколко стъпки, които сме предприели“, коментира Ананиев след срещата. \r\nДо края на месеца ще обявим обществена поръчка за инженеринг на новата детска болница, като разчитаме, че в началото на септември ще започне реалното строителство. От вчера започнахме преговори с БЛС за преостойностяване на някои клинични пътеки, които не са преостойностявани от дълго време. В основата на пътеките, на които ще бъдат завишени цените, ще бъдат педиатричните пътеки, обясни той. \r\nС Наредба 1 за специализациите ще предвидим като приоритет неонатолозите, тъй като техният брой е намалял, каза още министърът и отбеляза, че зад а могат тези отделения да работят са нужни специалисти. \r\n„Утре ще внеса проект на постановление в МС, с което ще отпуснем допълнителни средства на МЗ за 15 апарата за неинвазивна дихателна реанимация - 500 хил. лв., за закупуването на 50 кувьоза ще осигурим 750 хил. лв. - общо 1,250 млн. лв. Ще предвидим и 1,7 млн. лв за педиатричната болница по програмата „Майчино и детско здравеопазване“, каза Ананиев.", "date": "2019.05.14", "title": "Правителството  отпуска близо 3 млн. лв. за заплати и нова техника за детско здравеопазване"}
{"url": "http://www.focus-news.net/news/2019/05/14/2657632/dimitar-margaritov-kzp-rezultatite-ot-prouchvaneto-za-dvoyniya-standart-pri-hranite-shte-sluzhat-kato-dokazatelstvo-v-sada-za-neloyalna-targovska-praktika.html", "text": "Резултатите от проучването за двойния стандарт при храните ще служат като доказателство в съда за нелоялна търговска практика. Това каза председателят на КЗП Димитър Маргаритов по време на пресконференция за разпространяване на резултатите от проведено проучване в рамките на проект за установяване на нелоялни търговски практики, предаде репортер на  Агенция „Фокус“ . Проектът за изследване на двойния стандарт при храните трябва да завърши до 31 януари 2020 г. Прогнозната стойност на проекта е 179 249 евро.  \r\nСлед неговото приключване ще бъде организирана национална кръгла маса, на която ще бъдат предлагани мерки за решаване на проблема от институциите, отговорни за него. „Предвижда се възможност резултатите да служат като доказателство пред съда, когато се водят колективни искове на потребители, включително за претърпени от нелоялна търговска практика“, добави Маргаритов. Според него изследването е силен инструмент в полза на потребителите, защото им дава възможност да предявяват искове за нанесени щети.   \r\nДаяна ДЮЛГЕРОВА", "date": "2019.05.14", "title": "Димитър Маргаритов, КЗП: Резултатите от проучването за двойния стандарт при храните ще служат като доказателство в съда за нелоялна търговска практика"}
{"url": "http://www.focus-news.net/news/2019/05/14/2657635/pernik-vremenno-e-ogranicheno-dvizhenieto-po-pat-i-1-sofiya-kulata-v-platnoto-za-pernik-v-rayona-na-dragichevo-poradi-patnotransportno-proizshestvie.html", "text": "Временно е ограничено движението по път I-1 София – Кулата в платното за Перник в района на Драгичево поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява в изпреварващата лента. Водачите на МПС да се движат с повишено внимание и съобразена скорост.", "date": "2019.05.14", "title": "Перник: Временно е ограничено движението по път I-1 София – Кулата в платното за Перник в района на Драгичево поради пътнотранспортно произшествие"}
{"url": "http://www.focus-news.net/news/2019/05/14/2657637/haskovo-rayonen-sad-svilengrad-ostavi-v-aresta-dvama-chuzhdentsi-obvineni-za-nezakonno-prevezhdane-na-irakski-grazhdani-prez-granitsata.html", "text": "Районен съд - Свиленград остави в ареста двама чужденци, обвинени за незаконно превеждане на иракски граждани през границата. Това съобщиха от пресцентъра на  Апелативна прокуратура - Пловдив . По искане на Районна прокуратура - Свиленград съдът определи мярка за неотклонение „задържане под стража“ спрямо Ф.Ч., на 45 г., и Ш.С., на 52 г., турски граждани, привлечени като обвиняеми за това, че като съизвършители, незаконно превели  през границата на страната, от Република Турция в Република България, трима чужди граждани  без разрешение на надлежните органи на властта, като за превеждането използвали моторно превозно средство. \r\nДо момента е установено, че двамата турски граждани били шофьори на товарен автомобил, с който на  6 май 2019 г., вечерта, през ГКПП - Капитан Андреево – шосе превели през границата на страната, от Република Турция в Република България, трима иракски граждани, без разрешение на надлежните органи на властта. След пристигане на товарния автомобил на граничния пункт, иракските граждани били оставени в тоалетните между трасетата на входящи и изходящи товарни автомобили, а моторното превозно средство било откарано на линията за митническа проверка. По време на извършаване на проверката на автомобила, иракските граждани били установени и задържани. Те били без документи за самоличност, но в тях граничните служители намерили документи на товарния автомобил,  с който влезли нелегално в България.  Определението на Районен съд - Свиленград подлежи на обжалване и протест пред Окръжен съд - Хасково. Разследването по случая продължава.", "date": "2019.05.14", "title": "Хасково: Районен съд - Свиленград остави в ареста двама чужденци, обвинени за незаконно превеждане на иракски граждани през границата"}
{"url": "http://www.focus-news.net/news/2019/05/14/2657639/mvr-zvenata-balgarski-dokumenti-za-samolichnost-shte-rabotyat-i-v-denya-na-izborite-za-chlenove-na-evropeyskiya-parlament.html", "text": "Служителите на звената „Български документи за самоличност“ в СДВР и ОДМВР в страната ще работят на 26 май 2019 г. от 08.30 до 19.30 часа. Това съобщиха от пресцентъра на  МВР . В седмицата преди датата, когато ще се проведат изборите за членове на Европейския парламент от Република България, Дирекция „Български документи за самоличност“ е създала необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас.  \r\nВ зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването ѝ или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност;  \r\nПри невъзможност да бъде издадена нова лична карта до края на работния ден на 23 май 2019 г., по искане на гражданите, ще бъде издавано необходимото им удостоверение, с което да гласуват.  \r\nЗа да бъде издадено удостоверение е необходимо:    \r\n- гражданите лично да подадат искане в СДВР, ОДМВР и РУ при СДВР/ОДМВР за дните от 21 май 2019 г. до 25 май 2019 г. от 08.30 часа до 17.00 часа и на 26 май 2019 г. от 08.30 часа до 19.00 часа;  \r\n- удостоверенията, осигуряващи възможност за упражняване на правото на глас в изборите за членове на Европейския парламент от Република България, се издават само след приемане на заявление за издаване на лична карта;  \r\n- в случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес.    \r\nУдостоверения за заявен постоянен и настоящ адрес се издават от общинската администрация.  \r\nУдостоверението се издава за да послужи само пред секционната избирателна комисия и е валидно единствено за изборния ден 26 май 2019 г. Документът се прилага към избирателния списък за гласуване в изборите за членове на Европейския парламент от Република България.", "date": "2019.05.14", "title": "МВР: Звената „Български документи за самоличност“ ще работят и в деня на изборите за членове на Европейския парламент"}
{"url": "http://www.focus-news.net/news/2019/05/14/2657640/evropeyski-izbori-2019-kandidatat-za-chlen-na-evropeyskiya-parlament-ot-listata-na-gerb-i-sds-lilyana-pavlova-shte-poseti-varna-i-aksakovo-na-15-may.html", "text": "Кандидатът за член на Европейския парламент от листата на ГЕРБ и СДС Лиляна Павлова ще посети Варна и Аксаково на 15 май. Това съобщиха от пресцентъра на  ПП ГЕРБ . Тя ще се включи в конференцията „Моята Европейска община”, която ще се проведе в заседателната зала на Общинския съвет в гр. Аксаково. Лиляна Павлова, която оглавяваше министерството, отговарящо за първото Българско председателство на Съвета на ЕС, ще присъства на подписването на споразуменията за партньорство между градовете – участници в нов проект по програма „Европа за гражданите”.  \r\nВ 14.30 часа в Концертното студио на Радио Варна Лиляна Павлова ще се срещне с представители на Камарата на строителите.  \r\nВ следобедните часове тя ще се срещне с граждани и на организираната изнесена приемна в центъра на морската столица. \r\nПо-късно по инициатива на структурата на ГЕРБ в район „Одесос” кандидатът за евродепутат ще се срещне с членове и симпатизанти на партията. Събитието ще се състои от 18.00 часа в залата на Тракийския дом.  \r\nОт 19.00 часа в клуба на ГЕРБ - Одесос Лиляна Павлова ще представи приоритетите на ГЕРБ за предстоящите евроизбори пред Старейшини ГЕРБ.", "date": "2019.05.14", "title": "Европейски избори 2019: Кандидатът за член на Европейския парламент от листата на ГЕРБ и СДС Лиляна Павлова ще посети Варна и Аксаково на 15 май"}
{"url": "http://www.focus-news.net/news/2019/05/14/2657642/evropeyski-izbori-2019-rumen-gechev-politicheskite-resheniya-v-es-tryabva-da-sa-saobrazeni-s-ikonomicheskite-posledstviya-za-darzhavite-chlenki.html", "text": "Кандидатът за евродепутат Румен Гечев и народният представител от левицата Явор Божанков от ПГ на „БСП за България“ се срещнаха с ръководството на „Захарни заводи“ АД. Това съобщиха от пресцентъра на  БСП . Председателят на Надзорния съвет Георги Узунов и председателят на Управителния съвет и Изпълнителен директор Валентина Ралева информираха гостите за текущото състояние  на икономическата група „Захарни заводи“. \r\nСпециално внимание бе обърнато на неравнопоставеното отношение на европейското законодателство към операторите в сектора. За производителите на захар от цвекло е осигурена пълна свобода, докато за рафинериите са въведени трудно преодолими митнически бариери. Съществуващите квоти се разпределят несправедливо. България влезе в Европейския съюз с признати традиционни потребности от сурова захар за рафиниране от 198 000 тона. Сегашната система за разпределение трудно осигурява 50 - 60 хил. тона годишно. Резултатът се вижда. От 6 рафинерии, четири фалираха. Практически работи само една – тази в Горна Оряховица, която също изпитва огромни затруднения. \r\nНеблагоприятни икономически последствия за България и за всички източноевропейски държави възникват и поради недобре обмисленото  Споразумение за асоцииране на Украйна към Европейския съюз. Свободният достъп на украински захарни изделия поставя българските производители в неравностойно положение. Огромните социалноикономически различия, изразяващи се във факта, че цените на суровините, енергията и труда в Украйна са много по-ниски от България, водят до нелоялна конкуренция. Навлизането на украински стоки на българският пазар става с огромна скорост. Само за 2 години, в резултат на изключително ниските цени, някои от стоките станаха пазарен лидер. \r\nДепутатът Румен Гечев посъветва домакините да сезират Световната търговска организация. Налаганите от Украйна експортни мита не може да  става произволно и Световната търговска организация е компетентна. България, като член на СТО, може да настоява да се разглеждат въпроси, водещи до нелоялна конкуренция. „Пазарите на захарните заводи са европейски – българските производители определено печелят от свободния пазар, но губят от това, че действията на политическата класа не са добре координирани за адекватна защита на националните интереси. Нашите работодателски организации трябва да обединят сили, защото и други сектори страдат от същия проблем. Около този въпрос всички можем да обединим усилия“, подчерта Явор Божанков. \r\nГечев и Божанков поеха ангажимент да подкрепят българските производители и в борбата им за защита на българската индустрия.", "date": "2019.05.14", "title": "Европейски избори 2019: Румен Гечев: Политическите решения в ЕС трябва да са съобразени с икономическите последствия за държавите членки"}
{"url": "http://www.focus-news.net/news/2019/05/14/2657634/api-vremenno-dvizhenieto-po-pat-i-3-pleven-byala-pri-razklona-za-selo-maslarevo-se-izvarshva-v-edna-lenta-poradi-ptp.html", "text": "Временно движението по път I-3 Плевен - Бяла при разклона за село Масларево се извършва в една лента поради ПТП. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.05.14", "title": "АПИ: Временно движението по път I-3 Плевен - Бяла при разклона за село Масларево се извършва в една лента поради ПТП"}
{"url": "http://www.focus-news.net/news/2019/05/14/2657646/ministar-mladen-marinov-prodalzhava-rabotata-po-izdirvaneto-na-zapodozreniya-za-ubiystvoto-v-kostenets.html", "text": "Продължава работата по издирването на заподозрения за убийството в Костенец. Това каза пред журналисти министърът на вътрешните работи Младен Маринов във връзка с продължаващата операция по издирването на 43-годишния Стоян Зайков, който е заподозрян за убийството на жена си в Костенец. „Голяма част от колегите са били на терен. Работим и по изясняване на сигнали, които получаваме на откритата линия. На този етап нямаме резултат, но хубавото е, че в последните няколко часа има активиране на телефонната линия за подаване на сигнали, които проверяваме веднага. Надявам се, колегите да се справят, тъй като три-четири дни това е във фокуса. Теренът там е горист. Има много необитаеми къщи, бараки възможности човек да се укрива. Правим всичко възможно първо да вземем мерки по отношение на евентуално застрашени лица, които имаме в случая и второ - да не допуснем да се получи някъде друг подобен случай от извършителя“, заяви министър Маринов.", "date": "2019.05.14", "title": "Министър Младен Маринов: Продължава работата по издирването на заподозрения за убийството в Костенец"}
{"url": "http://www.focus-news.net/news/2019/05/14/2657647/blagoevgrad-v-grada-ofitsialno-zapochna-programata-za-predstavyaneto-na-kulturata-na-maroko.html", "text": "Представят културата на Мароко в Благоевград, предаде репортер на  Радио „Фокус“ – Пирин . Посланикът на Кралство Мароко Н. Пр. Закиа Ел Мидауи пристигна в Благоевград по покана на Правно-историческия факултет към ЮЗУ „Неофит Рилски“ и Община Благоевград. Официални гости на събитието са заместник-кметът Зарница Кралева, омбудсманът в общината доц. д-р Валентин Василев, преподаватели и студенти от Югозападния университет „Неофит Рилски“. Поводът за събитието е Денят на Мароко като то се провежда на третия етаж в сградата на Правно-историческия факултет при ЮЗУ „Неофит Рилски“ . В програмата е включено представяне на културата, традициите и занаятите на Кралство Мароко. Има и изложба от постери, традиционни марокански сувенири, местни продукти, козметика на арганова основа и дефиле на кафтани, чаена церемония. \r\nДенис НИКИФОРОВ", "date": "2019.05.14", "title": "Благоевград: В града официално започна програмата за представянето на културата на Мароко"}
{"url": "http://www.focus-news.net/news/2019/05/14/2657636/evropeyski-izbori-2019-politicheskiyat-analizator-georgi-harizanov-ostavkata-na-porozhanov-shte-se-otrazi-polozhitelno-na-rezultata-na-gerb.html", "text": "Оставката на Порожанов ще се отрази положително на резултата на ГЕРБ. Това каза за  Агенция „Фокус“  политическият анализатор Георги Харизанов във връзка с оставката на министър Румен Порожанов.  „Ако говорим за резултатите от изборите, по-скоро положително. Българското общество винаги се е дразнело и се е запъвало в някакви кабинети“, допълни още Харизанов. Той уточни, че това ще се отрази положително на самата предизборна кампания, на отношението на гражданите към политиците като цяло и на резултата на ГЕРБ. „Г-н Порожанов е министър на ГЕРБ, въпреки всички спекулации по негов адрес. По отношение на това с каква подкрепа той се ползва, нека не забравяме, че той беше в екипа на министър Дянков още в първото правителство на ГЕРБ и министър Дянков беше човекът, който предложи и защити тази кандидатура след скандала с Калина Илиева във фонд „Земеделие““, допълни той. По думите му отговорността на Румен Порожанов към ГЕРБ и управляващото мнозинство за пореден път ще направи добро впечатление.  \r\nСпоред него по-притеснително е как ще се отрази на работата на правителството. „Намирането на наследник на г-н Порожанов никак не е лесна задача“, заяви още политическият анализатор. Според него от изнесените до момента факти не е видял с какво министър Порожанов е нарушил, каквито и да е правила. „Това, което е безспорно за него е, че той е доказал се експерт и човек, който съумява да внесе спокойствие и професионализъм в може би най-големия и важен сектор в България – земеделието. Секторът, който произвежда голяма част от БВП, който има огромна заетост и който дава работна места и евтина продукция, който е структороопределящ за нашата държава. Едно от нещата, с които България се охарактеризира е земеделието. До днес имахме министър, който успява почти перфектно да се справи с този сектор. Скандалите, за които иде реч и които в крайна сметка станаха причина за тази поредна демонстрация на това как се носи политическа отговорност. Първо са свързани с това, че в фонд „Земеделие“ са разглеждани, одобрявани и финансирани проекти на близки до политици от всички политически партии, доколко това е нарушение на някакъв закон е изключително спорно. Второто е, че при въвеждането на неговата декларация от страна на КПКОНПИ на техния сайт има несъответствие с това, което министър Порожанов е декларирал назад в годините“, допълни още Харизанов. По думите му в крайна сметка след като има наслагване на политическо говорено, на публичен негатив и на обществени настроения, най-достойното и лоялното към екипа, към управляващата партия и към цялото правителство е това, което днес министър Порожанов е направил. „Радвам се, че за пореден път не останах с погрешни впечатления отговорен с ясното съзнание къде се намира и какво работи. Човек, който не се е родил министър и не се отъждествява с ролята си на такъв“, допълни Харизанов.  \r\nДеница КИТАНОВА", "date": "2019.05.14", "title": "Европейски избори 2019: Политическият анализатор Георги Харизанов:  Оставката на Порожанов ще се отрази положително на резултата на ГЕРБ"}
{"url": "http://www.focus-news.net/news/2019/05/14/2657641/d-r-lyumobir-kulinski-babh-pri-napravenite-izsledvaniya-ustanovihme-che-produkti-ot-edin-i-sashti-brand-byaha-s-razlichen-sastav-i-tsena.html", "text": "При направените изследвания установихме, че продукти от един и същи бранд бяха с различен състав и цена. Това каза пред журналисти директор на Дирекция „Контрол на храните“ към Българската агенция по безопасност на храните след пресконференция за разпространяване на резултатите от проведено проучване в рамките на проект за установяване на нелоялни търговски практики, предаде репортер на  Агенция „Фокус“ . Той обясни, че от направените анализи най-фрапиращ е бил случаят, при който са били установени огромни разлики в качеството на кисело мляко за малки деца, където калцият, калият и фосфорът са били с два пъти по-малко съдържание от същия продукт в Европа. „Една марка, един производител, а разликата е качествена“, допълни той.  \r\nДаяна ДЮЛГЕРОВА", "date": "2019.05.14", "title": "Д-р Люмобир Кулински, БАБХ: При направените изследвания установихме, че продукти от един и същи бранд бяха с различен състав и цена"}
{"url": "http://www.focus-news.net/news/2019/05/14/2657649/haskovo-v-topolovgrad-zapochna-24-yat-mezhdunaroden-teatralen-festival-na-lyubitelskite-komediyni-teatri-pantomima-i-satira-velko-kanev.html", "text": "В Тополовград започна 24-тото издание на Международния фестивал на любителските комедийни театри, пантомима и сатира „Велко Кънев”. Това съобщиха от пресцентъра на  Общината . По традиция театралните състави - участници преминаха през главната улица с пъстро шествие, водено от участниците в гвардейски отряд при Езикова гимназия „Христо Ботев“ - Кърджали.  \r\nМного настроение и тържественост създадоха и мажоретният и танцовият състав на домакините. На площада се издигна флага на фестивала. \r\nСлед тържественото начало на площад „Освобождение“ гостите и публиката присъстваха на церемонията в зрителната зала, където заместник-кметът на общината Маргарита Георгиева откри фестивала. Тя поздрави гостите, уважили театралното събитие в малкия Тополовград: Румен Димитров - заместник-министър на културата; Христо Мутафчиев - председател на Съюза на артистите; Борислав Чакринов – директор на ДТ “Адриана Будевска\" - Бургас; проф. д-р Михаил Мелтев – почетен гражданин на Тополовград; съпругата на Велко Кънев Дора Кънева, гости от приятелски турски градове и др.  \r\nПоздравителен адрес от името на министъра на културата Боил Банов поднесе заместник-министърът Румен Димитров. Участниците и организаторите получиха поздравителни адреси от президента на България Румен Радев, от Иван Върляков – изпълнителен директор на РАО „Тракия“, от народните представители Елена Йончева, Никола Динков, Виолета Желева и др. Специални поздрави към организаторите отправи Христо Мутафчиев. Той връчи Почетен знак на Съюза на артистите в България на Красимира Ятакчиева с думи на благодарност и признателност за дългогодишните ѝ заслуги за провеждането на престижното театрално събитие. \r\nСлед тържествената церемония зрителите и гостите гледаха новата постановка на тополовградския Театър на комедията „Велко Кънев“ - „Всичко свършва така, както ви се харесва“ от Майкъл Грийн. \r\nДвадесет и четвъртият фестивал ще продължи до 19 май. Той  се организира от Министерството на културата, Държавната агенция за българите в чужбина, Съюза на артистите в България, Съюза на народните читалища, Община Тополовград и читалище „Св. св. Кирил и Методий - 1894”. В седемте фестивални дни тополовградска сцена ще се представят 19 театрални състава. Във фестивалната програма ще участват български театри от Австрия, Испания, Канада, Молдова, Сърбия и Украйна и любителски театри от България. \r\nЖури с председател големият български актьор Калин Сърменов ще отличи най-добрите театрални състави и актьори. На носителя на голямата награда ще бъде връчена статуетката „Златна камила\" - дело на тополовградския художник Христо Дюлгеров.", "date": "2019.05.14", "title": "Хасково: В Тополовград започна 24-ят Международен театрален фестивал на любителските комедийни театри, пантомима и сатира „Велко Кънев”"}
{"url": "http://www.focus-news.net/news/2019/05/14/2657638/premierat-boyko-borisov-zam-direktorat-na-fond-zemedelie-oshte-e-na-rabota-i-tova-uskori-ostavkata-na-porozhanov.html", "text": "Зам.-директорът на фонд „Земеделие“ още е на работа и това ускори оставката на Порожанов. Това коментира пред журналисти премиерът Бойко Борисов във връзка с оставката на министъра на земеделието, храните и горите Румен Порожанов, предаде репортер на  Агенция „Фокус“ . „Аз казах, че ще проверявам доста работи. Никога не съм бързал да приемам или да настоявам за оставки, докато не се убедя. Но това, което ускори подаването на оставка е, че след като ясно и точно се разпоредих за заместник шефа на фонд „Земеделие“, чийто телефон беше на един от сайтове на къща за гости, да бъде отстранен, се оказа, че към днешна дата е на работа“, заяви премиерът. \r\n„Така че, който иска, да си пази някого, аз ясно още на конференцията, ако си спомняте казах - компромис не правим към никого, ясно и точно сме се разпоредили - нарушителите или там където има нарушения, да бъдат изправяни пред закона. Това правим към ден днешен“, заяви Борисов. \r\nНа въпрос какво е казал Порожанов по случая Борисов отговори: „Не се е събрал борда още.. било еди-какво си. В ефир още миналия петък казах, че всичко това трябва да приключи и то бързо. Хората не могат да имат съмнения“, коментира премиерът.Премиерът каза, че вече е ясно кой ще замести Румен Порожанов като министър на земеделието, храните и горите. „Ясно е. Утре още ще извършим смяната, но първо ще уведомя коалиционните партньори и съответно човека“, посочи той. \r\n„Желаещи все още за министри има. Не се притеснявайте“, каза още Борисов.", "date": "2019.05.14", "title": "Премиерът Бойко Борисов: Зам.-директорът на фонд „Земеделие“ още е на работа и това ускори оставката на Порожанов"}
{"url": "http://www.focus-news.net/news/2019/05/14/2657648/evropeyski-izbori-2019-149-sa-obrazuvanite-izbiratelni-sektsii-s-mashinno-glasuvane-v-grad-plovdiv.html", "text": "149 са образуваните избирателни секции с машинно гласуване в град Пловдив. Това каза за  Радио „Фокус“ – Пловдив  Ангелина Топчиева, секретар на Община Пловдив. Тя обясни, че на предстоящите европейски избори е в пъти по-голям броят на местата с възможност за машинно гласуване в сравнение с предишни избори. „В цялата страна има 3000 секции, определени от ЦИК за машинно гласуване“, посочи Топчиева. \r\nСекретарят на Общината каза още, че по първоначални избирателни списъци, броят на избирателите на територията на град Пловдив е 302 991 души. „В деня на избора ще разполагаме с окончателната цифра на избирателите. Тя е съобразена с това колко подадени заявления за гласуване по настоящ адрес има и колко са издадените удостоверения за гласуване на друго място. Тоест, цифрата ще претърпи известна промяна, но тя няма да е голяма“, посочи Топчиева. \r\nТя добави, че вече са проверени местата за гласуване в града, като се осигурява необходимия брой избирателни кутии и паравани. Копирните устройства, които се използват на всеки избор, се изпробват. „В момента се сключват договорите с транспортните фирми, които ще извозват секционните комисии, изборните книжа и материали в изборния ден“, посочи Ангелина Топчиева. Тя подчерта, че за хората с увреждания ще има осигурен транспорт от дома им до избирателната секция и обратно. Все още се приемат заявки за транспортиране до мястото за гласуване. \r\nТони МИХАЙЛОВ", "date": "2019.05.14", "title": "Европейски избори 2019: 149 са образуваните избирателни секции с машинно гласуване в град Пловдив"}
{"url": "http://www.focus-news.net/news/2019/05/14/2657650/dimitar-margaritov-kzp-s-navlizaneto-na-direktivata-sreshtu-dvoynite-standarti-ot-1-yanuari-2020-g-neloyalnite-targovski-praktiki-shte-badat-sanktsionirani.html", "text": "С навлизането на директивата срещу двойните стандарти от 1 януари 2020 г., нелоялните търговски практики ще бъдат санкционирани. Това каза пред журналисти председателят на КЗП Димитър Маргаритов след пресконференция за разпространяване на резултатите от проведено проучване в рамките на проект за установяване на нелоялни търговски практики, предаде репортер на  Агенция „Фокус“ . „В момента, в който влезе в сила законът, че това е нелоялна търговска практика, тя ще бъде санкционирана, независимо дали е храна, перилен препарат или друг продукт“, посочи той. „Директивата, трябва да влезе 1 януари месец 2020 г. Аз съм оптимист, че тя много бързо ще навлезе и в националното законодателство, защото по този въпрос съществува пълен консенсус“, добави Маргаритов. Той допълни, че на този етап не може да каже в кои хранителни продукти българите сме били най-много ощетени от качеството на храните. За новите проучвания проби ще бъдат вземани от София, Пловдив, Русе и Бургас.    \r\nДаяна ДЮЛГЕРОВА", "date": "2019.05.14", "title": "Димитър Маргаритов, КЗП: С навлизането на директивата срещу двойните стандарти от 1 януари 2020 г., нелоялните търговски практики ще бъдат санкционирани"}
{"url": "http://www.focus-news.net/news/2019/05/14/2657644/evropeyski-izbori-2019-dots-rumyana-kolarova-teparva-shte-vidim-dali-ministerskite-ostavki-v-balgariya-shte-imat-efekta-koyto-imat-navsyakade-po-sveta.html", "text": "Тепърва ще видим дали министерските оставки в България ще имат ефекта, който имат навсякъде по света. Това каза за  Агенция „Фокус“  социологът доц. Румяна Коларова във връзка с оставката на министър Румен Порожанов. „Ясно е, че с тази серия оставки правителството на Борисов постига нещо, което правят почти всички правителства в средата на мандата – смяна на министри. Изследователите на политическия процес в България ясно си спомнят края на 1999 г., когато половината от кабинета на Иван Костов беше сменен“, каза Коларова и обясни, че тогава също е имало доклад, в който се е описвало нивото на корупцията. По думите й, макар че кабинетът на Костов постигна заветната цел на България за членство в ЕС, подкрепата на СДС е била ерозирана. „Тогава Костов без да дава обяснение, смени половината от министрите си. Ефектът беше пагубен. Тези министри не си отидоха сами“, посочи тя и допълни, че известни лица на СДС са започнали да работят срещу партията си.  \r\n„При НДСВ това беше свързано с един силен конфликт в рамките на партията, когато част от политиците казаха, че приемането на България в ЕС е границата на компромиса за коалиция с БСП и след това НДСВ трябва да излезе от коалицията“, обясни тя и допълни, че това е коствало разцеплението на партията и политическото ѝ бъдеще. „В този случай в ГЕРБ наблюдаваме сходен процес в средата на мандата. Това е трети, тежък мандат и сериозни обвинения за корупция и злоупотреба с власт. Подходът е по-благоприятен за партията. Всъщност приключва политическата кариера на хората, за които има съмнение за корупция, чрез което се търси гарантиране на така политическата перспектива пред партията ГЕРБ. Дали министерските оставки в България ще имат този ефект, който министерските оставки навсякъде по света имат – запазване на партията, оцеляване на партията за сметка на политическата кариера на съответния министър, тепърва ще видим. Средата на мандата е добро време. Механизмът е добър. Предизборната ситуация в някаква степен е ускорила подаването на оставка, въпросът е доколко тя няма да увеличи тяхната цена за партията. Тепърва ще видим това. Знаете, че всяка оставка е нож с две остриета. Тя може както да повиши подкрепата за партията, така и да я ерозира. От тази гледна точка това вече социолозите ще трябва да го премерят“, допълни Коларова.  \r\nДеница КИТАНОВА", "date": "2019.05.14", "title": "Европейски избори 2019: Доц. Румяна Коларова: Тепърва ще видим дали министерските оставки в България ще имат ефекта, който имат навсякъде по света"}
{"url": "http://www.focus-news.net/news/2019/05/14/2657651/api-vremenno-e-ogranicheno-dvizhenieto-po-pat-i-3-byala-pleven-v-rayona-na-selo-maslarevo-poradi-ptp.html", "text": "Временно е ограничено движението по път I-3 Бяла - Плевен в района на село Масларево поради ПТП. Това съобщиха от пресцентъра на  Агенция „Пътна инфраструктура“ . Обходен маршрут Полски Тръмбеш - Обединение - Масларево.", "date": "2019.05.14", "title": "АПИ: Временно е ограничено движението по път I-3 Бяла - Плевен в района на село Масларево поради ПТП"}
{"url": "http://www.focus-news.net/news/2019/05/14/2657656/pazardzhik-v-peshtera-byaha-otlicheni-nay-dobrite-tvorbi-ot-literaturniya-konkurs-za-ese-spas-zafirov-na-tema-milosardieto-kato-dobrodetel-na-sartseto.html", "text": "В Пещера бяха отличени най-добрите творби от литературния конкурс за есе „Спас Зафиров“ на тема „Милосърдието като добродетел на сърцето“. Това съобщи за  Радио „Фокус“ – Пазарджик  Богдана Сиракова от библиотеката към читалище „Развитие“ в родопския град. Годишната литературна награда „Спас Зафиров – 2019 г.” със статуетката Пегас и наградата за първо място в конкурса бе присъдена на 18-годишния  Георги Иванов Йозов, ученик от Професионалната гимназия по хранително-вкусови технологии в Пещера. За първа година наградите бяха връчени на общ фолклорен концерт на читалищата в общината, който се проведе на централния площад „България“. на сцената се представиха формациите на НЧ „Развитие“ – Пещера, НЧ „Зора“ – село Радилово и НЧ „Сергей Румянцев“ – село  Капитан Димитриево.  \r\n„18 участници имаше в тазгодишния конкурс, като те бяха от различни краища на страната. Преди всичко учениците предлагат своето разбиране за милосърдието като добродетел. Авторската им позиция е пречупена през техните разбирания за нещата от живота и по този начин доближават нас читателите до света на самия автор на есето“, уточни Сиракова. Тя добави, че личността на Спас Зафиров е особено вдъхновяваща за младите хора. „Спас Зафиров е възрожденски учител, роден и израсъл в град Пещера. Известен педагог, преводач и автор на педагогически ръководства и читанки за преподаване на български и френски език в училище, както и на художествени произведения, сред които особено се откроява първата любовна стихосбирка от Възраждането в българската литература „Българска гъсла“ („Българска гусла“), в съавторство с Цветан Желев. Спас Зафиров е сред спомоществователите за издаването на книгата на Юрий Венелин „Критични издирвания върху българската история“ през 1853 г. в Земун. Инициатор на първото честване на празника на Светите братя Кирил и Методий на 11 май 1856 г. като Ден на българската писменост и просвета. В Пловдив Спас Зафиров преподавал и на Иван Вазов“, обясни също Сиракова. \r\nАлбена ЖИЛЕКОВА", "date": "2019.05.14", "title": "Пазарджик: В Пещера бяха отличени най-добрите творби от литературния конкурс за есе „Спас Зафиров“ на тема „Милосърдието като добродетел на сърцето“"}
{"url": "http://www.focus-news.net/news/2019/05/14/2657654/prof-ivan-litvinenko-spetsializirana-bolnitsa-po-detski-bolesti-otklikna-se-na-vsichki-nashi-iskaniya-i-smyatam-che-kolektivna-ostavka-nyama-da-se-nalozhi.html", "text": "Откликна се на всички наши искания и смятам, че колективна оставка няма да се наложи. Това каза началникът на клиниката по детска неврология и част от инициативния комитет на Специализираната болница по детски болести проф. Иван Литвиненко след среща при премиера Бойко Борисов, предаде репортер на  Агенция „Фокус“ . „Срещата е глътка въздух. Ще изчакаме окончателните решения, но по наши предвиждания това би решило нашите тежки към момента проблеми. Смятаме, че с тези пари, които ще се влеят в болницата, ще можем да работим по малко по-спокоен начин и ще можем да задържим, а и увеличим персонала си. За да можем да си вършим задълженията така, както подобава за българските деца“, обясни проф. Литвиненко. Той посочи, че до голяма степен напрежението е снето. „Моето лично мнение е, че на този етап трябва да задържим нещата, да изчакаме резултата. И смятам, че колективна оставка няма да се наложи, защото за нас беше голямо притеснение какво ще се случи. Но бяхме решение да го направим, ако нямаше отклик. Но, слава Богу, откликна се на всички наши искания“, обясни той.", "date": "2019.05.14", "title": "Проф. Иван Литвиненко, Специализирана болница по детски болести: Откликна се на всички наши искания и смятам, че колективна оставка няма да се наложи"}
{"url": "http://www.focus-news.net/news/2019/05/14/2657653/sofiya-v-ruskiya-kulturno-informatsionen-tsentar-shte-se-sastoi-prozhektsiya-na-filma-ruskata-duhovna-misiya-v-yurusalim.html", "text": "От 18.30 часа в  Руския културно-информационен център ще се състои прожекция на филма „Руската духовна мисия в Йурусалим“, първа част, предаде репортер на  Агенция „Фокус“ . Тя се организира от православния клуб „Луч“ при РКИЦ в София. \r\nФилмът разказва за историята и съвременното състояние на руското присъствие на Светата Земя. Във филма са използвани фрагменти от интервюта с управляващия делата на Московската Патриаршия, Негово високопреосвещенство Санкт-Петербургски и Ладожски митрополит Варсонуфий, Патриаршеския екзарх на цяла Белорусия, Негово високопреосвещенство Минския и Заславски митрополит Павел, Негово високопреосвещенство Рязански и Михайловски митрополит Марк, ръководителя на Управлението по задграничните представителства на Московската Патриаршия, Негово преосвещенство Звенигородски епископ Антоний, ръководителя на Руската духовна мисия в Йерусалим Негово високопреподобие архимандрит Александър и заместник-председателя на Императорското Православно Палестинско общество Николай Лисов. Филмът е на руски език. Входът е свободен.  \r\nНикола ПЕТКОВ", "date": "2019.05.14", "title": "София: В Руския културно-информационен център ще се състои прожекция на филма „Руската духовна мисия в Йурусалим“"}
{"url": "http://www.focus-news.net/news/2019/05/14/2657652/the-japan-times-nivoto-na-vagleroden-dioksid-v-atmosferata-dostigna-nay-visokite-niva-v-istoriyata.html", "text": "Учени от Съединените щати са открили най-високите нива на въглероден диоксид в атмосферата на Земята, откакто са започнали записите, което поражда нова тревога за безмилостното увеличаване на емисиите на парникови газове, причинени от човека, пише  Japan Times . \r\nОбсерваторията на Мауна Лоа в Хавай, която следи атмосферните нива на CO2 от края на 50-те години на миналия век, в събота сутрин, откри 415,26 части на милион (ppm). \r\nСъщо така за първи път е установено, че обсерваторията измерва дневната базова линия над 415 ppm. \r\nПоследният път, когато атмосферата на Земята съдържаше толкова много въглероден диоксид, беше преди повече от 3 милиона години, когато световните нива на морето бяха няколко метра по-високи, а части от Антарктида бяха покрити с гори. \r\n„Това показва, че не сме на път да опазим климата. Броят продължава да нараства и от година на година става все по-висок”, каза Волфганг Лухт от Института за изследвания на въздействието на климата от Потсдам (PIK). \r\n\"Този брой трябва да се стабилизира.\" \r\nНо далеч от това да се стабилизират, нивата на СО2 - един от трите парникови газове, произведени при изгарянето на изкопаемите горива - се качват все по-бързо. \r\nРалф Кийлинг, директор на Института по океанография на Скрипс за CO2, заяви, че тенденцията вероятно ще продължи през 2019 г. - вероятно ще има Ел Ниньо година, в която температурите се покачват поради топлите океански течения. \r\n„Средният темп на растеж остава висок. Увеличението от миналата година вероятно ще бъде около 3 части на милион, докато средната стойност за последните години е 2,5 ppm“, каза той. \r\nПарижкото споразумение от 2015 г. призовава човечеството да блокира повишаването на температурата на Земята при „доста под 2 градуса по Целзий“ (3.6 Фаренхайт) в сравнение с нивата от преди индустриалната революция и 1.5 ° С, ако е възможно. \r\nПоследните четири години бяха четирите най-горещи рекорда и, въпреки парижката сделка и повишаването на обществената осведоменост за проблема, човечеството продължава да преминава собствените си емисионни рекорди от година на година. \r\nСредната повърхностна температура на Земята вече се е повишила с 1.0 градуса от пред-индустриалното време, дължащо се на причинени от човека емисии. \r\n„Цялата човешка история е в по-студен климат, отколкото сега“, казва Лухт. \r\n„Всеки път, когато двигателят работи, излъчваме CO2 и той трябва да отиде някъде. Той не по чудо изчезва, той остава в атмосферата. \r\n\"Въпреки парижкото споразумение за климата, въпреки всички изказвания и протести, ние не виждаме нещо да се променя\", добави той. \r\nМакар да има някакво несъгласие по отношение на това какво ще представлява „безопасното“ ниво на атмосферния CO2, съществува широк консенсус, че 350 ppm - ниво, надхвърлено в края на 80-те години, ще предотврати опасното глобално затопляне. \r\nПревод и редакция:", "date": "2019.05.14", "title": "The Japan Times: Нивото на въглероден диоксид в атмосферата достигна най-високите нива в историята"}
{"url": "http://www.focus-news.net/news/2019/05/14/2657655/varna-dobrovoltsi-na-kampaniyata-ne-shofiray-ako-si-pil-shte-provedat-demonstratsii-s-alko-ochila-na-vhoda-na-morskata-gradina.html", "text": "Доброволци от Градския превантивен клуб към Дирекция „Превенции“ във Варна ще проведат демонстрации днес от 17.00 часа с алко-очила. Инициативата, която ще се проведе на Входа на Морската градина е част от кампанията „Не шофирай, ако си пил!“. Това стана ясно на пресконференция във връзка с инициативата, предаде репортер на  Радио „Фокус“ – Варна . „Това са очила, с които се добива представа какви са реакциите ако е поето определено количество алкохол“, обясни за смисъла на демонстрациите директорът на Дирекцията по „Превенции“ Светлана Коева. По думите ѝ по същото време служители от сектор „Пътна полиция“ на Областната дирекция на МВР ще разясняват на участниците каква е административната и наказателната отговорност на шофьорите при пътнотранспортно произшествие. Венелин Урдев от Асоциацията за защита на застраховани и пострадали при ПТП ще обясни за правните последствия при евентуален инцидент. Доброволците ще раздават рекламни материали на кампанията и ще призовават за разумно и толерантно поведение на пътя.  \r\nКампанията „Не шофирай, ако си пил!“ във Варна се организира за единадесета поредна година. Дейностите по нея стартираха още на 22 април и ще продължат до 31 май, като ще обхванат и абитуриентските балове. Тя е насочена към различни групи млади хора – ученици, студенти и млади шофьори. Основната целева група са завършващите училище. Предвидените дейности целят опазване на живота и здравето на младежите, техните най-добри приятели, връстници и близки. За обезпечаването на кампанията са предвидени различни материали – ще бъдат раздадени стикери, ароматизатори, силиконови гривни с посланието на кампанията, подложки за напитки, плакати, бележници с превантивно послание, които ще достигнат до всеки зрелостник в последния учебен час с апел за разумно поведение на пътя, тениски и балони.  \r\nВ рамките на кампанията са предвидени различни дейности на училищно и градско ниво. Сред тях са прожекции на тематични филми, провеждане на беседи и училищни кампании, разпространение на материали на кампанията сред абитуриентите, в последния час на класа, разпространение на материали чрез офисите на партньорите, раздаване на материали от доброволци от Градския превантивен клуб на ключови места в града и призоваване за разумно и толерантно поведение на пътя. Кампанията ще бъде популяризирана чрез билбордове, ел. табла и други.  \r\nДнес от 13.30 часа предстои провеждане на дискусионна среща между ученици от СУ за ХНИ „Константин Преславски“ и Венелин Урдев от Асоциацията за защита на застраховани и пострадали при ПТП. По време на беседата ще бъдат представени реални случаи на ПТП. Ще бъдат обсъдени практически насоки за действия в случаи на опасност. Ще се коментира краткото време за реакция в кризисни ситуации, разминаването между представата, че владееш автомобила и себе си и действителният контрол и други въпроси, които представляват интерес за младежите. Паралелно, за втора поредна година в града се провежда и инициативата „Шофирай разумно 2“. Тя се реализира съвместно от Българския червен кръст и Областната дирекция на МВР. А за пръв път в кампанията „Не шофирай, ако си пил!“ тази година се включва и Държавната автомобилна администрация. Служителите на звеното раздават рекламните материали на всички кандидат-шофьори. \r\nДиана СТОЕВА", "date": "2019.05.14", "title": "Варна: Доброволци на кампанията „Не шофирай, ако си пил!“ ще проведат демонстрации с алко-очила на входа на Морската градина"}
{"url": "http://www.focus-news.net/news/2019/05/14/2657660/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница и преминаването се осъществява безпроблемно. \r\nДеница ДИМИТРОВА", "date": "2019.05.14", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/05/14/2657657/sport-daniele-de-rosi-napuska-roma-sled-kraya-na-sezona.html", "text": "Легендата на Рома Даниеле де Роси напуска отбора след края на сезона, съобщиха официално от римския клуб. 35-годишният капитан ще напусне родния си отбор след почти две десетилетия, през които изигра 615 мача и вкара 63 гола във всички турнири. Той не номер 2 по изиграни срещи в историята на Рома, като отстъпва само на Франческо Тоти. В официалното съобщение се добавя, че Де Роси няма да се отказва от футбола и вероятно ще продължи кариерата си в чужбина. Полузащитникът има и 117 мача с националния отбор на Италия, в които има 21 гола. Той е световен шампион от 2006 година.", "date": "2019.05.14", "title": "Спорт: Даниеле де Роси напуска Рома след края на сезона"}
{"url": "http://www.focus-news.net/news/2019/05/14/2657661/taksata-ot-30-lv-za-pregled-na-detsa-v-speshnite-pediatrichni-kabineti-shte-bade-obsadena-ot-institutsiite-sledvashtiya-mesets.html", "text": "Таксата от 30 лв. за преглед на деца в спешните педиатрични кабинети ще бъде обсъдена от институциите следващия месец. Това съобщи на брифинг министърът на здравеопазването Кирил Ананиев, предаде репортер на  Агенция „Фокус“ . „При премиера се разбрахме в началото на следващия месец да се съберем и да разгледаме всички проблеми в майчиното и детското здраве – в това число и тази такса, която не получават болницата и другите детски отделения в останалите болници. Така че и този въпрос ще бъде разгледан и ще му търсим решение“, обясни Ананиев. \r\nВъв връзка с новата апаратура, за която утре ще бъдат отпуснати средства от Министерски съвет, Ананиев обясни, че тя ще е и за държавни, и за общински болници. „След като бъде прието утре постановлението, ще седнем с колегите и ще направим разпределение по болници – къде са необходими апаратите за дихателна реанимация и къде – кувьозите“, заяви здравният министър.", "date": "2019.05.14", "title": "Таксата от 30 лв. за преглед на деца в спешните педиатрични кабинети ще бъде обсъдена от институциите следващия месец"}
{"url": "http://www.focus-news.net/news/2019/05/14/2657658/plovdiv-zhitelite-na-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество за областта. Без вода за неопределен период от време днес ще бъдат домакинствата в населените места Мало Крушево, Войсил, Браниполе и Васил Левски. \r\nЕкипите на водоснабдителното дружество работят по отстраняването на аварии на ул. „Бузлуджа“ в град Карлово, по ул. „Димитър Благоев“ в град Хисаря, както и по ул. „Гео Милев“ в първомайски квартал „Дебър“. До 17.00 часа ще бъде нарушено водоподаването и в района на ул. „Гълъбец“ и ул. „Славянска“ в град Пловдив, също в района на бул. „Цар Борис III Обединител“ и ул. „Железарска“, както и при блок 235 в пловдивския квартал „Тракия“. \r\nТони МИХАЙЛОВ", "date": "2019.05.14", "title": "Пловдив: Жителите на четири села от областта са с нарушено водоподаване заради аварии"}
{"url": "http://www.focus-news.net/news/2019/05/14/2657662/podp-inzh-ivan-angelov-voenno-okrazhie-veliko-tarnovo-trima-dushi-se-boryat-sa-edno-myasto-za-voennosluzhesht.html", "text": "Трима души се борят са едно място за военнослужещ. Това съобщи за  Радио „Фокус“ – Велико Търново  подп. инж. Иван Ангелов, началник на Военно окръжие – Велико Търново. Той посочи, че добрите резултати са благодарение на Националната кампания „Бъди войник“ на Министерство на отбраната. Той съпостави миналата година, когато за едно място е имало един кандидат. Кампанията „Бъди войник“ ще се проведе в 29-те областни града, плюс градовете Карлово, Свищов и Асеновград. До сега тя е проведена в 8 от тях, като вече се отчитат реални резултати и завишен интерес от страна на младите хора към професията „войник“. Подп. инж. Ангелов допълни, че към момента има обявени 4 конкурса за 250 войнишки длъжности, като предстои да бъдат обявени нови. Основните изисквания към кандидатите (мъже и жени) са да са до 28 години, физически здрави, да имат завършено средно образование и да са неосъждани. Здравословното състояние на кандидатите се установява след пълни прегледи във ВМА, които са за сметка на Министерство на отбраната. Документи за кандидатстване се подават към Военно окръжие – Велико Търново. „Професията „войник“ дава сигурност, добри доходи, перспективи и кариерно развитие. Тази перспектива, тази сигурност е изключително важна за младите хора в днешно време, за да решат да останат тук и да планират живота си“, посочи подп. инж. Иван Ангелов. \r\nНадежда КРЪСТЕВА", "date": "2019.05.14", "title": "Подп. инж. Иван Ангелов, Военно окръжие – Велико Търново: Трима души се борят са едно място за военнослужещ"}
{"url": "http://www.focus-news.net/news/2019/05/14/2657645/firmata-jp-avax-sa-e-izpalnitel-na-obshtestvenata-porachka-za-proektirane-dostavka-i-stroitelstvo-na-interkonektora-s-gartsiya.html", "text": "Проектната компания „Ай Си Джи Би“ АД приключи успешно процедурата за възлагане на обществената поръчка за проектиране, доставка и строителство на междусистемната газова връзка Гърция – България. Това съобщиха от пресцентъра на  компанията . Първоначален интерес към ограничената процедура, провела се в две фази, беше заявен от 11 международни и български компании и обединения. Участникът, който в най-голяма степен покрива техническите и финансовите условия на ICGB, е J&P AVAX S.A, който с обща оценка от 83, 8 точки от максимални 100 и обща цена от 144 850 000 евро е определен за изпълнител на обществената поръчка за проектиране, доставка и строителство. \r\nИзпълнителните директори на ICGB Теодора Георгиева и Константинос Караянакос изразиха удовлетвореност от успешното приключване на процедурата и от постигнатия напредък по проекта. Двамата отбелязаха, че обществените поръчки за възлагане на строителство и за доставка на тръби са последните и най-важни стъпки, чието изпълнение създава условия да започне изграждането на терен на междусистемната газова връзка.  \r\nДоговорът за строителство ще се изпълнява за период от 18 месеца, като ICGB очаква бърза мобилизация и разчита на високия професионализъм от страна на избрания изпълнител за спазване на бюджета и графика на строителството. \r\nТъргът беше обявен на 30-ти април 2018 г. и се проведе като ограничена процедура на два етапа - провеждане на предварителен подбор и подаване на оферти от допуснатите кандидати. Пет фирми и обединения бяха допуснати до втори етап на процедурата: \r\n- ДЗЗД IGB – 2018 с членове -  Бонати С.п.А, Главболгарстрой Интернешънъл АД, GP Group АД \r\n- Обединение МАКС ЩРАЙХЕР – ТЕРНА с членове: \"ТЕРНА\" АД и \"МАКС СТРАЙХЕР\" С.П.А; \r\n- Обединение SPIECAPAG TRACE IGB 2018 с членове Spiecapag АД и Трейс Груп Холд АД; \r\n- J&P AVAX S.A; \r\n- Обединение CPP – AKTOР - Чайна Петролеум Пайплайн Инженеринг Ко. ООД (СиПиПи ООД) и Строително Акционерно Дружество АКТОР (АКТОР АД). \r\nВ рамките на удължения срок за подаване на документи, оферти постъпиха от ДЗЗД IGB – 2018 и J&P AVAX S.A. Офертите на участниците отговарят на изискванията за техническа спецификация и бяха отворени на публично заседание. Според извършената техническа оценка предложението на ДЗЗД IGB – 2018 съдържа повече преимущества по показателя, който оценява качеството на изпълнение. Офертата на J&P AVAX S.A. също покрива всички минимални изисквания и съдържа преимущества, които ги надграждат.  \r\nПредложената обща цена за изпълнение на обществената поръчка от ДЗЗД IGB – 2018 е в размер на 229 700 000 евро, което значително надхвърля прогнозната стойност на поръчката. Това е основание за изключване от по-нататъшно участие съгласно условията на процедурата. Поради това участникът, който в най-голяма степен покрива техническите и финансовите условия, е J&P AVAX S.A.  \r\nВ изпълнение на изискванията по Закона за обществени поръчки (ЗОП), решението е публикувано на сайта на ICGB в раздел „Профил на купувача“ заедно с детайлно описание на целия процес по провеждане на процедурата и мотиви за взетите решения. Всички процедури, организирани от компанията, са проведени при пълна прозрачност, равен достъп на всички заинтересовани страни и спазване на действащото законодателство.", "date": "2019.05.14", "title": "Фирмата \"J&P AVAX S.A\" е изпълнител на обществената поръчка за проектиране, доставка и строителство на интерконектора с Гърция"}
{"url": "http://www.focus-news.net/news/2019/05/14/2657664/kyustendil-gradat-e-vklyuchen-v-ultramaratona-koridor-8.html", "text": "Кюстендил е един от 20-те града включени в  ултрамаратона „Коридор 8“, съобщиха от пресцентъра на  Община Кюстендил . Днес в града пристига ултрамаратонецът Красимир Георгиев, който бяга по така наречения Коридор №8, който свързва България, Северна Македония и Албания. Този, първи по рода си ултрамаратон, обединява хиляди спортуващи и активни хора от трите държави под мотото „Свързаност“. Бягането на Красимир Георгиев стартира на 8 май от Варна, мина през Бургас, Сливен, Стара Загора, Пловдив, Панагюрище, София, а на 15 май в 8.30 часа от Художествената галерия в град Кюстендил ще продължи прехода си към Република Северна Македония.  \r\nВ рамките на 15 дни Красимир Георгиев ще прекоси над 1 200 км от Черно до Адриатическо море и ще премине през 20 града в България, Северна Македония и Албания. Финалът е в Албания на 24 май. Зрителите ще могат да следят в реално време, както бягането му, така и случващото се в отделните градове по маршрута на маратона на www.wnesstv.com и www.corridor8.run.", "date": "2019.05.14", "title": "Кюстендил: Градът е включен в ултрамаратона „Коридор 8“"}
{"url": "http://www.focus-news.net/news/2019/05/14/2657663/veliko-tarnovo-mazh-e-zaginal-pri-katastrofa-mezhdu-lek-i-tovaren-avtomobil-na-patya-pleven-byala-kray-selo-maslarevo-uchastakat-e-vremenno-zatvoren.html", "text": "Мъж е загинал при катастрофа между лек и товарен автомобил на пътя Плевен – Бяла край село Масларево, участъкът е временно затворен, съобщиха от  Областната дирекция на МВР – Велико Търново . Сигналът за произшествието е получен около 11.00 часа. По първоначална информация са се ударили лек и товарен автомобил. На място е загинал водачът на лекия автомобил. Другият шофьор се транспортира към великотърновската болница. Причините за произшествието са в процес на изясняване. Екипи на РУ – Полски Тръмбеш пренасочват леките автомобили по обходен маршрут през селата Масларево, Обединение и град Полски Тръмбеш.", "date": "2019.05.14", "title": "Велико Търново: Мъж е загинал при катастрофа между лек и товарен автомобил на пътя Плевен – Бяла край село Масларево, участъкът е временно затворен"}
{"url": "http://www.focus-news.net/news/2019/05/14/2657667/targovishte-s-ritual-za-izdigane-na-znamenata-i-tarzhestveno-zasedanie-na-obshtinskiya-savet-zapochnaha-chestvaniyata-za-praznika-na-grada.html", "text": "С ритуал за издигане на знамената и тържествено заседание на Общинския съвет започнаха честванията по случай официалния празник на Търговище – 14 май. Това съобщиха от  Общината . Сред официалните лица бяха евродепутатът Асим Адемов, народните представители д-р Венка Стоянова, Имрен Мехмедова, Танер Али, зам.-министърът на културата Амелия Гешева, областният управител Митко Стайков. Гости на града по случай празника са и представители на два от побратимените ни градове – Котбус, Германия и Търговище, Румъния.  \r\nВ тържественото си слово по време на заседанието на Общинския съвет кметът д-р Дарин Димитров заяви, че мотото на Европейския съюз „Обединени в многообразието” е водещо за днешния ден на Търговище. „Настоящото обединява желанието на всички нас, с различни лични ценности и амбиции, политически убеждения, етническа и религиозна принадлежност, да градим и утвърждаваме устойчивото развитие на града, селата, общината, на страната ни. Да се справяме с предизвикателствата, да анализираме и прогнозираме процесите, за да сме адекватни на времето и неговите изисквания. Заедно, в диалог, трябва да търсим иновативни решения, които да ни осигурят постигане на желаната визия за всеки от нас, за общината и страната ни“, каза д-р Димитров.  \r\nПоздравления по случай празника на града отправиха и евродепутатът Асим Адемов, народните представители д-р Венка Стоянова, Имрен Мехмедова, Танер Али. Прочетен бе и поздравителен адрес от името на народния представител проф. Светла Бъчварова. Поздрав отправиха още зам.-министърът на културата Амелия Гешева, областният управител Митко Стайков, зам.-кметът на Котбус Мариета Чопе, личният съветник по въпросите на образованието на кмета на румънското Търговище Адриан Байку, Мариан Костаке, член на сдружението на българите в област Дъмбовица „Заедно“.  \r\nНа тържественото заседание кметът д-р Дарин Димитров връчи отличието за почетен гражданин на ставрофорен иконом Славчо Проданов. „Всички Вие, които през годините ми помагахте, бяхте камертона, който ми даваше верния тон в моето служение“, заяви отец Славчо Проданов. Честванията за Деня на Търговище продължават тази вечер, с концертна програма на Национален фолклорен ансамбъл „Българе“ и Любо Киров от 19.00 часа на сцена „Борово око“.", "date": "2019.05.14", "title": "Търговище: С ритуал за издигане на знамената и тържествено заседание на Общинския съвет започнаха честванията за празника на града"}
{"url": "http://www.focus-news.net/news/2019/05/14/2657666/burgas-riosv-i-uchenitsi-pochistiha-ustieto-na-reka-ropotamo.html", "text": "Служители от РИОСВ – Бургас, доброволци от химическия техникум „Н.Д. Зелинский“ и деца от читалище „Христо Ботев 1937“ почистиха района около устието на река Ропотамо. Това съобщиха от пресцентъра на  РИОСВ . В акцията участваха директорът на инспекцията инж. Тонка Атанасова, секретарят на читалището Атанаска Желязова и експерти. За близо 4 часа ученици, учители и еколози напълниха 30 чувала с пластмаса, метални кутии, найлонови въжета, различни отпадъци, донесени от вятъра, вълните и хвърлени от нас, хората. Инициативата по почистването е посветена на Международния ден на биологичното разнообразие.  \r\nДенят на биологичното разнообразие се отбелязва на 22 май, а темата за 2019 г. е „Нашето биологично разнообразие, нашата  храна, нашето здраве“. Темата акцентира върху многообразието, осигурено от нашите природни системи за човешко съществуване и благоденствие на Земята, като допринася за устойчиво развитие, смекчаване изменението на климата, адаптиране към климатичните промени, възстановяване на екосистемите, по-чиста вода и премахване на гладуването. \r\nМероприятията ще продължат с награждаването на победителите в националния конкурс \"Моите приятели - котките\", организиран от Община Бургас и Народно читалище \"Христо Ботев 1937\" в кв. \"Победа\", ул. \"Кубрат\" 7 на 15 май от 16.30 часа и в 12.00 часа на 20 май почистване двора на ОУ \"Св. Климент Охридски\" в кв. \"Рудник\" с презентация за пчелите по повод 20 май - Световния ден на пчелите.", "date": "2019.05.14", "title": "Бургас: РИОСВ  и ученици почистиха устието на река Ропотамо"}
{"url": "http://www.focus-news.net/news/2019/05/14/2657665/kardzhali-zadarzhan-e-sluzhitel-dopusnal-da-bade-vzeta-kravna-proba-za-analiz-ot-litse-na-koeto-ne-proveril-samolichnostta.html", "text": "Задържан е служител, допуснал да бъде взета кръвна проба за анализ от лице, на което не проверил самоличността. Това съобщиха от  ОДМВР - Кърджали . 67-годишен мъж е задържан в РУ-Крумовград, след като не проверил самоличността на водач и допуснал кръвна проба за химически анализ да бъде взета от друго лице. Проверката по случая е по чл.282, ал.1 от Наказателния кодекс за престъпление по служба и се извършва от група „Криминална полиция“ в управлението.", "date": "2019.05.14", "title": "Кърджали: Задържан е служител, допуснал да бъде взета кръвна проба за анализ от лице, на което не проверил самоличността"}
{"url": "http://www.focus-news.net/news/2019/05/14/2657668/d-r-emiliya-baeva-zam-kmet-na-dobrich-odobreno-e-proektno-predlozhenie-na-obshtinata-podkrepa-v-doma.html", "text": "Одобрено е за финансиране проектно предложение на Общината „Подкрепа в дома“. Това съобщи зам.-кметът „Хуманитарни дейности“ д-р Емилия Баева, предаде кореспондент на  Радио „Фокус” – Варна . Става дума за патронажна грижа. Потребителите са 158. Броят им е определен от Управляващия орган. Пакетът включва интегрирани услуги до два часа дневно. В момента Общината подготвя документите, които са необходими. Финансовата помощ е безвъзмездна, в размер на 390 045 лв. Предстои подписване на административния договор. Дейностите се очаква да започнат от 1 юли тази година. Срокът на изпълнение е една година, като има възможност всяка година този срок да бъде удължаван. \r\nЖулиета НИКОЛОВА", "date": "2019.05.14", "title": "Д-р Емилия Баева, зам.-кмет на Добрич: Одобрено е проектно предложение на Общината „Подкрепа в дома“"}
{"url": "http://www.focus-news.net/news/2019/05/14/2657669/anadolska-agentsiya-ministrite-na-otbranata-na-turtsiya-i-rusiya-obsadiha-idlib.html", "text": "Министрите на отбраната на Турция и Русия Хулуси Акар и Сергей Шойгу обсъдиха последните събития в северозападната сирийска провинция Идлиб в хода на телефонен разговор, съобщават от турското военно ведомство, предава  „Анадолската агенция“ . \r\nСъгласно изявлението, министрите са обсъдили мерки за намаляне на напрежението в района в рамките на споразумението от Сочи и са говорили за други въпроси, свързани със сигурността в региона. \r\nКакто припомня турската държавна агенция, през последните седмици сирийският режим и неговият съюзник, Русия, засилиха атаките срещу последния голям бунтовнически анклав Идлиб. \r\nНастъплението заплашва да отприщи голяма хуманитарна катастрофа, като 180 000 цивилни вече бяха принудени да напуснат домовете си през последните две седмици. \r\nПревод и редакция:", "date": "2019.05.14", "title": "„Анадолска агенция“: Министрите на отбраната на Турция и Русия обсъдиха Идлиб"}
{"url": "http://www.focus-news.net/news/2019/05/14/2657670/evropeyski-izbori-2019-rumen-gechev-pred-zhitelite-na-sopot-vmz-tryabva-da-bade-darzhavno.html", "text": "Ние, социалистите в България и Партията на европейските социалисти, искаме Европа да се върне в своето нормално русло- на силната икономически Европа, на Европа на социалната справедливост, където всеки неин гражданин има защита и достъп до образование и безплатно здравеопазване. Това каза кандидатът за евродепутат от \"БСП за България\" проф. Румен Гечев на среща с жителите на Асеновград, съобщиха от пресцентъра на  БСП . Според икономиста, Европейският  съюз трябва да  гарантира по-добър живот на мнозинството граждани, а не на малцинството в Европа, а  държавата  да подпомага развитието на бизнеса.  \r\nПроф. Гечев акцентира и върху проблемите на земеделските стопани. Според него българските евродепутати трябва да работят за изравняване на субсидиите за всички фермери в ЕС в рамките на периода 2021-2027, защото в момента, след 12 години членство, родните фермери все още са в  неизгодна позиция спрямо колегите си  в другите държави членки. На срещата в Асеновград жителите питаха още за доходите, икономическото развитие на региона, демографския срив и националната сигурност. \r\nЗапазването на ВМЗ Сопот, като предприятие, елемент от националната сигурност, бе сред основните въпроси, които жителите на града на Вазов задаваха при провелата се среща с проф. Румен Гечев. „ВМЗ е структуроопределящо предприятие  не само в региона, но и за България. За нас е от особена важност предприятието да продължи да работи и да не бъде отново обявено от управляващите за приватизация“, каза социалистът. Според него за това трябва отговорност  и ангажимент от държавата, да се запазят работещите държавни предприятия. „Искаме печалбата да остава в българската икономика\", подчерта той. „Това, което се прави, включително и с отдаването на концесия на Летище \"София\", е вредно за българската икономика и националните ни интереси\", добави професорът.  \r\n\"България е  на политическата карта повече от 1300 години и ние не можем да си позволим да бъдем хора втора ръка, не можем да си позволим да ни третират като  втора ръка\", споделиха жителите на  подбалканското градче, които поставиха и актуални въпроси относно подобряването на  живота на хората в селата, в малките и големите градовете, обезлюдяването и инвестициите в общините.   \r\nПрофесорът се ангажира с помощ  и експертен съвет при реализацията и приемането на предложения в новия закон, който касае розопроизводителите.", "date": "2019.05.14", "title": "Европейски избори 2019: Румен  Гечев пред жителите на Сопот: ВМЗ трябва да бъде държавно"}
{"url": "http://www.focus-news.net/news/2019/05/14/2657659/evropeyski-izbori-2019-prof-aleksandar-marinov-ostavkata-na-rumen-porozhanov-ne-e-iznenada-yasno-be-che-politicheskata-tsena-za-ostavaneto-mu-e-tvarde-visoka.html", "text": "Оставката на Румен Порожанов не е изненада - ясно бе, че политическата цена за оставането му е твърде висока. Това каза за  Агенция „Фокус“  политологът проф. Александър Маринов във връзка с оставката на министър Румен Порожанов. \"Това, че се случва сега, не е някакво преднамерено съвпадение. Просто сега избиват тези проблеми, които закономерно водят до подобни събития в политиката. Разбира се, в този сектор и в други сектори на управлението има различни проблеми. Тук много силен ефект имаше скандалът с къщите за гости, които така или иначе попадат в ресора на министъра. Това според мен насочи много мощно обществено внимание и недоволство. Така че беше ясно още преди няколко дни, че ще се стигне до такава развръзка“, каза политологът. На въпрос дали оставката ще се отрази на резултатите от изборите, проф. Маринов отговори: „Самата оставка едва ли. Мисля, че процесите или събитията, които предизвикаха тази оставка, както и много други събития, ще се отразят. Тук въпросът не е, че един или друг министър си е дал оставката. Напротив даже даването на оставка донякъде облекчава положението. Защото иначе би означавало да се засили атаката и критиките. Явно е, че проблемите, които съществуват в управлението на държавата са сериозни и това няма как да въздейства върху обществото в това число и преди изборите“, допълни още проф. Маринов.  „Управлението отдавна не е стабилно. Ясно е, че сега се изчаква да се види как ще се развият нещата около изборите, други неща как ще се развият. Общо взето това управление върви към своя край“, допълни той.  \r\nДеница КИТАНОВА", "date": "2019.05.14", "title": "Европейски избори 2019: Проф. Александър Маринов: Оставката на Румен Порожанов не е изненада - ясно бе, че политическата цена за оставането му е твърде висока"}
{"url": "http://www.focus-news.net/news/2019/05/14/2657671/stara-zagora-po-obvinitelen-akt-na-okrazhna-prokuratura-e-osaden-47-godishen-mazh-za-bludstvo-s-maloletno-momiche.html", "text": "По обвинителен акт от Окръжна прокуратура - Стара Загора е осъден А. А.. на 47 г., за това, че е извършил действия с цел да удовлетвори полово желание без съвкупление по отношение на непълнолетно лице, момиче на 12 години, като блудството е извършено в условията на опасен рецидив. Това съобщиха от пресцентъра на  Апелативна прокуратура - Пловдив . По делото е установено, че обвиняемият извършил блудствени действия с 12-годишното момиче през януари 2018 г. в с. С., обл. Стара Загора. А.А. е осъждан многократно.  \r\nОкръжен съд - Стара Загора го е признал за виновен и му е наложил наказание „лишаване от свобода“ за срок от 9 години, което да изтърпи при първоначален „строг“ режим. Присъдата подлежи на протест и обжалване пред Апелативен съд - Пловдив.", "date": "2019.05.14", "title": "Стара Загора: По обвинителен акт на Окръжна прокуратура е осъден 47-годишен мъж за блудство с малолетно момиче"}
{"url": "http://www.focus-news.net/news/2019/05/14/2657673/predsedatelyat-na-stolichen-obshtinski-savet-elen-gerdzhikov-posreshtna-ultramaratonetsa-krasi-georgiev-v-sofiya.html", "text": "Председателят на Столичен общински съвет и Фондация „София- Европейска столица на спорта“ Елен Герджиков посрещна ултрамаратонеца Краси Георгиев, който стигна до София. Това съобщиха от пресцентъра на  Столичен общински съвет . Седмият ден от маратона по трасето на транспортния Коридор №8, който свързва Черно с Адриатическо море, преминава през столицата и продължава към Кюстендил. Шефът на местния парламент пожела успех на Краси Георгиев и го поздрави за смелостта да се изправи пред това изключително предизвикателство – прекосявайки над 1200 км от Черно до Адриатическо море. Герджиков допълни, че мотото „Свързаност“, под което преминава маратона е изключително важно за обединението и сътрудничеството между градовете от Коридор №8. Краси Георгиев получи и почетната значка на София – Европейска столица на спорта и връчи на председателя на СОС традиционния плакет на ултрамаратона.", "date": "2019.05.14", "title": "Председателят на Столичен общински съвет Елен Герджиков посрещна ултрамаратонеца Краси Георгиев в София"}
{"url": "http://www.focus-news.net/news/2019/05/14/2657672/evropeyski-izbori-2019-dots-boris-popivanov-politolog-elena-yoncheva-e-pobeditelyat-v-debata-sreshtu-mariya-gabriel-zashtoto-uspya-da-izlozhi-tsentralni-problemi-vav-vazhni-nasoki.html", "text": "От гледна точка на текущия дневен ред на българските граждани Елена Йончева е победител в дебата срещу Мария Габриел, защото успя да изложи централни проблеми във важни насоки, които вълнуват много хора. Това каза за дневния блок „Добър ден“ на  Радио „Фокус“  политологът доц. Борис Попиванов за отзвука след сутрешния телевизионен дебат между водачите на листите на ГЕРБ и СДС и „БСП за България“ за евроизборите – Мария Габриел и Елена Йончева. „Темите, които засегна Йончева са свързани със свободата на словото, бедността, социалното изключване и всички фактори, които са на дневен ред от дълги години в българската история и продължават да държат България на дъното по твърде много показатели“, обясни той. По думите му дебатът беше изключително полезен и важен за българските граждани, защото се видяха два различни подхода на мислене и правене на политика у нас, представени от две сериозни кандидатки със авторитетни биографии и присъствие. „Водачът на листата на „БСП за България“ показа подход на защита на националния интерес на дневния ред на българското общество такъв, какъвто трябва да бъде представен и защитен на европейско равнище. Подходът на Мария Габриел пък се стреми да докаже, че дневният ред на ЕК трябва да бъде водещ за българското общество. Според нея проблемите с дигитализацията и фалшивите новини са централните са основните“, посочи доц. Борис Попиванов. Силно беше представена мотивацията и на двете страни да спечелят Европейските избори, коментира още той. „Ясна е мотивацията на Мария Габриел, защото тя има своите позиции, програма за действие и ресор в ЕК и трябва да защити политиките и практиките, които е поела и които според нея са важни“, обясни политологът. По думите му предизвикателството пред нея е огромно, защото отиващата си ЕК не успя да постигне твърде високи успехи по почти никои от водещите направления, с които се беше заела тя. По думите му мотивацията на Йончева е ясна откакто тя влезе в българската политика. „Нейната кауза е да продължи битката за повече справедливост, прозрачност и честност от Народното събрание на европейско равнище“, каза още доц. Попиванов. „Силната страна на Елена Йончева е, че дългогодишната си кариера като журналист има достатъчно ясен възглед какво не върви, какво скърца в българското развитие. Тя знае къде са проблемите и съумява да ги изрази. Мария Габриел говори ясно и точно за конкретни регламенти и механизми на ЕС“, добави политологът. \r\nМилослава АНГЕЛОВА", "date": "2019.05.14", "title": "Европейски избори 2019: Доц. Борис Попиванов, политолог: Елена Йончева е победителят в дебата срещу Мария Габриел, защото успя да изложи централни проблеми във важни насоки"}
{"url": "http://www.focus-news.net/news/2019/05/14/2657675/varna-bchk-i-patna-politsiya-shte-zapoznavat-mladite-shofyori-s-vredite-ot-alkohola-i-opiatite-vav-vtoroto-izdanie-na-kampaniyata-shofiray-razumno.html", "text": "За втора поредна година Областният съвет на Българския Червен кръст, съвместно с Областната дирекция на МВР, реализират проект „Шофирай, разумно!“ във Варна. Дейностите за започнали от април месец. Това каза на пресконференция днес Милена Сиракова от Областния съвет на БЧК, предаде репортер на  Радио „Фокус“ – Варна . Според Сиракова проектът е насочен към млади хора между 18 и 25 години, които са кандидат-шофьори и отиват в БЧК да изкарат курс за първа долекарска помощ. „Ние се  опитваме превантивно да ги обхванем и да бъдат обучени как влияе върху организма употребата на алкохол и наркотици, какви са последствията и каква наказателна отговорност. Миналата година над 2000 млади хора бяха обхванати“, каза още тя. И допълни, че през тази кампания, целта е да се достигне до още повече бъдещи шофьори. В рамките на проекта, служители на \"Пътна полиция\" ще представят теста, който ползват при проверка на пътя и ще запознаят младежите с наказателната отговорност, която носи всеки при констатиран положителен тест. \r\nДиана СТОЕВА", "date": "2019.05.14", "title": "Варна: БЧК и „Пътна полиция\" ще запознават младите шофьори с вредите от алкохола и опиатите във второто издание на кампанията „Шофирай, разумно“"}
{"url": "http://www.focus-news.net/news/2019/05/14/2657674/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.14", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/14/2657676/kyustendil-spokoyna-e-obstanovkata-na-teritoriyata-na-oblastta-sledyat-se-nivata-na-rekite-i-yazovirite.html", "text": "Спокойна е обстановката на територията на областта, следят се нивата на реките и язовирите. Това съобщи за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. За деня метеоролозите са обявили жълт код за опасни явления. Главно в планинската част на областта, след обяд, вечерта и през нощта срещу сряда, валежите от дъжд ще са временно интензивни и с гръмотевици. На места, количествата на валежа ще достигнат 25 - 45 л/кв. м. Ще има и усилвания на вятъра преди и по време на гръмотевични бури.  \r\nКъм този час на деня в Регионална дирекция „Пожарна безопасност и защита на населението” – Кюстендил не са постъпвали сигнали, свързани с усложнената метеорологична обстановка. Нивата на реките във всички общини от област Кюстендил са в норма и се следят непрекъснато. Всички корита на реки, водоеми и язовири в областта са с възможност да поемат повече количества от евентуално придошлите води. \r\nВенцеслав ИЛЧЕВ", "date": "2019.05.14", "title": "Кюстендил: Спокойна е обстановката на територията на областта, следят се нивата на реките и язовирите"}
{"url": "http://www.focus-news.net/news/2019/05/14/2657677/v-balgarskiya-teoretichen-litsey-vasil-levski-v-kishinev-be-otkrita-mnogofunktsionalna-sportna-ploshtadka.html", "text": "На 13 май на територията на българския теоретичен лицей „Васил Левски“ в Кишинев, Молдова, бе открита многофункционална спортна площадка. Това съобщи за  Агенция „Фокус“ Бронислав Денев, ръководител на Службата по търговско-икономическите взаимоотношения с Молдова. Площадката е спорносирана от „Ротари клуб Русе – Дунав“, България.  \r\nТой обясни, че на събитието са присъствали много гости, 15 от дарителите на „Ротари клуб Русе – Дунав“, пристигнали специално за това събитие, учениците от „0“ до 12 клас на лицея, преподаватели, учители, родители, представители на министерството на образованието на Молдова и дипломати от посолството на България в Молдова. \r\nПо време на събитието бе изтъкнат изключителният принос на дарителите и българските фирмите, които обединени от една родолюбива кауза, дадоха възможност една мечта на децата от лицея да се превърне в реалност. Благодарност бе изказана и към службата по търговско – икономическите въпроси на посолството, която спомогна за реализацията на този проект, добави Денев. \r\nПриветствие към всички присъстващи отправиха Андрей Димитров – вице-президент на „Ротари клуб Русе – Дунав“, Енчо Енев – основният „двигател“ от страна на клуба по организацията и работата по проекта, Наталия Ярославская – директор на лицея и самият той. Специално благодарствено писмо от името но посолството и СТИВ, прочете Климент Пръмов – временно управляващ посолството на България в Молдова. \r\nОтриването на площадката завърши с кратка музикална програма, подготвена от учениците на лицея. Последната песен „Българи“ вдигна на хоро присъстващите на мероприятието, което завърши с много усмивки и благодарности от децата на българския теоретичен лицей „Васил Левски“, обясни Денев.", "date": "2019.05.14", "title": "В българския теоретичен лицей „Васил Левски“ в Кишинев бе открита многофункционална спортна площадка"}
{"url": "http://www.focus-news.net/news/2019/05/14/2657678/stara-zagora-vavezhdat-se-ednoposochni-ulitsi-v-iztochnata-chast-na-grada.html", "text": "Община Стара Загора изпълнява Актуализирания план за организация на движението (АПОД). Той включва промени в зоната между бул. „Патриарх Евтимий“, ул. „Хан Аспарух“, ул. „Иван Вазов“, бул. „Крайречен булевард“ и бул. „Славянски“.   \r\n„Недобросъвестни граждани обръщат знаците и така възпрепятстват процеса, но процедурата по въвеждане на еднопосочните улици продължава. Временното неудобство ще реши редица проблеми в района. Предимствата са: повече места за паркиране и малките улици ще бъдат облекчени от трафика и задръстванията“. Това каза ресорният зам.-кмет Йордан Николов на пресконференция, засягаща актуални въпроси на общината, съобщиха от пресцентъра на  Община Стара Загора . На нея присъстваха и зам.-кметовете Красимира Чахова, Иванка Сотирова, инж. Янчо Калоянов, главният архитект Виктория Грозева и секретарят на общината Делян Иванов. \r\nПървият етап на въвеждане на еднопосочно движение вече се изпълнява. Към настоящия момент се реализира  еднопосочно движение в две старозагорски улици – ул. „Българско опълчение“, в участъка от ул. „ Ген. Гурко“ до ул. „Христо Ботев“ с посока на движение север-юг и ул. „Стефан Караджа“, в участъка от ул. „Христо Ботев“ до бул. „Цар Симеон Велики“ с посока на движение  юг-север. Съседните две улици – „Ангел Кънчев“ и „Антон Марчин“ ще бъдат двупосочни, както и досега. \r\nПо време на срещата с медиите, главният архитект на Общината Виктория Грозева съобщи, че е обявена обществената поръчка за обновяване на Зоопарка, за да придобие европейски облик. „В началото на юни ще бъдат отворени офертите“, съобщи арх. Грозева и допълни, че финансирането е от Фонда на фондовете. Тя даде подробности и за създаването на 69 социални жилища в сградата на бившата Метрология, което ще се случи по ОП „Региони в растеж“. Главният архитект посочи, че на 23 май ще започне рехабилитация и изграждане на водопровод и канализация по ПУДООС за два старозагорски квартала – „Самара 1“ и „Самара 2“. „Общата дължина на предвидената канализационна мрежа е 2124,09 метра и се изпълнява в голяма част в трасето на съществуваща канализация в експлоатация. Предвижда се изграждане на ревизионни и дъждоприемни шахти, сградни канализационни отклонения към всички имоти, както и нов дъждопреливник и отливен канал“. Общата дължина на предвидената водоснабдителна мрежа е с дължина от 1119,50 метра. По нея са предвидени надземни пожарни хидранти. Стартираме с първа копка в „Самара – 1“, каза още арх. Грозева. Средствата от програма ПУДООС – над 2 млн. лева, а собственото финансиране от Общината е в размер на 64 хил. лева. \r\nЗасегната бе и темата, която вълнува родителите в Стара Загора и спекулирането със създаването на т.нар. „сборни групи“ в детските градини. „Заповедта на кмета на Стара Загора гласи, че детските градини работят с непрекъснат режим на работа“, каза ресорният зам.-кмет Иванка Сотирова. Тя допълни, че малчуганите, които са получили свидетелства за завършена 4-та група от предучилищното си обучение, имат право да посещават детските заведения до 14 септември. „Ситуцията за сборните групи е налице, когато броят на децата е под 14. Директорите правят проучване, за да изготвят графици, но това не бива да тревожи родителите“, подчерта Сотирова. \r\n„Системата за електронно записване на първокласниците ще бъде отворена на 20 май от 12.00 часа. Напомням, че поредността на входиране на заявлението няма отношение към класирането на децата“, допълни ресорният заместник-кмет. Друга важна тема за родителите е въвеждането на едносменния режим на учениците. Предстои това да се случи през следващата учебна година за възпитаниците на VI Основно училище „Свети Никола“.", "date": "2019.05.14", "title": "Стара Загора : Въвеждат се еднопосочни улици в източната част на града"}
{"url": "http://www.focus-news.net/news/2019/05/14/2657643/ministarat-na-sigurnostta-na-bih-vreme-e-da-svalim-tezi-boklutsi-ot-vlast-sas-sila.html", "text": "Министърът на сигурността на Босна и Херцеговина (БиХ) Драган Мектич призова гражданите на страната да свалят правителството от власт, предава електронното издание  Sarajevo Times . \r\nМектич написа в своя „Туитър“ : „Скъпи хора, крайно време е да изметем тези боклуци от власт със сила. Ако искаме по-добро бъдеще за нас и нашите деца, това е единственият начин“. \r\nВ предишната си публикация Мектич написа: „Революцията е разрешението“. \r\nЕтнонационалните политически партии, които са на власт в Босна и Херцеговина през последните няколко месеца, предизвикват силно напрежение в страната, отбелязва медията. \r\nПревод и редакция:", "date": "2019.05.14", "title": "Министърът на сигурността на БиХ: Време е да свалим тези боклуци от власт със сила"}
{"url": "http://www.focus-news.net/news/2019/05/14/2657682/varna-administrativniyat-sad-provede-zasedanie-po-deloto-za-dobiva-na-gaz-v-dobrichko.html", "text": "Изслушването на вещите лица по комплексната и по съдебно-медицинската експертиза по делото за добива на газ в Добричко беше отложено. Това съобщиха от пресцентъра на  Административен съд – Варна . \r\nДнес в Административен съд – Варна се проведе съдебно заседание по адм. дело №1060/2018 г., насрочено за изслушване на вещите лица, по назначените с протоколно определение от 13 ноември 2018 г. комплексна съдебно-техническа експертиза (хидрогеолог, сондажен инженер, геолог, химик и геолог-геофизик), съдебно-техническа (екологична) експертиза и съдебно-медицинска експертиза. \r\nИзслушано беше вещото лице, изготвило екологичната СТЕ. Поради установена липса на част от доказателствата в преписката, във връзка с получена от жалбоподателя обществена информация, същата беше изискана от РИОСВ и на вещото лице Стоян Н. беше дадена възможност да изготви допълнително заключение, в което тя да бъде взета предвид.  \r\nПоради заболяване на вещо лице и непредставяне на заключението по съдебно-медицинската експертиза, изслушването на вещите лица по комплексната и по съдебно-медицинската експертиза беше отложено. \r\nПрипомням, че производството е образувано по жалба от „Русгеоком“ ЕАД срещу Решение № ВА-1/01.02.2018 г. на Директора на Регионалната инспекция по околната среда и водите – Варна, с което не е одобрено осъществяването на инвестиционно предложение за разработване и усвояване на находище „Спасово“ в блок „Добрич“, включващо четири участъка: „Рогозина“, „Чернооково“, „Калина“ и „Рогозина изток“ за проучване и добив на природен газ. \r\nСледващото заседание по делото е насрочено за 12.00 ч. на 9 юли 2019 г.", "date": "2019.05.14", "title": "Варна: Административният съд проведе заседание по делото за добива на газ в Добричко"}
{"url": "http://www.focus-news.net/news/2019/05/14/2657681/plovdiv-15-godishno-momiche-e-blasnato-na-peshehodna-pateka-v-asenovgrad.html", "text": "15-годишно момиче е пострадало, след като е блъснато на пешеходна пътека в Асеновград. Това съобщиха за  Радио „Фокус“ – Пловдив  от Областната дирекция на МВР. Около 21.10 часа снощи на тел. 112 е съобщено, че на кръстовище между ул. „Васил Левски“ и ул. „Захари Стоянов“ лек автомобил „Фиат“ блъснал пресичащото на пешеходна пътека момиче. То е прегледано в пловдивска болница и освободено за домашно лечение.  44-годишният шофьор на колата е тестван с дрегер за алкохол, резултатът е отрицателен. Произшествието е отработено по административен ред от служители на районното управление.", "date": "2019.05.14", "title": "Пловдив: 15-годишно момиче е блъснато на пешеходна пътека в Асеновград"}
{"url": "http://www.focus-news.net/news/2019/05/14/2657679/mvr-predstavi-novo-tehnichesko-oborudvane-za-politsaite.html", "text": "МВР представи ново техническо оборудване за служителите на полицейските структури на министерството, предаде репортер на  Агенция „Фокус“ . По време на представянето на новата техника бе презентиран електропреносен „Тейзър“ модел Х26. Той разполага с 50 000 волта електрически ток, който действа на централната нервна система на организма на човека. Използва се предимно за обезвреждане на особено опасни престъпници. Той е безвреден върху човешкото. Другият уред, който беше представен, бе робот, който служи за обезвреждане от разстояние на взривно устройство. \r\nМинистърът на вътрешните работи Младен Маринов обясни, че голяма част от оборудването е закупено по Фонд „Вътрешна сигурност“. „Там продължаваме да усвояваме средства, които са предоставени по европейско фондове, за да можем да продължим с оборудването. Предстои да се оборудват и колегите от патрулно-постовата служба с нови автомобили. Но това е в процес, така че след няколко дни най-вероятно ще имаме възможността да разпределим допълнително автомобили. С това ще засилим присъствието на полицейските служители в малките населени места и по улиците, така и по-бързата реакция при сигнали“, заяви Маринов. „Искам да пожелая на полицаите да не ползват често това оборудване. Но когато го ползвате, да сте сигурни в своите действия и да знаете, че сте защитени в голяма степен“, каза още вътрешният министър. \r\nНа представянето на новата техника присъства и министър-председателят Бойко Борисов. „Искам да поздравя министъра и ръководството на МВР за това, че се грижи за своите хора, изпълняващи много рисковани функции при противодействие на тероризъм и на тежки криминални престъпници, от друга страната - за здравето и ефективното неутрализиране на тези, които задържаме. Защото и те имат права и техният живот и здраве също трябва да бъдат максимално съхранени по време на дадения арест“, заяви премиерът. „Сега с микробусите, с всичката налична техника - най-доброто, което имаме в момента. Имаме случаи в миналото на загинали командоси, офицери и сержанти и с всичко, което се прави днес, целим да запазим живота и здравето и на едните и на другите“, коментира Борисов.", "date": "2019.05.14", "title": "МВР представи ново техническо оборудване за полицаите"}
{"url": "http://www.focus-news.net/news/2019/05/14/2657683/kardzhali-dvizhenieto-po-pat-i-5-haskovo-kardzhali-v-rayona-na-s-chernoochene-se-izvarshva-v-edna-lenta-poradi-patnotransportno-proizshestvie.html", "text": "Движението по път I-5 Хасково - Кърджали в района на с. Черноочене се извършва в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.05.14", "title": "Кърджали: Движението по път I-5 Хасково - Кърджали в района на с. Черноочене се извършва в една лента поради пътнотранспортно произшествие"}
{"url": "http://www.focus-news.net/news/2019/05/14/2657680/pregled-na-mezhdunarodnite-novini-do-13-chasa-agentsiya-fokus.html", "text": "Министрите на отбраната на Турция и Русия Хулуси Акар и Сергей Шойгу обсъдиха последните събития в северозападната сирийска провинция Идлиб в хода на телефонен разговор, съобщават от турското военно ведомство, предава  „Анадолската агенция“ . \r\nСъгласно изявлението, министрите са обсъдили мерки за намаляне на напрежението в района в рамките на споразумението от Сочи и са говорили за други въпроси, свързани със сигурността в региона. \r\nКакто припомня турската държавна агенция, през последните седмици сирийският режим и неговият съюзник, Русия, засилиха атаките срещу последния голям бунтовнически анклав Идлиб. \r\nНастъплението заплашва да отприщи голяма хуманитарна катастрофа, като 180 000 цивилни вече бяха принудени да напуснат домовете си през последните две седмици. \r\n***  Учени от Съединените щати са открили най-високите нива на въглероден диоксид в атмосферата на Земята, откакто са започнали записите, което поражда нова тревога за безмилостното увеличаване на емисиите на парникови газове, причинени от човека, пише  Japan Times . \r\nОбсерваторията на Мауна Лоа в Хавай, която следи атмосферните нива на CO2 от края на 50-те години на миналия век, в събота сутрин, откри 415,26 части на милион (ppm). \r\nСъщо така за първи път е установено, че обсерваторията измерва дневната базова линия над 415 ppm. \r\nПоследният път, когато атмосферата на Земята съдържаше толкова много въглероден диоксид, беше преди повече от 3 милиона години, когато световните нива на морето бяха няколко метра по-високи, а части от Антарктида бяха покрити с гори. \r\n„Това показва, че не сме на път да опазим климата. Броят продължава да нараства и от година на година става все по-висок”, каза Волфганг Лухт от Института за изследвания на въздействието на климата от Потсдам (PIK). \r\n\"Този брой трябва да се стабилизира.\" \r\nНо далеч от това да се стабилизират, нивата на СО2 - един от трите парникови газове, произведени при изгарянето на изкопаемите горива - се качват все по-бързо. \r\nРалф Кийлинг, директор на Института по океанография на Скрипс за CO2, заяви, че тенденцията вероятно ще продължи през 2019 г. - вероятно ще има Ел Ниньо година, в която температурите се покачват поради топлите океански течения. \r\n„Средният темп на растеж остава висок. Увеличението от миналата година вероятно ще бъде около 3 части на милион, докато средната стойност за последните години е 2,5 ppm“, каза той. \r\nПарижкото споразумение от 2015 г. призовава човечеството да блокира повишаването на температурата на Земята при „доста под 2 градуса по Целзий“ (3.6 Фаренхайт) в сравнение с нивата от преди индустриалната революция и 1.5 ° С, ако е възможно. \r\nПоследните четири години бяха четирите най-горещи рекорда и, въпреки парижката сделка и повишаването на обществената осведоменост за проблема, човечеството продължава да преминава собствените си емисионни рекорди от година на година. \r\nСредната повърхностна температура на Земята вече се е повишила с 1.0 градуса от пред-индустриалното време, дължащо се на причинени от човека емисии. \r\n„Цялата човешка история е в по-студен климат, отколкото сега“, казва Лухт. \r\n„Всеки път, когато двигателят работи, излъчваме CO2 и той трябва да отиде някъде. Той не по чудо изчезва, той остава в атмосферата. \r\n\"Въпреки парижкото споразумение за климата, въпреки всички изказвания и протести, ние не виждаме нещо да се променя\", добави той. \r\nМакар да има някакво несъгласие по отношение на това какво ще представлява „безопасното“ ниво на атмосферния CO2, съществува широк консенсус, че 350 ppm - ниво, надхвърлено в края на 80-те години, ще предотврати опасното глобално затопляне. \r\n***  Министърът на сигурността на Босна и Херцеговина (БиХ) Драган Мектич призова гражданите на страната да свалят правителството от власт, предава електронното издание  Sarajevo Times . \r\nМектич написа в своя „Туитър“ : „Скъпи хора, крайно време е да изметем тези боклуци от власт със сила. Ако искаме по-добро бъдеще за нас и нашите деца, това е единственият начин“. \r\nВ предишната си публикация Мектич написа: „Революцията е разрешението“. \r\nЕтнонационалните политически партии, които са на власт в Босна и Херцеговина през последните няколко месеца, предизвикват силно напрежение в страната, отбелязва медията. \r\n*** Три дни след като бившият гръцки външен министър Никос Коциас заяви, че имейлите, представени в парламента от бившия министър на отбраната Панос Камменос като доказателство, че първият е благоприятствал конкретна фирма в търг за издаване на визи и тя би могла да бъде хакната от руските тайни служби, Посолството на Русия в Атина в понеделник отрече да се е намесва във вътрешните работи на Гърция, пише електронното издание на вестник  Kathimerini . \r\n„Отново предполагаеми руски хакери“, присмяха се от посолството в серия от „туитове“. От дипломатическото представителство също така призоваха гръцките официални лица да представят всички налични доказателства за намеса на Москва. „В противен случай би било по-добре да избягваме нови твърдения за „руска намеса във вътрешните работи на Гърция“, се казва в съобщенията. \r\n*** Президентът на Косово Хашим Тачи продължава да настоява Прешевската долина да се присъедини към Косово, като обяснява, че подобен акт е легитимен и поправя „историческа несправедливост“, пише прищинският ежедневник  Bota Sot . \r\n„Тези настоявания предотвратиха сложното прилагане на предаването на Северно Косово на Милан Радойчич (бивш лидер на партията на косовските сърби „Сръбска листа“ – бел. прев.), първоначално чрез предаването на активите на „Трепча“ на него, а впоследствие превръщането на тези държавни активи в общински (на четирите северни общини) и също така предотврати плановете за двоен суверенитет и Общност на сръбските общини с изпълни9телен мандат по модела на Република Сръбска, а именно – регионална автономия“, написа Тачи във „Фейсбук“. \r\n„Продължавам да вярвам силно, че Прешевската долина ще се присъедини към Косово и за да постигнем тази цел, трябва да сме обединени. Вероятно пропускането на тази възможност би било непоправима историческа грешка“, заключи Тачи. \r\n***  Германският концерн \"Фолксваген\" започва преговори за \"потенциални места\" за откриването на нов завод. Това се казва в прессъобщение, публикувано на  официалната интернет страница на компанията  по повод заседание на Надзорния и Управителния съвет, проведено във федералната германска столица Берлин в понеделник.  \r\n\"Надзорният и Управителният съвет на \"Фолксваген\" АД взеха важни решения за бъдещето на \"Фолксваген Груп\". Като част от електрификационната си офанзива компанията трябва да продължи напред с изграждането на съоръжение за производство на батерии на територията на Европа. За тази цел Надзорният съвет одобри инвестиции на стойност по-малко от един милиард евро. Предвижда се да се изгради съоръжение в Долна Саксония, в Залцгитер\", се казва в съобщението. \r\n\"Също така бе решено да се започнат конкретни преговори по планираното ново многостранно предприятие в Европа с останалите потенциални места\", става ясно още от разпространения текст.  Агенция \"Фокус\" припомня: \r\nВ средата на април германските медии съобщиха, че \"Фолксваген\" ще вземе решение за откриването на нов завод на компанията през ноември месец, когато ще се проведе следващото заседание на Надзорния и Управителния съвет. Бе съобщено, че България и Турция са \"двамата най-силни кандидати за компанията\".  \r\nОще тогава бе подчертано, че въпросът ще бъде обсъден на пролетното заседание на Надзорния и Управителния съвет, но окончателното решение ще бъде взето през ноември.  \r\nСпоред мнозина Турция има голям шанс да бъде избрана пред конкурента си България. В подкрепа на това твърдение се привежда аргумента, че в средата на януари „Фолксваген“ се съгласи за производството на микробуси във фабриките на Ford в Турция.  \r\nБългария, която е една от възможностите за германския автомобилен производител, също се надява, че новият завод ще бъде открит в страната. Делегация на „Фолксваген“ разгледа българската столица София преди посещението на германския президент Франк-Валтер Щайнмайер в началото на април.  \r\nМиналия ноември „Фолксваген“ обяви, че ще направи инвестиция от 44 милиарда евро (49.8 милиарда долара) в електрически превозни средства, автономно шофиране и цифрови технологии за следващите пет години, разкривайки, че около 30 милиарда евро от тази инвестиция ще бъдат предназначени за развитието конкретно на електрически автомобили. „Фолксваген“ също така разкри, че моделите Skoda Karoq и Seat Ateca ще бъдат произвеждани в новия завод, който компанията ще открие в държава от Източна Европа. \r\n***  Най-малко петима души са загинали в резултат на катастрофа на два хидроплана в американския щат Аляска, предаде  ТАСС , позовавайки се на местни медии.  \r\nДвата самолета са се сблъскали във въздуха на около 15 км. от град Кетчикан, в югоизточната част на щата. На борда на двата хидроплана са се намирали 14 пътници и двама пилоти. Продължава издирването на един човек, допълва агенцията.   \r\n***  Северна Корея обвини САЩ в пълно игнориране на договореностите между двете страни за изграждане на „нови отношения“, след като Вашингтон задържа севернокорейски товарен кораб, по подозрение в нарушаване на санкциите срещу Пхенян, предаде  РИА Новости .  \r\nПредставител на севернокорейското външно министерство заяви пред местни медии, че „подобно отношение от САЩ се явява продължение на опитите да ни поставят на колене с максимален натиск и напълно игнорира основния дух на постигнатата договореност за изграждане на нови отношения между Пхенян и Вашингтон“.  \r\nОт външното министерство на Северна Корея поискаха Вашингтон да върне кораба и заявиха, че Пхенян ще следи за „следващите действия“ на САЩ.  \r\nТова е първият случай, когато САЩ задържат севернокорейски кораб за нарушаване на санкциите срещу Пхенян, допълва агенцията.  \r\n***  САЩ разглеждат възможността за изпращане на въоръжени сили в Близкия Изток за сдържане на Иран, предаде  ТАСС , позовавайки се на вестник „New York Times“.  \r\nПо данни на изданието, през миналата седмица и.д. министър на отбраната на САЩ Патрик Шанахан е представил план, предвиждащ изпращане на 120 хиляди военнослужещи в страни от Близкия Изток. Този план може да бъде реализиран в случай, че „ирански въоръжени сили атакуват американски военни“, или ако властите в Техеран „ускорят разработването на ядрени оръжия“. От Пентагона не разглеждат планове за непосредствено нахлуване на територията на Иран, за което биха били необходими по-голям брой военнослужещи.  \r\nЕдин от авторите на инициативата е станал помощника на президента на САЩ по националната сигурност Джон Болтън, като не е известно дали самият Доналд Тръмп е осведомен за тези планове, допълва агенцията.  \r\n***  Вашингтон е предупредил ЕС за икономически и политически последствия, в случай, че продължи разработването на собствени отбранителни проекти, предаде  РИА Новости .  \r\nТова пише в писмо на заместник-държавния секретар на САЩ Елън Лорд до върховния представител на ЕС за външната политика Федерика Могерини, съобщи испанският вестник „El Pais“.  \r\nВ писмото се отбелязва, че настоящите планове на ЕС в сферата на отбраната носят заплаха за продължаващата десетки години интеграция на трансатлантическата отбранителна индустрия и военното сътрудничество в рамките на НАТО.  \r\nВ частност, Вашингтон не е доволен от приетия Регламент за европейски фонд за отбрана, който позволява на страните-членки на ЕС да канят неевропейски страни, за участие в проекти.  \r\nОсвен това САЩ не са доволни от условията на програмата за Постоянно структурирано сътрудничество в областта на отбраната, която е насочена към по-тясно сътрудничество между страните-членки на ЕС.  \r\nВ писмото на заместник-държавният секретар на САЩ се казва, че развитието на отбранителните мощности в Европа ще доведе до дублиране на отбранителните системи, които не се явяват взаимнозаменяеми, а това, според Лорд, поражда съперничество между НАТО и ЕС.", "date": "2019.05.14", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/14/2657684/gabrovo-izlozhba-na-spetsializiraniya-muzey-za-rezbarsko-i-zografsko-izkustvo-tryavna-shte-bade-otkrita-pred-dechkovata-kashta.html", "text": "Изложбата „Когато миналото беше настояще“ на Специализирания музей за резбарско и зографско изкуство – Трявна ще бъде открита пред Дечковата къща в Габрово. Това съобщиха за  Радио „Фокус“ – Велико Търново  от музея. Изложбата е реализирана по проект към Национален фонд „Култура“ на Министерство на културата. В нея са представени 10 постера с 20 архивни снимки, които показват емблематични места от стара Трявна и такива, които са емоционално обвързани със социалния живот на жителите на града. Хронологическият обхват на мобилната експозиция е краят на XIX – средата на XX век. Фотосите са част от фонда на Специализиран музей – Трявна, Държавен архив – Габрово, както и от лични колекции на фотографите Стефан Чалъков и Александра Иванова.  Партньори в реализирането на проекта са: Регионален исторически музей – Габрово, Регионален исторически музей – Велико Търново, ЕМО „Етър“, Национален музей на образованието, Регионален исторически музей – Русе и други. Към мобилната изложба ще бъде представен и пътеводителят „На разходка из възрожденска Трявна“ с информация за града, за възрожденските паметници на културата, както и сведения за паметници или барелефи, свързани с исторически събития и личности.   Като акцент в това вълнуващо пътуване в миналото, двете културни институции са подготвили специална изненада. Пред гостите на откриването ще бъде направена демонстрация по поставяне на тревненски и габровски накит за глава – сокай, от фондовете на двата музея. Събитието ще се проведе от 15.00 часа пред Дечкова къща. \r\nНадежда КРЪСТЕВА", "date": "2019.05.14", "title": "Габрово: Изложба на Специализирания музей за резбарско и зографско изкуство – Трявна ще бъде открита пред Дечковата къща"}
{"url": "http://www.focus-news.net/news/2019/05/14/2657685/kyustendil-hudozhestvenata-galeriya-v-grada-shte-se-vklyuchi-v-evropeyskata-nosht-na-muzeite.html", "text": "Художествената галерия в града ще се включи в Европейската нощ на музеите. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора” – Кюстендил. Инициативата ще се проведе на 18 май, а програмата в културния институт ще започне от 18.00 часа. Тогава ще се състои концерт на духов оркестър към Национално музикално училище „Любомир Пипков“ с ръководител Вили Стоянов, както и джаз концерт на пианиста Димитър Горчаков. В рамките на Европейската нощ на музеите ще бъде открита юбилейна изложба живопис „Сакрални преплитания“ на Антония Дуенде. Тя е родена през 1958 година в София. Израснала е в семейство на литератори и много скоро намира своя посока, изследвайки живописно символиката и посланията на глаголицата – първата славянска азбука, дело на светите братя Кирил и Методий. \r\nВенцеслав ИЛЧЕВ", "date": "2019.05.14", "title": "Кюстендил: Художествената галерия в града ще се включи в Европейската нощ на музеите"}
{"url": "http://www.focus-news.net/news/2019/05/14/2657689/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.05.14", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/14/2657687/v-kazanlak-beshe-otkrit-dneven-tsentar-za-podkrepa-na-detsa-s-tezhki-mnozhestveni-uvrezhdaniya-i-tehnite-semeystva.html", "text": "С тържествен водосвет бе открит нов Дневен център за подкрепа на деца с тежки множествени увреждания и техните семейства, предаде кореспондент на  Радио „Фокус\" . Центърът е разположен в един от корпусите на Детска ясла „Надежда\" в Казанлък. В новия център, чиито помещения са специално оборудвани ще бъдат предлагани социални услуги, съобразени с индивидуалните потребности на децата и техните близки.  \r\n„Този център ще прибере деца с тежки проблеми и техните семейства, което за нас е нова услуга, тепърва ще я изпълваме със съдържание и ще помагаме на такива семейства. Социалните услуги са нещо много важно, за да се чувства всеки човек приобщен. В Казанлък имаме всички необходими услуги за хора и деца със специални потребности и техните близки да се чувстват подкрепени“, каза по време на откриването кметът Галина Стоянова. В този смисъл тя обърна внимание и на направеното от нея и екипа и за обновяването на сградите на детските ясли, градини и училищата.  \r\nНа откриването на новия Център присъства и евродепутатът Ева Майдел, която е и кандидат за новия Европейски парламент, която обърна внимание на грижите, които се полагат за децата и европейските проекти, с чиито средства се предоставят редица социални дейности в България. Пред присъстващите на откриването Ева Майдел пожела по-социално ангажирано общество: „Защото само базата и специалистите не са достатъчни за деца с проблеми. Нека всички бъдем малко по-социално отговорни.“ \r\nПроектът бе представен от заместник-кмета по строителство Даниела Коева. Тя посочи, че в рамките на изпълнените дейности е изграден нов покрив, внедрени са мерки за енергийна ефективност – подменена е дограма, направена е изолация на стени и под, осветление. Направен е основен ремонт и преустройство на помещенията, изграден е асансьор за достъп до 2 етаж, доставено е специално оборудване и стандартно обзавеждане, изградена е „Сензорна градина“. \r\nНовият център разполага с модерно оборудвана психосензорна стая и зала за рехабилитация. Капацитетът на центъра е 30 деца за дневна грижа и 60 - за предоставяне на консултативни услуги. \r\nПо време на откриването гостите разгледаха и извършените дейности по саниране на останалата част на сградата, която ще продължи да действа като детска ясла „ Надежда”. \r\nС изпълнението на този проект Община Казанлък разшири социалните услуги за деца с увреждания и деца в риск. Изграденият социален център е един от обектите по Проект „Развитие на услуги за деинституционализация на грижите за деца в община Казанлък“, финансиран по Оперативна програма „Региони в растеж“ 2014 – 2020. Съфинансирането по проекта от страна на Община Казанлък е 1 800 лв. Общата стойност на проекта е 531 хил. 800 лв  \r\nВ рамките на този проект бе реконструирана и сградата на Центъра за обществена подкрепа, където бяха разкрити две нови социални услуги – Спешен център за настаняване на деца в риск“ и „Синя стая”.  \r\nСлавяна ГАЙДАРОВА", "date": "2019.05.14", "title": "В Казанлък беше открит Дневен център за подкрепа на деца с тежки множествени увреждания и техните семейства"}
{"url": "http://www.focus-news.net/news/2019/05/14/2657688/georgi-parvanov-prezident-2002-2012-g-balgarskata-pozitsiya-izostava-ot-dinamikata-na-politicheskite-otnosheniya-na-balkanite.html", "text": "Българската позиция изостава от динамиката на политическите отношения на Балканите. Това каза пред журналисти в Благоевград преди представянето на книгата „Илинденско-Преображенското въстание 1903 през погледа на европейските дипломати“ президентът на Р България (2002-2012 г.) Георги Първанов, предаде репортер на  Радио „Фокус“ - Пирин . „Имаме един нелош договор, подписан преди 2 - 3 години, но той се оказа морално остарял. Видяхме гърците как решиха своя проблем със Скопие по начин, по който буквално закова проблемите, затова няма никакви посегателства към гръцката антична история, но за сметка на това все по-често се говори за изграждането на македонската държава на основата на Илинденско-Преображенското въстание, което е кражба на българска история“, коментира той. Първанов допълни, че трябва да има нов договор или анекс към настоящия, в който ясно да се запише, че за периода до първите десетилетия на XX век, в това число и Илинденско-Преображенското въстание, това е българска история, защото съзнанието на населението е българско, ВМОРО има български характер и както се вижда от дипломатическите документи, и тяхната оценка е, че става дума за българско население. Според него ако не направим това, претенциите ще се увеличават всеки път. \r\nНатали СТЕФАНОВА", "date": "2019.05.14", "title": "Георги Първанов, президент (2002 - 2012 г.): Българската позиция изостава от динамиката на политическите отношения на Балканите"}
{"url": "http://www.focus-news.net/news/2019/05/14/2657691/evropeyski-izbori-2019-ivelina-vasileva-predlaga-sertifikat-zona-svobodna-ot-plastmasa.html", "text": "Опазване чистотата на Черно море и ограничаване на замърсяването с пластмаси на водите и техните обитатели са екологичните каузи, които кандидатът за евродепутат от ГЕРБ Ивелина Василева ще защитава в Брюксел. Тя представи концепцията си днес в Бургас на форум „Стратегия за нулеви отпадъци за добро състояние на околната среда“, съобщиха от пресцентъра на  ПП ГЕРБ . \r\nВасилева се ангажира с изработването и приемането на дългосрочна стратегия за развитие на Черноморския регион. Както и в Бургас да бъде открита Европейска лаборатория за контрол на съдържанието на пластмаси и микропластмаси в морската вода и морските обитатели. \r\nИвелина Василева ще работи също така да бъде въведен европейски сертификат „Зона, свободна от пластмаса“, който да се превърне в своеобразен престижен етикет за плажове, заведения, хотели, администрации и пр. \r\n„Идеята за сертификата вече обсъдих с министъра на туризма, Николина Ангелкова, която също я подкрепя. Това може да бъде една важна, българска инициатива в Европейския парламент“, подчерта Василева.  \r\nВсички тези усилия са необходими, защото заради замърсяването на водните басейни с пластмасови отпадъци, микрочастици от тях попадат в рибата, която консумираме. В допълнение на това, Черно море е вътрешно море и циркулацията на водата в него е недостатъчна. Още повече, че и река Дунав, която преминава през 10 държави, се влива в него. \r\nТя коментира, че община Бургас като домакин на форума, както и жителите на града са ангажирани сериозно с темата за опазването на Черно море. „Наскоро направено социалогическо проучване показва, че 92% от бургазлии, анкетирани по темата, подкрепят идеята за спешни мерки срещу замърсяванията на морето с пластмаса. Тази кауза обединява хората, 90% от тях заявяват, че лично се стремят да не изхвърлят отпадъци на плажа и в морето, а 44% от жителите на Бургас полагат усилия да ограничат използването на пластмаса. Това е нашата мисия, трябва да работим за нея“, подчерта Ивелина Василева.  \r\n „Екологията е кауза отвъд партийните и държавни граници. Тя е начин на живот, който изисква усилия и грижи всеки ден. Аз ще бъде вашия „зелен“ глас в Брюксел“, каза Ивелина Василева, която бе министър на околната среда и водите във второто правителство на Бойко Борисов, а в момента е председател на ресорната парламентарна комисия.", "date": "2019.05.14", "title": "Европейски избори 2019: Ивелина Василева предлага сертификат „Зона, свободна от пластмаса“"}
{"url": "http://www.focus-news.net/news/2019/05/14/2657692/pernik-gradat-shte-se-vklyuchi-v-initsiativata-nosht-na-literaturata-na-15-may.html", "text": "И Перник ще се включи в Нощ на литературата на 15 май 2019 г. Това съобщиха от пресцентъра на  Община Перник . В събитието ще се включат РБ „Светослав Минков“ , НЧ „Съзнание“ и Общински младежки дом. И в трите културни институции проявите ще започнат от 18.00 часа. В Голямата читалня на Регионална библиотека „Светослав Минков\" ще бъдат прочетени: \"Всичко това е любов\" от Дулсе Мария Кардозо, Португалия; \"Второ лято \" от Кристина Касар- Скалия, Италия; откъс от романа „Животът, гледан отдолу\" -Ферхюлст, Димитри. – Белгия; откъс от романа „Нашата история\" – Хаг, Мартина, Швеция. Четци ще бъдат поетесите Росица Ангелова и Теменужка Цекова. В НЧ „Съзнание – 1922 г.\" - Галерия „Марин Гогев\" в кв. Изток, ще бъдат прочетени \"Краят на самотата \" от Бенедикт Уелс, \"Всичко това е любов\" от Дулсе Мария Кардозо, \"Второ лято \" от Кристина Касар-Скалия и \"Затвори очички. Детски стихове, че и приказки\" от Томаш Яновиц. Четци ще бъдат библиотекрката Богданка Шестакова, художникът Боян Ангелов, хореографът Ирена Андреева и Мирянка Гогова – член на НЧ „Съзнание – 1922\". В конферентната зала на Общински младежки дом ще бъдат прочетени „Седмият ангел\" на Збигнев Херберт и „Литературен обяд и други разкази\" на Ейлиш ни Гуивна. Четци ще са преподавател по литература и ученици от Х-ХІІ клас на ГПЧЕ \"С. Радев\"", "date": "2019.05.14", "title": "Перник: Градът ще се включи в инициативата \"Нощ на литературата\" на 15 май"}
{"url": "http://www.focus-news.net/news/2019/05/14/2657690/venelin-urdev-asotsiatsiya-za-zashtita-na-zastrahovani-i-postradali-pri-ptp-malko-se-govori-za-grazhdanskata-otgovornost-na-vodachite-sednali-zad-volana-piyani.html", "text": "Това, за което малко се говори в обществото е не само наказателната, но и гражданската отговорност на тези водачи, които са седнали зад волана след употреба на алкохол или наркотици. Това коментира Венелин Урдев от Асоциацията за защита на застраховани и пострадали при ПТП, предаде репортер на  Радио „Фокус“ – Варна . От 13.30 часа днес той ще проведе среща с ученици от Хуманитарната гимназия „Константин Преславски“ във Варна. На нея експертът ще изнесе беседа за високата скорост, за употребата на алкохол зад волана и за това колко могат да струват две чашки. „С учениците ще разгледаме действителни случаи на пътнотранспортни произшествия и грешки, които са били допускани. Ще анализираме катастрофи, които са ставали за части от секундата поради грешки на водачите със симулации, ще гледаме видеоклипове, ще дискутираме за безопасността при шофирането“, добави Венелин Урдев. \r\nДиана СТОЕВА", "date": "2019.05.14", "title": "Венелин Урдев, Асоциация за защита на застраховани и пострадали при ПТП: Малко се говори за гражданската отговорност на водачите, седнали зад волана пияни"}
{"url": "http://www.focus-news.net/news/2019/05/14/2657693/ministarat-na-pravosadieto-danail-kirilov-otkri-nov-sledstven-arest-v-stara-zagora.html", "text": "Министърът на правосъдието Данаил Кирилов откри днес в Стара Загора нов следствен арест. Това съобщиха от пресцентъра на  Община Стара Загора . Помещението отговаря на всички международни изисквания и стандарти. \r\n„Имаме нещо ново, съградено с усилията на държавния бюджет, Главна дирекция „Изпълнение на наказанията“ и администрацията на Старозагорския затвор. Това е сериозна стъпка напред и продължаване на политиката следствените арести да се месят в затворите. Това е шестият подобен случай“, каза министър Кирилов. \r\nНа церемонията присъстваха зам.-председателят на Народното събрание Емил Христов, депутати от Старозагорски регион, областният управител Гергана Микова и заместникът и Димитър Драчев,  главният директор на Главна дирекция „Изпълнение на наказанията” гл. комисар Васил Миладинов, началници на затвори от страната, представители на законодателната, съдебната, изпълнителната и местната власти.  \r\nСтарозагорският митрополит Киприан и свещеници отслужиха тържествен водосвет. \r\nНовият арест е изграден върху 600 кв. м площ и капацитетът му е 63 задържани лица. Постигнати са всички изисквания за площ от минимум 4 кв. м на задържан, гарантиран  достъп до дневна светлина, връзка със социалната инфраструктура на затвора, има специално създадено място за извеждане на задържаните извън помещенията. Изграден е за година и половина. \r\n„Пожелавам в ареста да има по-малко хора, да има дефицит“ пошегува се министърът. „Имаме обаче завишена криминогенна обстановка, дефицит на справедливост. Надявам се правосъдието и правоохранителните органи да работят добре, за да са спокойни за правата и защитата си всички граждани“, допълни Кирилов. Той връчи на директора на затвора Иван Карушков плакет с благодарност от Министерство на правосъдието и с убеждението, че работейки заедно ще постигат още по-добри резултати. \r\n„Екипът на Старозагорския затвор е работещ, добре структуриран и постига много успехи“, категоричен бе Карушков. Той разказа, че при изграждането на ареста много са помогнали хората от затвора и са спестили средства на бюджета.", "date": "2019.05.14", "title": "Министърът на правосъдието Данаил Кирилов откри нов следствен арест в Стара Загора"}
{"url": "http://www.focus-news.net/news/2019/05/14/2657698/veliko-tarnovo-novi-alumni-klubove-uchrediha-vazpitanitsi-na-stopanska-akademiya-v-svishtov.html", "text": "Възпитаници на специалност „Финанси, кредит и застрахователно дело” се срещнаха в Стопанска академия „Димитър А. Ценов” 40 години след дипломирането си. Това съобщиха от пресцентъра на  Стопанска академия в Свищов . В аулата на родната Алма матер, випуск 1979 бе приветстван от проф. д-р Андрей Захариев – ръководител на катедра „Финанси и кредит” и гл. ас. д-р Юлиян Господинов – координатор „Образователен маркетинг” в Академичния център за кариерно консултиране и връзки с обществеността. Особено вълнение сред гостите предизвика презентацията за създаването на свищовското висше училище, дарението на Димитър Ценов, историята на първата академична катедра по финансови науки в България – катедра „Финанси и кредит” при СА „Д. А. Ценов”.  \r\nМнозинството от участниците в другарската среща имат запомняща се кариера в сферата на финансите, застраховането и осигуряването, и техния житейски път е белязан завинаги с годините на обучение в Алма матер в Свищов. С мили спомени от студентските години и с благодарност за топлото посрещане, възпитаниците на випуск 1979 от спец. „Финанси, кредит и застрахователно дело” учредиха алумни клуб „Ценовисти”. За председател на новоучредения клуб бе избран Йордан Георгиев от Варна. Сред основните цели, които си постави клубът, са: да съхрани и запази академичните традиции, знания и опит за финансовата професия; да популяризира подхода, академичния стил и амбиции на Стопанска академия. \r\n   Алумни клуб учредиха и славни футболисти-ветерани на „Академик”, голяма част от които са завършили спец. „Финанси”. На проведената среща в родната Алма матер, ветераните с шампионски сърца бяха приветствани от проф. д-р Марияна Божинова – зам.-ректор, проф. Захариев, доц. д-р Стоян Проданов – координатор „Връзки с бизнеса” на катедра „Финанси и кредит” и изп. директор на ЗК „Бул Инс” АД, гл. ас. д-р Юлиян Господинов.  \r\nФутболните деятели избраха за име на своя алумни клуб „Академик Свищов – ветерани”, а за председател – Илия Попов. Подписи под учредителните документи на клуба положиха: Иван Генов – нападател; Атанас Борисов – нападател; Александър Бенчев – защитник; Олег Кърчев – нападател; Петко Петков – нападател; Петър Шанкулов – защитник; Бено Колипатков – централен защитник; Станимир Спасов Проданов – десен защитник; Красимир Иванов Тодоров – нападател; Васил Петков Ценов – защитник и капитан на отбора; Йордан Ст. Даковски – нападател; Недялко Босилков – нападател; Митко Метев – защитник; Марин Дамгов –защитник; Цветан Марков – вратар; Николай Константинов – нападател, секретар и президент на клуба; Илия Попов – защитник; Иван Нончев – защитник. Сред набелязаните цели и задачи са запазване на спортната слава и успехи на Академик – Свищов, популяризиране на Академията и подкрепа за студенти-спортисти. \r\nДомакините от СА „Д. А. Ценов” подготвиха и приятни изненади за участниците в другарските срещи. Организирани бяха церемонии с академични тоги и барети, посещения и презентации в академичния музей. Всеки гост получи значка на Стопанска академия, информационни брошури и рекламни материали.", "date": "2019.05.14", "title": "Велико Търново: Нови алумни клубове учредиха възпитаници на Стопанска академия в Свищов"}
{"url": "http://www.focus-news.net/news/2019/05/14/2657695/montana-poetapno-shte-se-ogranichava-dvizhenieto-po-pat-i-1-dolna-verenitsa-montana-poradi-izteglyane-na-avariral-tezhkotovaren-avtomobil-ot-patnoto-platno.html", "text": "Поетапно ще се ограничава движението по път I-1 Долна Вереница - Монтана поради изтегляне на аварирал тежкотоварен автомобил от пътното платно. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция\".", "date": "2019.05.14", "title": "Монтана: Поетапно ще се ограничава движението по път I-1 Долна Вереница - Монтана поради изтегляне на аварирал тежкотоварен автомобил от пътното платно"}
{"url": "http://www.focus-news.net/news/2019/05/14/2657696/vidin-vazstanoveno-e-dvizhenieto-po-pat-i-1-vidin-montana.html", "text": "Възстановено е движението по път I-1 Видин – Монтана. Това съобщиха от пресцентъра на  Агенция \"Пътна инфраструктура\" .", "date": "2019.05.14", "title": "Видин: Възстановено е движението по път I-1 Видин – Монтана"}
{"url": "http://www.focus-news.net/news/2019/05/14/2657686/rtk-kosovo-kosovskoto-pravitelstvo-prie-pravila-za-reorganizatsiya-na-ministerstvoto-na-otbranata.html", "text": "Според новите правила, приети от правителството на Косово, Министерството на отбраната на страната ще има също служби за разузнаване и органи за инспекции и разследвания, предава държавната  „Радио и телевизия Косово“ (RTK) . \r\nСпоред новите регулации, ведомството ще има 66 отдела, четири директории, 34 сектора, 7 отдела и девет офиса. \r\nПревод и редакция:", "date": "2019.05.14", "title": "RTK (Косово): Косовското правителство прие правила за реорганизация на Министерството на отбраната"}
{"url": "http://www.focus-news.net/news/2019/05/14/2657699/georgi-parvanov-prezident-2002-2012-g-institutsionalnite-trusove-sa-znak-za-kriza-v-izpalnitelnata-vlast-i-za-kriza-v-balgarskata-politika.html", "text": "Институционалните трусове са знак за криза в изпълнителната власт и за криза в българската политика. Това каза пред журналисти в Благоевград президентът на Р България (2002 - 2012 г.) Георги Първанов, предаде репортер на  Радио „Фокус“ - Пирин . Според Първанов в момента няма политически дебат, а има едни безкрайни разправии и препирни, които не зареждат обществото с нови идеи, а по-скоро мотивират хората негативно към политическото. Той посочи, че не е очаквал корупционните скандали конкретно, но това е нещо, което е зреело в обществото и трябва да бъде разкрито, както се казва „до последната тераса“. „Не мисля, че все пак терасите са най-тежката корупционна схема и проблем. През тези 30 години на българския преход се раздадоха или уж продадоха за по 1 долар и други символични суми огромни предприятия, значими за българската икономика. Опасявам се, че тази дискусия може да покрие и замете големият дебат – нещо, за което ние отдавна настояваме – за една икономическа ревизия на българския преход“, заяви Георги Първанов. Според него трябва да се създаде една комисия, която да проучи всички документи и да ги обяви публично, а след това да се даде думата и на съдебната власт.  \r\nПо повод оставките на министрите, Първанов подчерта, че по този начин се е видяло, че „изпълнителната власт има много къса резервна скамейка“. \r\nНатали СТЕФАНОВА", "date": "2019.05.14", "title": "Георги Първанов, президент (2002-2012 г.): Институционалните трусове са знак за криза в изпълнителната власт и за криза в българската политика"}
{"url": "http://www.focus-news.net/news/2019/05/14/2657701/tass-putin-utvardi-nova-doktrina-za-energiyna-sigurnost-na-rusiya.html", "text": "Президентът на Русия Владимир Путин подписа нова Доктрина за енергийна сигурност на Русия. Документът, който сменя доктрината от 2012 година, е публикуван на официалния интернет-портал за юридическа информация, предава  ТАСС . \r\nВ почти 20-страничния документ се описват подробно предизвикателствата и заплахите в сферата на енергийната сигурност, целите, принципите, основните направления и задачите за обезпечаване на енергийна сигурност, както и нейните организационни основи. \r\n„Пълномащабното участие на Русия в обезпечаването на международната енергийна сигурност е възпрепятствано от мерките с ограничителен характер, въведени от редица чуждестранни държави по отношение на Русия, включително по отношение на петролния и газовия отрасли на нейната горивно-енергийна система,както и противодействието, оказвано от редица държави и международни организации на проектите в сферата на енергетиката, които се реализират с участието на Русия“, се казва конкретно в документа. В числото на външнополитическите предизвикателства доктрината за енергийна сигурност отнася забавянето на международното търсене на ресурси и ръста на производството на втечнен природен газ по света. \r\nОтбелязва се, че Русия подкрепя международните усилия за борба с изменението на климата, но \"счита за неприемливо да се разглеждат проблемите на изменението на климата и опазването на околната среда от пристрастна гледна точка, като се накърняват интересите на държавите, произвеждащи енергия, и умишлено се игнорират аспекти на устойчивото развитие, като например универсалния достъп до енергия и разработването на чисти енергийни технологии за въглеводороди\". Външните заплахи за енергийната сигурност на страната включват и използването от други страни на различни финансови, договорни и международни правни механизми в ущърб на Руската федерация, дискриминация срещу руските доставчици и незаконното отхвърляне на енергийни доставки от Русия. \r\nСъщата категория заплахи включва ограничаване на достъпа на руските организации в горивния и енергийния сектор до съвременни технологии и оборудване, както и до набиране на средства. Що се отнася до вътрешните заплахи и рискове, сред тях са намаляването на качеството на депозитите, увеличаването на престъпността в горивния и енергийния сектор и прекомерната финансова тежест върху индустрията. \r\nПревод и редакция:", "date": "2019.05.14", "title": "ТАСС: Путин утвърди нова Доктрина за енергийна сигурност на Русия"}
{"url": "http://www.focus-news.net/news/2019/05/14/2657702/kardzhali-oblastnoto-sastezanie-mlad-ogneborets-shte-se-sastoi-v-grad-dzhebel-na-17-may.html", "text": "В град Джебел ще се състои Областното състезание „Млад огнеборец“. Това съобщиха от  ОДМВР - Кърджали . В 10.00 часа на 17 май на стадиона в Джебел ще се проведе областно състезание с младежките противопожарни отряди „Млад огнеборец”. Състезанието ще е в две спортни дисциплини - „Бойно разгръщане на състезателна пътека” и „400 метра щафетно бягане с препятствия”. Ще участват 6 отбора, които са победители в районните състезания, проведени по Районни служби ПБЗН – Кърджали, Джебел, Крумовград, Подкова, Ардино и Джебел. \r\nПрограмата на състезанието включва техническа конференция, откриване на състезанието на стадион Джебел, бойно разгръщане на състезателна пътека, оспорвана дисциплина 400 метра щафетно бягане с препятствия и ще завърши с награждаване и закриване на състезанието.", "date": "2019.05.14", "title": "Кърджали: Областното състезание „Млад огнеборец“ ще се състои в град Джебел на 17 май"}
{"url": "http://www.focus-news.net/news/2019/05/14/2657700/nyama-opasnost-ot-navodneniya-v-oblastite-vidin-i-montana.html", "text": "Няма опасност от наводнения в областите Видин и Монтана. Това съобщиха за  Радио „Фокус“ – Видин  от Хидрометеорологичните станции в областните градове. Падналото количество дъжд през изминалото денонощие в Монтана е между 2 литра и 8 л/кв. м. Нивото на реките не се е повишило, проводимостта е добра и няма опасност от наводнение на населени места. \r\nВъв Видинска област река Дунав е повишила нивото си край Видин с близо половин метър през изминалото денонощие, като измереното ниво е 522 см, но до въвеждане на наблюдение на реката остават повече от 2 метра. \r\nКоличествата валежи през тази зима и в двете области е минимално, съобщават хидролозите. В язовирите има свободен обем и предстоящите валежи на този етап не могат да предизвикат преливане на съоръженията. \r\nАнна ЛОЗАНОВА", "date": "2019.05.14", "title": "Няма опасност от наводнения в областите Видин и Монтана"}
{"url": "http://www.focus-news.net/news/2019/05/14/2657704/veliko-tarnovo-bronzov-pametnik-na-atanas-burov-shte-bade-otkrit-v-gorna-oryahovitsa-po-povod-praznika-na-grada.html", "text": "Бронзов паметник на Атанас Буров ще бъде открит в Горна Оряховица по повод празника на града. Това съобщи кметът инж. Добромир Добрев, предаде репортер на  Радио „Фокус“ – Велико Търново . Инж. Добрев подчерта, че градът е втори, след София, с паметник в цял ръст на  българския финансист, дипломат и политик. За направата му са сърбани около 30 000 лева от дарения. Идеята за създаването на монумент на Буров, който е роден и живял в Горна Оряховица, датира от 2013 година. Тогава е създаден инициативен комитет , който включва над 30 родолюбиви граждани, не само от  Горна Оряховица. Паметникът ще се намира в центъра на града, между църквата „Успение Богородично“ и бившето градско кино. Скулптор е Борис Борисов. Монументът ще е с внушителните размери от 2 метра, като фигурата на българският държавник ще бъде поставена върху пирамидален постамент. „Паметникът е изключително въздействащ. Той пресъздава този достолепен държавник, от който наистина имаме какво да научим и към настоящия момент. Това е обединителна личност, личност с демократични  и европейски идеи“, посочи Йорданка Кушева, заместник-кмет с ресор ”Образование, култура, младежки дейности и спорт, социални дейности, здравеопазване и международни връзки”.  \r\nОткриването на паметника ще се състои на празника на града – 29 май, от 12.30 часа след тържествената сесия на Общински съвет и обявяването на почетните граждани на Горна Оряховица. Празничната програма през деня ще продължи в 18.00 часа с детска фиеста на клуб „Um beso“ на площад „Георги Измирлиев”. В 19.30 часа на сцената на площада ще излезе вокална група „Графити“, а след тях Миро и  Йорданка Христова. Празничният ден ще завърши с 3D mapping спектакъл, пресъздаващ историческото развитие на Горна Оряховица, излъчен на сградата на Общината, и празнични илюминации. \r\nНадежда КРЪСТЕВА", "date": "2019.05.14", "title": "Велико Търново: Бронзов паметник на Атанас Буров ще бъде открит в Горна Оряховица по повод празника на града"}
{"url": "http://www.focus-news.net/news/2019/05/14/2657703/evropeyski-izbori-2019-asya-krachmarova-sekretar-na-obshtina-dobrich-postapiha-36-zayavleniya-na-grazhdani-za-vpisvane-v-izbiratelnite-spisatsi-po-nastoyasht-adres.html", "text": "Тази събота - 11 май, изтече срокът, в който гражданите имаха възможност да подават заявления за вписване в избирателните списъци по настоящ адрес. В Общината са подадени 36 заявления, толкова са вече обработени. Това съобщи секретарят на Община град Добрич Ася Кръчмарова, предаде кореспондентът на  Радио „Фокус” – Варна . \"На същата дата изтече и срокът за подаване на заявления за издаване на удостоверения за гласуване на друго място. Това се отнасяше за кандидатите за членове за Европейски парламент, членове на Централната избирателна комисия, на Районната избирателна комисия и наблюдатели. Такива заявления в Община град Добрич не са постъпили. Приключил е и срокът за подаване на заявление от избиратели с трайни увреждания. Подадени са в администрацията 15 такива заявления. Ще има сформирана подвижна секционна комисия.\"Избиратели, които не са успели да подадат заявления в указания срок, имат възможност да направят това до 20 май, за да бъдат включени в тази избирателна секция\", допълни Ася Кръчмарова. \r\nЖулиета НИКОЛОВА", "date": "2019.05.14", "title": "Европейски избори 2019: Ася Кръчмарова, секретар на Община Добрич: Постъпиха 36 заявления на граждани за вписване в избирателните списъци по настоящ адрес"}
{"url": "http://www.focus-news.net/news/2019/05/14/2657706/veliko-tarnovo-chast-ot-boepripas-za-granatomet-e-namerena-pri-pochistvane-v-izbeno-pomeshtenie-na-zhilishte-v-grada.html", "text": "Част от боеприпас за гранатомет е намерена при почистване в избено помещение на жилище във Велико Търново тази нощ, съобщиха от  Областната дирекция на МВР – Велико Търново . След получаване на сигнала районът около сградата е бил отцепен и се охранява от полицейски служители до пристигането на специализиран екип.", "date": "2019.05.14", "title": "Велико Търново: Част от боеприпас за гранатомет е намерена при почистване в избено помещение на жилище в града"}
{"url": "http://www.focus-news.net/news/2019/05/14/2657697/api-ot-15-may-poetapno-zapochvat-testovete-na-tol-sistemata.html", "text": "От 15 май започва първия етап от тестовете на тол системата, която ще таксува тежкотоварния трафик на база изминато разстояние. Това съобщиха от пресцентъра на  Агенция \"Пътна инфраструктура\" . Тестовете ще стартират със симулации на данни за движение по републиканската пътна мрежа, а не със събиране на реални данни на терен. Целта е първо да се установи дали има добра свързаност между отделните компоненти на системата. След като тази интеграция бъде установена от екипите на Националното тол управление, ще се премине към втори етап – тестове с данни, постъпващи от бордови устройства, монтирани на транспортни средства. \r\nЗа да са ефикасни тестовете, не е необходимо да има приета тарифа на тол таксите, нито окончателен обхват на покритие от пътища, за които ще се плаща тол. Експертите на Националното тол управление ще правят „сухи тренировки“ за функционалността на системата и как се работи с нея на база тестови тарифи и техническо, а не търговско покритие върху пътищата. Техническото покритие е от 10 800 км и е обхвата, заложен в заданието за разработване на системата. А тестовите тарифи са от доклада на Световната банка от 2016 г. \r\nПоетапно през следващите месеци ще се тестват 5-те базови компонента на системата: \r\n- таксуване на базата на изминато разстояние – генериране на данни за изминат маршрут, създаване на валидни тол-деклараци, обмен на данни по системната интерфейсна шина и фактическо определяне на таксуващите записи, респективно цената за преминатия маршрут; \r\n- правоприлагане – проверка чрез разчитане на регистрационен номер на пътно превозно средство и отчитане на категорията на ППС за валидни данни за таксуване в системата (подадени за това ППС валидни тол декларации) и определяне дали текущото ППС е редовен потребител на пътя или нарушител; \r\n- обслужване на клиенти - регистриране на клиент/договор, продажба на маршрутни карти през известните вече канали за продажба, промяна на данни за клиент/договор, справки за състоянието на клиент/договор. \r\n- плащане и управление на плащанията – баланс по клиентска сметка, взаимодействие с издатели на платежни карти, в т.ч. издатели на карти за гориво, \r\n- информационна сигурност и устойчива работоспособност на системата \r\nПо план днес и утре ще се проведе обучение на оперативните ръководители и ключовите експерти от екипа на Националното ТОЛ управление (НТУ) за провеждане на тестовете – обхват, задачи, планирани резултати, начини на оценка на резултатите. На тестовете ще присъстват експерти на Световната банка, като тяхната задача, както и до този момент, е да наблюдават, верифицират и оценяват резултатите от тестовете.", "date": "2019.05.14", "title": "АПИ: От 15 май поетапно започват тестовете на тол системата"}
{"url": "http://www.focus-news.net/news/2019/05/14/2657707/sofiya-kragla-masa-na-tema-balgarskata-nauka-mezhdu-kolichestvoto-i-kachestvoto-se-provede-v-unss.html", "text": "На 10 май 2019 г. се проведе кръгла маса на тема: „Българската наука: между количеството и качеството“, организирана съвместно от преподаватели на Софийския университет „Св. Климент Охридски“ и на Университета за национално и световно стопанство (домакин). Това съобщиха от  УНСС . Кръглата маса е първото от поредица събития във връзка с констатирани проблеми в методиката за оценяване на научноизследователската дейност на висшите училища у нас. Участие със самостоятелни изказвания взеха множество колеги от социалните и хуманитарните области от УНСС, СУ, НБУ, ЮЗУ, БАН. В дискусията се включиха и зам.-министърът на образованието и науката Карина Ангелиева и д-р Георги Стойчев (изпълнителен директор на институт „Отворено общество“ – България). В края на дискусията бяха очертани консенсусни точки във връзка с наукометричните показатели, използвани от Рейтинговата система на висшите училища в България за оценка на научноизследователската дейност, както и с възможностите за пълноценно включване в оценката на научно творчество на български език. Беше сформирана работна група в широк интеруниверситетски формат, която ще продължи обсъжданията с представители на Министерство на образованието и науката и на Консорциума, изготвящ ежегодните класации на РСВУ. \r\nГлавен акцент на кръглата маса беше представянето на широкомащабно анкетно проучване по темата, реализирано между 1 април – 1 май 2019 г. сред представители на академичната общност у нас", "date": "2019.05.14", "title": "София: Кръгла маса на тема „Българската наука: между количеството и качеството“ се проведе в УНСС"}
{"url": "http://www.focus-news.net/news/2019/05/14/2657710/veliko-tarnovo-nivoto-na-reka-yantra-e-bez-seriozni-izmeneniya.html", "text": "Без особени изменения е нивото на река Янтра във Велико Търново през изминалото денонощие. Нивото на реката в кв. „Чолаковци“ е 121 см, при критични стойности 650 см. Това съобщиха за  Радио „Фокус“ – Велико Търново  от Хидрометеорологичната обсерватория в града. С 5 см. е спаднало нивото на река Янтра при село Каранци в община Полски Тръмбеш. Измереното ниво тази сутрин е 93 см, при критични стойности 500 см. Нивото на река Джулюница при лясковското село Джулюница е спаднало с 1 см. през последното денонощие и е 87 см. Голяма река при Стражица е 79 см. Покачването е със 1 см. \r\nПрогнозираните водни количества за 15, 16 и 17 май  ще бъдат около средномногогодишните стойности. Днес и през следващите 3 дни речните нива във водосбора ще останат без съществени изменения. Водните количества ще бъдат под праговете за внимание. \r\nНадежда КРЪСТЕВА", "date": "2019.05.14", "title": "Велико Търново: Нивото на река Янтра е без сериозни изменения"}
{"url": "http://www.focus-news.net/news/2019/05/14/2657708/zamestnik-ministar-inzh-valentin-yovev-shte-uchastva-v-mezhdunaroden-forum-po-patna-bezopasnost-i-inovatsii-i-v-evropeyska-nauchno-prakticheska-konferentsiya-eda-2019-v-stolitsata.html", "text": "На 15 май заместник-министърът на регионалното развитие и благоустройството инж. Валентин Йовев ще участва в Международен форум по пътна безопасност и иновации „Нови технологии и добри европейски и световни практики“. Това съобщиха от пресцентъра на  Министерство на регионалното развитие и благоустройството . Форумът ще започне в 9.00 часа и ще се проведе в хотел „Маринела“ в столицата.   \r\nВ 13.30 часа заместник-министърът ще открие Европейска научно-практическа конференция ЕДА 2019 - „Условия и процеси на инвестиране, планиране, изграждане и развитие на строителната индустрия“.  \r\nКонференцията ще се състои в Посолството на Словашката република в София и е под патронажа на Министерството на регионалното развитие и благоустройството.", "date": "2019.05.14", "title": "Заместник-министър инж. Валентин Йовев ще участва в Международен форум по пътна безопасност и иновации и в Европейска научно-практическа конференция ЕДА 2019 в столицата"}
{"url": "http://www.focus-news.net/news/2019/05/14/2657694/premierat-boyko-borisov-predlozhi-desislava-taneva-za-nov-ministar-na-zemedelieto-hranite-i-gorite.html", "text": "Премиерът Бойко Борисов предложи народният представител от ГЕРБ и председател на парламентарната комисия по земеделие Десислава Танева за нов министър на земеделието, храните и горите. Предложението за персонални промени в Министерски съвет е внесено в  деловодството  на Народното събрание.", "date": "2019.05.14", "title": "Премиерът Бойко Борисов предложи Десислава Танева за нов министър на земеделието, храните и горите"}
{"url": "http://www.focus-news.net/news/2019/05/14/2657711/sport-didie-deshan-e-favorit-za-trenyor-na-yuventus.html", "text": "Селекционерът на националния отбор на Франция Дидие Дешан е фаворит за наследник на Масимилиано Алегри начело на Ювентус, твърди „Тутоспорт“. Според изданието французинът иска да се захване с недовършената си от 2007-а година работа, когато той бе начело на гранда от Торино при завръщането му в Серия „А“, но след това напусна заради несъгласия с ръководството. Според последната информация, всичко ще се реши на среща между Алегри и президента на клуба Андреа Аниели.", "date": "2019.05.14", "title": "Спорт: Дидие Дешан е фаворит за треньор на Ювентус"}
{"url": "http://www.focus-news.net/news/2019/05/14/2657713/d-r-vladimir-sugarev-homeopat-sashtestvuvat-dva-varianta-na-protichane-na-zabolyavaniyata-ostri-sastoyaniya-i-takiva-s-hronichen-hod-na-deystvie.html", "text": "Съществуват два варианта на протичане на заболяванията. Това каза за  Радио „Фокус“ – Пирин , хомеопатът д-р Владимир Сугарев. По думите му това са остри състояния и състояния с хроничен ход на действие на заболяване. „При острото състояние най-често се прилагат симптоматични хомеопатични средства. Тези средства са насочени към определи симптоми. Например висока температура, кашлица, налепи по гърлото на децата, а при възрастните пациенти се появява остра и чревна патология с диарии“, посочи д-р Владимир Сугарев. Той заяви, че тези състояния задължават лекаря хомеопат да назначи изследвания, с които да се съобрази. „Така познавайки патофизиологичните процеси, които протичат в организма при остро състояние – да отреагира с втори или трети медикамент, който е насочен към начина на протичане на заболяването. Тези срещи с остро състояние при пациентите протичат през ден или през два дни“, добави специалистът. Той каза още, че трябва да бъдем наясно какво се случва и дали се овладява състоянието. „Ако състоянието на пациента се влошава – той бива насочван към спешните структури, които са развити в страната. Това са спешните отделения в съответните болници или спешните звена, които са в по-малките населени места“, допълни д-р Владимир Сугарев. Той коментира, че най-често тези пациенти се хоспитализират и тяхното състояние продължава да се наблюдава. „Много често колегите оставят това, което ние сме назначили като лечение, но въвеждат и традиционен подход за лечение. Понякога спешното състояние се налага да бъде хирургично лекувано. Така че има начини да се овладяват спешни състояния и да се продължи вземането на хомеопатични средства“, заяви д-р Сугарев. Той обясни, че хроничните заболявания имат по-дълъг ход на лечение. „Тогава не се притесняваме дали хроничното заболяване се е обострило в момента, но продължава с по-леки симптоми. При тези случаи няма спешност и по-лесно може да се овладее случая“, допълни д-р Владимир Сугарев. \r\nДенис НИКИФОРОВ", "date": "2019.05.14", "title": "Д-р Владимир Сугарев, хомеопат: Съществуват два варианта на протичане на заболяванията - остри състояния и такива с хроничен ход на действие"}
{"url": "http://www.focus-news.net/news/2019/05/14/2657712/varna-potvardiha-parvonachalniya-arest-na-19-godishniya-mladezh-obvinen-za-ubiystvoto-v-selo-nozharevo.html", "text": "Състав на Варненския апелативен съд потвърди първоначалния арест на Хакан И., привлечен като обвиняем за убийството на свой съселянин от с. Ножарево, Силистренска област. Това съобщиха от пресцентъра на  Апелативен съд - Варна . 19 годишният младеж е в ареста от 3 май тази година с определение на Окръжен съд – Силистра. Два дни по-рано кметът на село Ножарево подал в ОД на МВР - Силистра сигнал за мъж, намерен в безпомощно състояние. Медицински екип установил смъртта на 62-годишния А.М., който имал рана на главата и за който се знаело, че страдал от психично заболяване. Действията по разследването установили Хакан И. като съпричастен към тежкото криминално деяние. \r\nДнес въззивната апелативна инстанция прие документи, предоставени от защитата на Хакан, които установяват психическото състояние и диагнозата на пострадалия психично болен мъж. Според тях е имало многократни предписания той да бъде настанен за лечение в психиатрично заведение, т.к. бил опасен за себе си и за обществото. \r\nСпоред адвоката на обвиняемия, събраните в хода на разследването свидетелства сочат, че е нямало умисъл в действията на младежа, а смъртта на пострадалия мъж била следствие от трагично стечение на обстоятелствата. \r\nВарненският апелативен съд не коментира днес формата на вината на обвиняемия, както и факта има ли умисъл в извършеното престъпно деяние. На този етап втората съдебна инстанция анализира единствено събраните доказателства, които водят и този съд до обоснования извод, че Хакан е съпричастен към смъртта на своя съселянин. Престъплението е тежко по смисъла на закона и се наказва с лишаване от свобода от 10 до 20 години. За разлика от първата съдебна инстанция, Апелативният съд във Варна намира, че е реална опасността младежът да се укрие или да извърши престъпление. В кориците на делото има данни, че непосредствено след деянието Хакан се укрил и се опитал да манипулира свидетели на престъплението. \r\nОпределението на Варненския апелативен съд, с което се потвърждава първоначалния арест на Хакан И., привлечен като обвиняем за убийството на свой съселянин от с. Ножарево е окончателно.", "date": "2019.05.14", "title": "Варна: Потвърдиха първоначалния арест на 19-годишния младеж, обвинен за убийството в село Ножарево"}
{"url": "http://www.focus-news.net/news/2019/05/14/2657714/kardzhali-mbal-d-r-atanas-dafovski-shte-provede-kampaniya-za-profilaktika-na-raka-po-povod-evropeyskiya-den-za-borba-s-melanoma.html", "text": "На 15 май МБАЛ „Д-р Атанас Дафовски“ предлага безплатни профилактични прегледи за меланом и тумори на кожата във връзка с кампанията под надслов \"Борбата с рака на кожата... започва от теб\". Това съобщиха от  пресцентъра  на болницата. \"За поредна година МБАЛ „Д-р Атанас Дафовски“ ще проведе кампания за профилактика на рака, по случай Европейския ден за борба с меланома. Важно е да се повиши информираността на обществото за злокачествените новообразувания по кожата, за да може да се предотврати развитието им, а също рано и навременно да се откриват, което е решаващо за успешното лечение\", се казва в обръщение на болницата към гражданите. Прегледите ще се извършват на 15 май от 11.00 часа на 5-ти етаж на болницата от лекарите от Кожно-венерологично отделение д-р Елеонора Бошняшка, д-р Надя Кирякова, проф. д-р Тодор Черкезов и д-р Гюлай Ахмед. Фокусът ще бъде върху пациенти с пигментни петна (с променен цвят, най-често черни или зачервени), с ранички, които не зарастват дълго време. Ако гражданите имат новообразувания или промени в съществуващите бенки, лунички, подутини, родилни петна или друг тревожен обрив локализиран на откритите или покритите телесни части, важно е да се знае, че малигненият меланом се среща по-често при хора със светла кожа. Има пик във възрастта над 60 години, както и между 20 и 30 години. Повишено внимание мъжете трябва да имат към бенките по гърба и гърдите, а жените – към разположените по крайниците по краката и ръцете. Неразумното излагане на слънце, особено в ранна детска възраст, крие рискове от възникване на рак на кожата. Със солариумите също не бива да се прекалява.Според Световната здравна организация и Европейската академия по дерматология, един път месечно човек трябва да се оглежда  за  съмнителни бенки и тъмни петна по тялото си.", "date": "2019.05.14", "title": "Кърджали: МБАЛ „Д-р Атанас Дафовски“ ще проведе кампания за профилактика на рака по повод Европейския ден за борба с меланома"}
{"url": "http://www.focus-news.net/news/2019/05/14/2657715/varna-apelativniyat-sad-potvardi-myarkata-zadarzhane-pod-strazha-za-mazha-obvinen-v-ubiystvo-prez-2012-g-v-selo-bozhurovo.html", "text": "Апелативният съд потвърди мярката „задържане под стража“ за мъжа, обвинен в убийство през 2012 г. в село Божурово. Това съобщиха от пресцентъра на  Апелативен съд – Варна .  Варненският апелативен съд потвърди като правилно, законосъобразно и обосновано определение на Окръжен съд - Добрич от 5 май тази година, с което е била определена мярка за неотклонение „задържане под стража“ на Биляй М., разследван за убийство, извършено през 2012г. в село Божурово. 30-годишният мъж от Добрич е привлечен като обвиняем за това, че на 3 ноември 2012г. умишлено е убил жител на селото. Убийството било извършено през нощта в дома на пострадалия след употреба на алкохол и възникнал скандал между двамата. Пострадалият бил открит на сутринта в леглото си. Лежал безжизнен по очи, а по главата му, по леглото и стените се виждали петна от кръв. Съдебномедицинска експертиза установила множество наранявания по главата и тялото му, причинени от удари. По делото има данни, че часове след убийството, обвиняемият отпътувал за Германия под чужда самоличност. Досъдебното производство е започнало срещу неизвестен извършител. Няколко пъти е било спирано поради липса на категорични доказателства. След последното му възстановяване и събирането на нови свидетелски показания, Биляй е бил привлечен задочно като обвиняем за извършеното престъпление и обявен за издирване с Европейска заповед за арест. Бил е установен е на територията на Германия и екстрадиран в България. \r\nСъставът на Варненския апелативен съд сподели всички основания, с които първата съдебна инстанция е определила най-тежката процесуална мярка за принуда спрямо обвиняемия. В материалите по делото има свидетелски показания и други материали, които водят и този съд до обосновано предположение, че Биляй е съпричастен към повдигнатото му обвинение за тежко умишлено престъпление, наказуемо с лишаване от свобода от 10 до 20 години.  \r\nПредвид данните, че младият мъж вече се е укривал, бил е привлечен задочно като обвиняем, бил е издирван с ЕЗА и е използвал чужди документи за самоличност, и апелативният съд споделя основанията на ОС – Добрич, че е реална опасността при по-лека мярка за неотклонение Биляй да се укрие или да се опита да въздейства върху свидетели. Определението на Варненския апелативен съд, с което се потвърждава първоначалният арест на Биляй М., разследван за убийство, извършено през 2012г. в село Божурово не подлежи на обжалване.", "date": "2019.05.14", "title": "Варна: Апелативният съд потвърди мярката „задържане под стража“ за мъжа, обвинен в убийство през 2012 г. в село Божурово"}
{"url": "http://www.focus-news.net/news/2019/05/14/2657716/api-vazstanoveno-e-dvizhenieto-po-pat-i-5-haskovo-kardzhali-v-rayona-na-s-chernoochene.html", "text": "Възстановено е движението по път I-5 Хасково - Кърджали в района на с. Черноочене. Това съобщиха от пресцентъра на  Агенция „Пътна инфраструктура“ .", "date": "2019.05.14", "title": "АПИ: Възстановено е движението по път I-5 Хасково - Кърджали в района на с. Черноочене"}
{"url": "http://www.focus-news.net/news/2019/05/14/2657709/varna-apelativniyat-sad-za-vtori-pat-potvardi-aresta-na-borislav-nikolov-privlechen-kato-obvinyaem-za-ubiystvoto-na-saprugata-si.html", "text": "Борислав Николов, привлечен като обвиняем за убийството на съпругата си, извършено по особено мъчителен начин и с особена жестокост, ще продължи да пребивава в следствения арест. Състав на Варненския апелативен съд потвърди като законосъобразно и обосновано определението на Окръжния съд от миналата седмица, с което е била оставена без уважение молбата на обвиняемия за изменение в по-лека на мярката му за неотклонение. Това съобщават от пресслужбата на  Апелативен съд – Варна . От там припомнят, че Борислав е в ареста от края на февруари тази година, след като беше привлечен като обвиняем за убийството на съпругата си. Семейството имало проблеми, довели до решение за разтрогване на брака, а първото дело било насрочено за 26 февруари. Два дни преди това, скандал за имущество, което обвиняемият искал да изнесе от общия им дом, прераснал в побой над 40-годишната жена. Борислав твърди, че ударил само три шамара на жена си, повикал майка си, за да му помогне с багажа и двамата напуснали жилището, като оставили сама пребитата жена. В хода на първоначалните следствени действия бил разпитан и хазаинът, на когото пострадалата жена се оплакала, непосредствено след побоя. На следващия ден майката на убитата подала сигнал в Първо РУ на МВР – Варна. Органите на реда  влезли в заключеното жилище през балкона и открили тялото на жената. Експерти установили, че масивен кръвоизлив в мозъка е причината за смъртта на съпругата. Установени били и множество кръвонасядания по кожата на лицето и по тялото. Днес въззивната апелативна инстанция отново съобрази събраните в хода на разследването доказателства и намери, че няма основания за изменение на вече взетата процесуална мярка за принуда. Събраните до момента материали обосновават подозрението, че обвиняемият е съпричастен към смъртта на съпругата си. Престъплението е тежко по смисъла на закона и се наказва с „лишаване от свобода“ от 15 до 20г., доживотен затвор или доживотен затвор без право за замяна. И този съд споделя изводите на първата съдебна инстанция, че е реална опасността Борислав да се укрие или да извърши престъпление.  \r\nПрипомняме, че по делото са налични протоколи за предупреждение по закона на МВР, с които органите на реда са правили опити да възпират агресията на обвиняемия спрямо жена му, която от своя страна е подавала, а след това оттегляла жалбите си в полицията за насилие, упражнено спрямо нея от съпруга й. Определението, с което Апелативният съд във Варна потвърди най-тежката мярка за процесуална принуда „задържане под стража“, определена спрямо Борислав Н., обвиняем по досъдебно производство за убийството на съпругата си, извършено по особено мъчителен начин и с особена жестокост не подлежи на обжалване.", "date": "2019.05.14", "title": "Варна: Апелативният съд за втори път потвърди ареста на Борислав Николов, привлечен като обвиняем за убийството на съпругата си"}
{"url": "http://www.focus-news.net/news/2019/05/14/2657705/ministar-krasimir-karakachanov-vinata-za-zloupotrebite-za-kashtite-za-gosti-ne-tryabva-da-se-hvarlya-samo-varhu-rumen-porozhanov.html", "text": "Вината за злоупотребите за къщите за гости не трябва да се хвърля само върху Румен Порожанов. Това каза министърът на отбраната Красимир Каракачанов в предаването \"12+3\" на  БНР . Попитан политически какво означава тази оставка, той отговори: „Каквото означава всяка една оставка. Вероятно г-н Порожанов е преценил, че трябва да я подаде. Аз също научих от медиите, буквално преди няколко часа, предварително не е обсъждана с мен и това е логично. Все пак той е от квота на друга партия“. На въпрос защо в държавата се очаква медиите да разкриват злоупотреби, а държавните институции не правят нищо по въпроса, той каза: „Аз не мога да се съглася с твърденията, че институциите не правят нищо, но в края на краищата медиите са доста по-активни и това е безспорен факт. Както виждате, като наближат изборите, някои от медиите стават особено активни в подобна посока\". Попитан в случай, че Европейската  комисия наложи глоби на България заради злоупотребите за къщите за гости, кой ще поеме щетите - данъкоплатците или Румен Порожанов, той отговори: „Първото нещо е, че  подобни нарушения не са само от негово време, нека да не хвърляме цялата вина върху него. Така наречените къщи за гости - това е практика от 15 години най-вероятно, но за съжаление при всички подобни случаи сметката я плаща обществото“.", "date": "2019.05.14", "title": "Министър Красимир Каракачанов: Вината за злоупотребите за къщите за гости не трябва да се хвърля само върху Румен Порожанов"}
{"url": "http://www.focus-news.net/news/2019/05/14/2657719/veliko-tarnovo-ikonomicheskoto-razvitie-na-grada-vpechatli-poslanika-na-slovakiya-manuel-korchek.html", "text": "Посланикът на Словакия - Н. Пр. Мануел Корчек, гостува във Велико Търново. Това съобщиха от пресцентъра на  Общината . Заместник-кметът по финанси Снежана Данева-Иванова го запозна с профила и развитието на града и общината, с ръста на инвестиции, забелязан и потвърден и от Световната банка. Дипломатът сподели, че е в старопрестолния град именно, за да се запознае на място с икономическото развитие. Той получи специален бизнес каталог, описващ профилите и дейностите на фирмите в града.  \r\nПо време на разговора бяха обсъдени възможностите за бъдещи бизнес контакти и инвестиции. Снежана Данева-Иванова подчерта, че високата образованост на населението, предвид отличната образователна мрежа и структура, е сред преимуществата на Велико Търново. Н. Пр. Мануел Корчек посочи, че България и Словакия се радват на икономически растеж и това е предпоставка за развитие на взаимни предприемачески отношения. \r\nДруги теми на срещата бяха свързани с богатото културно-историческо наследство на Велико Търново и пъстрия културен календар. Посланикът бе придружаван от консула на Словакия в България Ивана Марксфелдова.", "date": "2019.05.14", "title": "Велико Търново: Икономическото развитие на града впечатли посланика на Словакия Мануел Корчек"}
{"url": "http://www.focus-news.net/news/2019/05/14/2657720/evropeyski-izbori-2019-d-r-desislav-taskov-ogromen-problem-v-zdraveopazvaneto-e-golyamoto-doplashtane-ot-strana-na-patsientite.html", "text": "\"Огромен проблем в здравеопазването е голямото доплащане от страна на пациентите ”, заяви на обществния дебат на тема “Здравеопазването като общоевропейски и национален приоритет” кандидатът за евродепутат от листата на \"БСП за България\" д-р Десислав Тасков, съобщиха от пресцентъра на  партията . Той посочи, че е абсолютно неприемливо- над 50 процента от средствата в сектор „Здравеопазване” да излизат от джоба на най-бедните и най- малко живеещите. Според Световната здравна организация доплащането не трябва да превишава повече от 15 процента. “Левите се преборихме за европейски социален стълб, а защо да няма европейски здравен стълб“, коментира Тасков. Той подчерта, че БСП, още с този бюджет, предложи намаляване на ставката на ДДС за лекарства и медицински изделия. “Ако не се реформираме на национално ниво, колкото и пари да се дават, ефект няма да има”, смята още лекарят. \r\nКато абсолютно недоверие в системата д-р Тасков определи високият процент неосигурени. “Хората не се осигуряват, защото трябва да доплащат за всичко. Не вярват, че ще получат повече, защото са принудени  да плащат”, заяви кандидатът на левицата. Той изтъкна, че бедността също е определящ фактор. \r\nЗа недостига на лекари и медицински сестри  д-р Тасков заяви, че това е резултат от политиката на властта и той е чудовищен, а именно, че здравната инфраструктура е разбита. “Изключително труден е достъпът на пациента до медицинска помощ, особено в по- малките населени и обезлюдени места, което по Конституция ни е дадено. Обидно е за обществото ни, че медицинските сестри са по улиците, а не по кабинетите. Цинизъм е да имаме демографска катастрофа, а детските лекари да са по улиците и да говорим за лимити”, коментира д-р Тасков. \r\n“Болниците са търговски дружества, а не са в услуга на хората. Затова трябва да включим в профилактиката- превенция на заболяванията в национален мащаб, но не само в големите градове, а и в общинските болници -2.5 млн българи разчитат на този вид лечебни заведения”, изрази мнение д-р Тасков, като по думите му именно общинското здравеопазване е било най-смазано от реформите в сектора. \r\n“Българите масово умираме от инфаркти, инсулти и рак. Живеем най-малко в Европа. Голяма част от тази смъртност е предовратима, но това сега не се случва, защото достъпът до здраве е ограничен”, заяви кандидатът на левицата относно увеличаващия се процент на предотвратима смъртност. Той коментира, че множество заболявания, сред които и онкологичните, могат да се хванат рано при адекватна политики и профилактика. “Хората нямат  доверие в институциите и в Министерство на здравеопазването”,  изрази мнение д-р Десислав Тасков относно недостатъчните мерки за профилактика, сред които и ваксинирането. \r\nТой подписа декларация, с която изразява ангажимент, ако бъде избран за евродепутат, да се бори всеки европейски гражданин да има достъп до здравеопазване навсякъде в рамките на Европейският съюз.", "date": "2019.05.14", "title": "Европейски избори 2019: Д-р Десислав Тасков: Огромен проблем в здравеопазването е голямото доплащане от страна на пациентите"}
{"url": "http://www.focus-news.net/news/2019/05/14/2657721/stara-zagora-muzei-i-kulturni-instituti-otvaryat-vrati-po-povod-noshtta-na-muzeite.html", "text": "На 18 май 2019 г. музеи и културни институти отварят врати от 19.00 до 24.00 часа по повод Европейската нощ на музеите. За петнадесети път Стара Загора се включва в инициативата. Това съобщиха от пресцентъра на  Общината . Идеята на организаторите от Община Стара Загора е граждани от всички поколения да се докоснат да експонатите и творбите, които музеите и галериите показват и да възприемат техните послания. \r\nДжаз концерт „Колко високо е луната“ с участието на Надя Тончева - вокал, и Павел Цонев - пиано, дава началото на поредицата от изпълнения в Художествената галерия. Той започва в 20.30 часа, а час след това е спектакълът „Слънце“ - мултимедия и шотландска гайда в изпълнение на Бойко Роа. Следва концерт e смуут джаз и фюжън в изпълнение на Майк Сакс. \r\nПосетителите в Художествената галерия ще могат да видят експозицията „Съвременна българска живопис и скулптура“, изложба „Съвременна българска графика“, изложба „Български възрожденски икони“, както и гостуващата колекция на проф. д-р Чавдар Славов „Изкуството на графиката“. \r\nОфициалното откриване на Нощта на музеите е от 19.00 часа пред Регионалния исторически музей с изпълнения на фолклорната певица Дарина Славчева с оркестър и танцова формация. Ще има още концерти на оперния певец Иван Камбитов и на фолклорен ансамбъл „Тракийци“. В музея e подреденa изложба посветена на 170-годишнината от основаването на българската черковна община в Стара Загора, както и веществена изложба с експонати от археологическите проучвания в местността „Чаталка“. \r\nОтново старозагорци ще могат да посетят Кът за снимки „Средновековните воини”, където могат да се снимат с различни облекла и оръжия.  \r\nТри концерта са предвидени в архитектурен комплекс „Музей на религиите“, още два ще има в музей „Неолитни жилища“. \r\nВ къща музей „Гео Милев“ ще има премиери на книгите „Царичина. Съдбовен контакт“ на Елисавета Логинова и „Силата на българите“ на Маргарита Русева. От 22.00 часа предстои и театър на маса „Трева за морските зайци“.", "date": "2019.05.14", "title": "Стара Загора: Музеи и културни институти отварят врати по повод Нощта на музеите"}
{"url": "http://www.focus-news.net/news/2019/05/14/2657722/evropeyski-izbori-2019-kandidatat-za-evrodeputat-ivelina-vasileva-nashata-kauza-e-po-dobri-dohodi-i-po-dobar-i-siguren-zhivot-na-vsichki-grazhdani-v-edna-silna-evropa.html", "text": "Нашата кауза е по-добри доходи и по-добър и сигурен живот на всички граждани в една силна Европа. Това каза пред журналисти кандидатът за евродепутат Ивелина Василева по време на откриването на предизборна приемна на ГЕРБ в Бургас, предаде репортер на  Радио „Фокус“ – Бургас . „Това, за което се борим, е бургаско присъствие в Европейския парламент, защото смятаме, че Бургаският регион трябва да бъде представляван във всички институции, включително и на европейско ниво. Ние вярваме, че знаещи, можещи и хора с опит могат да защитават националните интереси, могат да се борят за това България и Бургаският регион да бъдат фокус на внимание и на европейските институции“, добави Василева. По думите ѝ тяхната кауза е за това да се живее в една чиста и здравословна среда и в една държава, в която хората получават доходи, равни на средноевропейските, където всички имат възможности за развитие и качествено образование, където има потенциал за развитие на икономиката и където да се живее в една Европа, в която няма двойни стандарти. „Моята лична кауза е Черно море, развитието на морския регион и в Бургас да бъде центърът, където да се създаде европейска и модерна лаборатория за изследване на качеството на водата, съдържанието на пластмаси и микропластмаси във водата и морските организми, защото това е изключително важно и за здравето на хората“, посочи още Ивелина Василева.  \r\nТя заяви, че днес с министъра на туризма Николина Ангелкова са обсъдили една идея, която Василева отбеляза, че би желала да бъде тяхната бургаска кауза. „Идеята е за това да се учреди европейски сертификат „Зона свободна от пластмаси“, като това е с цел да ограничаваме замърсяванията, да ограничаваме разпространението на пластмасовите отпадъци, които се оказва, че са причинителите на замърсяванията на над 80% от общия обем отпадъци във водните обекти“, поясни Василева. По думите ѝ Бургас трябва да бъде районът, в който да работи цялостната Европейска стратегия за развитие на черноморския регион, като добави, че Бургас е водещ регион за създаването и на регионални проекти. „Налице е идеята, която вече намира своето изражение и в техническо проектиране за четирилентови пътища между общинските центрове в областта, което е важно за развитието на целия регион“, посочи още кандидатът за евродепутат Ивелина Василева. \r\nМария КУРТЕВА", "date": "2019.05.14", "title": "Европейски избори 2019: Кандидатът за евродепутат Ивелина Василева: Нашата кауза е по-добри доходи и по-добър и сигурен живот на всички граждани в една силна Европа"}
{"url": "http://www.focus-news.net/news/2019/05/14/2657724/evropeyski-izbori-2019-elka-stoyanova-predsedatel-na-rik-burgas-ot-drugata-sedmitsa-zapochvat-obucheniyata-na-sektsionnite-komisii.html", "text": "От другата седмица започват обученията на секционните комисии. Това съобщи за  Радио „Фокус“ – Бургас  Елка Стоянова, председател на Районната избирателна комисия в Бургас. По думите ѝ към момента подготовката на комисията за предстоящите Европейски избори протича редовно. „Срещаме пълна кооперация от страна на общините, мисля че всичко ще бъде наред. За нас предстоящото обучение на секционните комисии е една от най-важните задачи, тъй като в нощта на изборите хората трябва бъдат спокойни в работата си и да са наясно с нея“, отбеляза Стоянова. Тя добави, че в този тип избори Регионалната избирателна комисия администрира секциите на цялата област, а за област Бургас те са 742 на брой. „От тях – 17 са в лечебни заведения – Домове за стари хора. Има 3 подвижни секционни комисии, не знам дали ще останат толкова до края, тъй като само в Бургас има достатъчен брой подадени заявления. Със сигурност поне една подвижна секционна избирателна секция ще има. Общият брой на избирателите за областта е 357 735 души“, уточни председателят. Тя добави, че гласуването на 26 май ще продължи от 7.00 до 20.00 часа вечерта. „Ако в 20.00 часа пред изборното помещение има негласували избиратели, председателят установява техния брой и самоличност и гласуването продължава до 21.00 часа, като тогава то ще приключи, независимо от това колко избиратели има пред помещението“, каза още Стоянова. \r\nМария ПОПЧЕВА", "date": "2019.05.14", "title": "Европейски избори 2019: Елка Стоянова, председател на РИК-Бургас: От другата седмица започват обученията на секционните комисии"}
{"url": "http://www.focus-news.net/news/2019/05/14/2657728/sofiya-zatrudneno-e-dvizhenieto-po-pat-botevgrad-mezdra-mezhdu-selata-skravena-i-novachene-poradi-remontni-deynosti.html", "text": "Затруднено е движението по пътя Ботевград – Мездра между селата Скравена и Новачене поради ремонтни дейности, съобщи слушател на  Радио „Фокус“ . И в двете посоки се образуват километрични колони от автомобили.", "date": "2019.05.14", "title": "София: Затруднено е движението по път Ботевград – Мездра между селата Скравена и Новачене поради ремонтни дейности"}
{"url": "http://www.focus-news.net/news/2019/05/14/2657723/evropeyski-izbori-2019-emil-radev-v-tutrakan-evroprogramite-uskoriha-razvitieto-na-balgarskite-obshtini.html", "text": "Европейските програми ускориха развитието на българските общини, затова с очакваните 4 млрд. лв. повече за новия програмен период се осигуряват повече пари за обновяване на инфраструктурата, за подобряване на инвестиционния климат и за развитието на по-конкурентоспособен бизнес. Това е начинът да се вдигнат заплатите на работещите, а когато има силна икономика, ще се осигурят и повече средства за пенсии, заяви кандидатът за евродепутат от листата на ГЕРБ и СДС Емил Радев при посещението с в Тутракан, съобщиха от пресцентъра на  ПП ГЕРБ . В провелата се среща с граждани взеха участие и народният представител Алтимир Адамов, областният ръководител на Жени - ГЕРБ Денка Михайлова и общинският ръководител на структурата в Тутракан и зам.-кмет Петя Князева.  \r\n„Благодаря Ви за топлото посрещане и подкрепата. Сред Вас се чувствам като у дома си”, обърна се Емил Радев към присъстващите в залата членове и симпатизанти на ГЕРБ.  \r\n„Традиционно евроизборите протичат при ниска избирателна активност, но това съвсем не ги прави маловажни, защото всички виждате чрез реализираните европроекти колко голяма е ролята на европейската солидарност за средата, в която живеем. Виждате колко е важно България да запази силния си глас в Европа и да продължи да се ползва с авторитет сред нашите партньори”, категоричен бе Радев.  \r\nТой отчете постигнатото през изминалия мандат в Европейския парламент, като постави акцент върху битката, която поведе срещу двойния стандарт при храните, извоюваната подкрепа за охраната на българските граници, прокараните текстове в европейското законодателство, така че да сложим край на „вечните длъжници” у нас. Интерес предизвика и темата за зоополицията, за създаването на която Емил Радев бе инициатор. „България е едва втората държава в ЕС, която има механизъм за разследване на престъпления, свързани с животни. Необходимо е време, за да се развие добре това звено, но вече има резултати. Имаме реални примери на разбити нелегални развъдници на домашни любимци. Имаме и случаи, при които се противодейства адекватно на насилието над животни. Статистиката доказва, че този, който упражнява насилие над животни, рано или късно проявява агресия и към хората, така че проблемът е общественозначим и не бива да се подценява”, категоричен бе Радев в Тутракан.", "date": "2019.05.14", "title": "Европейски избори 2019: Eмил Радев в Тутракан: Европрограмите ускориха развитието на българските общини"}
{"url": "http://www.focus-news.net/news/2019/05/14/2657727/plovdiv-na-14-may-1867-g-v-sopot-e-roden-general-leytenant-vladimir-vazov.html", "text": "На днешна дата през 1867 г. в Сопот е роден генерал-лейтенант Владимир Вазов, каза в интервю за  Радио „Фокус“- Пловдив  военният историк доц. д-р Петър Ненков. „В разгара на Руско-Турската война родният му град е изпепелен до основи, а баща му Минчо Вазов е заклан от турците в местността Бойкова нива, след което градчето е разграбено от башибозука. Владимир, заедно с майка си Съба, се добира до Пловдив, където стават обект на вниманието на чуждестранните консули, журналисти. Турската полиция разбира каква опасност се крие в ужасяващите разкази на спасилите се като по чудо от кланетата сопотненци и ги препраща под конвой в Араповския манастир „Света Неделя“ край Станимака, днешният Асеновград. Тук Съба и нейният син Владимир посрещат вестта за освобождението на Пловдив от отряда на ген. Гурко в края на войната“, разказа Ненков. \r\nПо думите му, след Освобождението бездомните Съба Вазова и синът ѝ Владимир продължават да странстват от град на град. През 1885 г. те заминават при другия брат Киро Вазов, който е практикуващ лекар в Стара Загора. През 1884 г. обаче се връщат отново в Пловдив при най-големия брат – Иван Вазов. Тук Владимир завършва гимназиално образование и постъпва във военно училище в София. Прави неуспешен опит да се запише по време на Сръбско-Българската война като доброволец в армията. Пристига в Цариброд, където е лагерът на българската войска, но там го застига вестта за сключеното вече примирие. През 1887 година завършва Военното училище и започва службата си като офицер в Пети артилерийски полк в Шумен. Отличните му познания по артилерийска материална част са причина той да бъде назначен за член на специалната комисия, начело с полк. Калин Найденов, която има за цел да закупи нови оръдия за армията ни. Службата му продължава в Четвърти артилерийски полк на Първа дивизия в София, където е назначен за командир на батарея. Капитан Владимир Вазов усъвършенства своята подготовка във Висшата стрелкова артилерийска школа Царское село край Санкт Петербург. Със завършването е назначен за командир на Артилерийско отделение Стара Загора. На 17 февруари 1906 година със заповед на военния министър е открита артилерийска школа към Военното министерство. За неин заместник-началник е назначен подполковник Владимир Вазов. Военната му кариера продължава в артилерийската инспекция като началник на строевото домакинско отделение. \r\nЦветана ТОНЧЕВА", "date": "2019.05.14", "title": "Пловдив: На 14 май 1867 г. в Сопот е роден генерал-лейтенант Владимир Вазов"}
{"url": "http://www.focus-news.net/news/2019/05/14/2657725/evropeyski-izbori-2019-emil-radev-v-glavinitsa-rabotya-za-priemaneto-na-balgariya-v-shengen.html", "text": "„Получихме признанието и високата оценка на нашите партньори в ЕС за начина, по който охраняваме външната европейска граница. България заслужава да бъде приета в Шенген и аз работя това да се случи, колкото се може по-скоро”. Това заяви кандидатът за евродепутат от листата на ГЕРБ и СДС Емил Радев при посещението си в Главиница, съобщиха от пресцентъра на  ПП ГЕРБ . „Покрили сме критериите за Шенген още преди 8 години. Оставаме заложници на вътрешнопартийни проблеми в отделни държави членки, но няма да се примирим с този дискриминационен подход към България. Преборих се страната ни да стане част от всички информационни системи за защита на границите, получихме финансова помощ и ни включиха в обхвата на Европейската гранична и брегова охрана. Следващата стъпка е пълноправното ни членство в Шенген”, заяви Радев в местното читалище. Заедно с него в срещата участваха народният представител Алтимир Адамов, областният координатор на ГЕРБ - Силистра Тодор Тодоров, областният ръководител на Жени - ГЕРБ Денка Михайлова.  \r\n„В резултат на европейската солидарност и отговорната работа на правителството на премиера Бойко Борисов се реализираха много мащабни европроекти. Ползите от тях са видими! Благодарение на извоюваното доверие през следващия програмен период очакваме бюджет от 18 млрд. лв., които ще подпомогнат още повече развитието на малките населени места”, изтъкна Емил Радев.  \r\nТой посочи, че именно на подобрената среда за живот у нас се дължи факта, че през миналата година за първи път се е изравнил броят на напускащите и на връщащите се в страната ни сънародници.", "date": "2019.05.14", "title": "Европейски избори 2019: Емил Радев в Главиница: Работя за приемането на България в Шенген"}
{"url": "http://www.focus-news.net/news/2019/05/14/2657731/veliko-tarnovo-birfest-kontserti-s-raznoobrazna-muzika-i-3d-maping-shou-sa-chast-ot-programata-za-mayskite-praznitsi-v-gorna-oryahovitsa.html", "text": "Бирфест, концерти с разнообразна музика и 3D mapping шоу са част от програмата за Майските празници в Горна Оряховица. Това съобщи кметът инж. Добромир Добрев, предаде репортер на  Радио „Фокус“ – Велико Търново . Празниците започват още на 22 март на площад „Георги Измирлиев“ с откриване на бирфест с участието на групите „Мълния“,“ Демоде“, „Черноризец“ и „Зона“. Любителите на рок музиката ще се радват и на изпълненията на група „Ахат“. Концертът е с начален час 18.00 часа. На 23 май Николина Чакърдъкова и Неврокопският танцов ансамбъл ще представят зрелищен фолклорен спектакъл. Празничните прояви продължават и на 24 май – Деня на славянската писменост и култура с шествие на учениците от всички училища от община Горна Оряховица. Тази година за първи път в шествието ще бъде обособен блок на спортистите от града, завоювали призови места през предходната 2018 година. От 18.00 часа по червения килим ще преминат абитуриентите от общината, а в 20.00 часа празникът ще завърши с концерт на Деси Добрева и Фа „Сидер Войвода“. На 27 май от Горна Оряховица ще бъде открито турнето на Coca Cola The Voice, а вечерта ще завърши с 3D mapping шоу, пресъздаващо историческото развитие на Горна Оряховица, на сградата на Общината. Програмата продължава на 28 май, когато жителите на железничарския град ще отдадат почит към героите от Априлската епопея от Първи революционен окръг. Ще бъдат поднесени венци и цветя на Алеята на възрожденците, а в 21.00 часа вечерта ще има тържествена заря проверка с представителните части на НВУ „Васил Левски“. Кулминацията на честванията е на 29 юни, когато жителите на Горна Оряховица ще отбележат празника на града. Празничните прояви ще продължат и в началото на месец юни. На 1 юни,  на площад „Георги Измирлиев“ ще се проведе турнир по стрийтбол за момичета и момчета на 14, 16 и 18 години. Състезанието се организира от Баскетболен клуб „Локомотив“, който тази година чества юбилей. Клубът, в който вече тренират близо 150 деца, ще представи дейността си през годините. В същия ден в парк „Детски кът“ в града Драматично-куклен театър „Васил Друмев“ – Шумен ще подари на най-малките спектакъла „Цветни вълшебства“. На 2 юни жителите на Горна Оряховица ще отдадат почит към загиналите за свободата и независимостта на България. \r\nНадежда КРЪСТЕВА", "date": "2019.05.14", "title": "Велико Търново: Бирфест, концерти с разнообразна музика и 3D мапинг шоу са част от програмата за Майските празници в Горна Оряховица"}
{"url": "http://www.focus-news.net/news/2019/05/14/2657730/georgi-parvanov-prezident-2002-2012-g-knigata-ilindensko-preobrazhenskoto-vastanie-1903-prez-pogleda-na-evropeyskite-diplomati-predstavya-aktivnata-ni-pozitsiya-po-makedonskiya-vapros.html", "text": "Книгата „Илинденско-Преображенското въстание 1903 през погледа на европейските дипломати“ представя по-активната ни позиция по Македонския въпрос. Това каза по време на представянето на книгата „Илинденско-Преображенското въстание 1903 през погледа на европейските дипломати“ в Благоевград президентът на Р България (2002-2012 г.) Георги Първанов, предаде репортер на  Радио „Фокус“ - Пирин . „Когато сигнализирахме на нашия премиер, че е нужна една по-активна позиция, той отговори сдържано позитивно и помня как зам.-министъра на външните работи попита какво ще кажат западните ни партньори. От своя страна аз отговорих, че няма да спорим с тях, а просто ще извадим документите на консулите и дипломатите от Солун, Скопие, Битоля и това ще бъде нашият отговор“, заяви той. Георги Първанов подчерта, че има усещането, че сме се предали и заради нечий друг интерес сме готови да се откажем от една кауза, от един идеал, който е бил движеща сила в българското общество, в продължение на доста повече от 100 години – от Освобождението насам. \r\nТой припомни, че преди близо 2 години на центъра на Благоевград имаше тържество, на което присъстваха премиерите Борисов и Заев, както и много министри и депутати. Според него тогава те са говорили малко сдържано, но вярно и ангажирано. „Буквално на другия ден македонският премиер Зоран Заев даде едно интервю за тяхна телевизия, в което заяви буквално, че Илиденското въстание е македонско, но ако някой от българите иска, може да го чества. Това звучеше много провокативно и доста грубо, на фона на онова, което видяхме ден по-рано. Тогава мнозина от българските политици реагираха остро. Историците също реагираха така, но дискусията не се разгърна и спря. Аз не бях изненадан тогава, защото помня година преди това събитие – на 2 август 2017 година, в деня след подписването на договора между България и Македония, на паметника на Гоце Делчев Зоран Заев в присъствието на нашия премиер произнесе реч, в която каза, че 8 етноса отбелязваме това въстание, но българите блестяха със своето отсъствие. С други думи според него българите нямат никакво отношение към Илинденско-Преображенското въстание. Няма как да се съглася с това, защото 30 години се занимавам с Македонския въпрос и съм добре запознат“, каза още Георги Първанов. \r\nНатали СТЕФАНОВА", "date": "2019.05.14", "title": "Георги Първанов, президент (2002-2012 г.): Книгата „Илинденско-Преображенското въстание 1903 през погледа на европейските дипломати“ представя активната ни позиция по Македонския въпрос"}
{"url": "http://www.focus-news.net/news/2019/05/14/2657732/evropeyski-izbori-2019-emil-radev-v-tervel-chrez-evrofondovete-sazdavame-usloviya-balgarite-zad-granitsa-da-se-varnat-v-rodinata.html", "text": "През 2018 г. за първи път сме изравнили броя на сънародниците ни, които напускат и които са се върнали обратно в България. Чрез европейската солидарност създаваме условия, които ни приближават до голямата цел българите зад граница да се върнат обратно в родината, младите хора да останат и да се реализират у нас. Това заяви в Тервел кандидатът за член на Европейския парламент от листата на ГЕРБ и СДС Емил Радев, съобщиха от пресцентъра на  ПП ГЕРБ . По думите му негативната тенденция вече се променя, защото нашата страна е спокойна и се развива. „Но трябва да успеем да повишим доходите, като направим бизнеса по-конкурентоспособен и печеливш. Европейските фондове ни помагат да наваксаме изоставането, ускорявайки изграждането на по-добри пътища, паркове, пречиствателни станции, но и като повишаваме конкурентоспособността на бизнеса, като подобряваме инвестиционния климат. Това е ключът към увеличаването на заплатите, а чрез тях и на пенсиите”, заяви Емил Радев.  \r\nВ добруджанския град той се срещна с членове и симпатизанти на партията. В срещата в препълнената зала участваха също народните представители вицеадмирал Пламен Манушев и Даниела Димитрова, общинският ръководител на ГЕРБ - Тервел Симеон Симеонов, председател на Общинския съвет, както и Васил Василев – член на областното ръководство на партията. \r\nКандидатът за евродепутат подчерта, че според прогнозите на Европейската комисия догодина България ще бъде в челната тройката на страните в ЕС по икономически растеж. „Очакваните за следващия програмен период 4 млрд. лв. повече ще ни помогнат да инвестираме в развитието на регионите и да генерираме повече преки ползи за всяко населено място, за всеки човек”, заяви Радев. Той изтъкна, че предвижданото увеличение на европарите за България е в резултат на доверието, което спечелиха сред европейските партньори правителството на премиера Борисов и евродепутатите, работещи в името на националните ни интереси.    \r\nЕмил Радев припомни някои от постигнатите успехи в последния мандат на ЕП, като открои постигнатите решителни стъпки в борбата срещу двойните стандарти при храните и напитките. „Дадохме ход на първата европейска програма с бюджет от 1,3 млн. евро срещу двойните стандарти при храните. Успяхме да приемем законодателство, което изрично казва, че разликата в качеството и цените на храните и напитките е нарушение на добрите търговски практики и трябва да се санкционира”, каза Радев.  \r\nПо негово предложение в нова евродиректива за несъстоятелността влезе текст, с който се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. „Максимум до две години трябва да имаме закон за личния фалит”, заяви Емил Радев, като припомни, че от години се бори да сложим край на „вечните длъжници” в България. \r\nСимеон Симеонов подчерта постигнатото в Тервел, благодарение на европейската солидарност и подкрепата на правителството. „Независимо, че кметът не е от ГЕРБ, по ПРСР през последните четири години са инвестирани над 5 млн. лв. Само за последната година на община Тервел, благодарение на правителството на ГЕРБ, бяха отпуснати 2,1 млн. лв.”, отчете Симеонов. \r\n„За да бъде стабилна държавата, за да е спокойна и да продължи да се развива, на 26 май трябва да се отиде до урните”, призова вицеадмирал Пламен Манушев. Той подчерта, че предстоящите избори са важни и за регионите, включително и Тервел. „Важно е да се гласува, за да продължи европейското финансиране и да може спокойно да се планира следващият програмен период.  Важно е заложените за следващия програмен период 18 млрд. лева за България да бъдат оползотворени в интерес на хората и на държавата, като европейските средства достигат и до последното село”, каза още вицеадмирал Манушев.", "date": "2019.05.14", "title": "Европейски избори 2019: Емил Радев в Тервел: Чрез еврофондовете създаваме условия българите зад граница да се върнат в родината"}
{"url": "http://www.focus-news.net/news/2019/05/14/2657717/evropeyski-izbori-2019-g-georgi-parvanov-prezident-2002-2012-g-i-prez-godinite-dosega-premierite-vinagi-sa-uchastvali-v-predizbornite-kampanii.html", "text": "И през годините досега премиерите винаги са участвали в предизборните кампании. Това каза пред журналисти в Благоевград президентът на Р България (2002-2012 г.) Георги Първанов по повод информацията, че премиерът Борисов е председател на предизборния щаб на ГЕРБ, предаде репортер на  Радио „Фокус“ - Пирин . Първанов заяви, че той самият винаги е бил против това и е имал срещу себе си такива премиери, които са били част от кампанията, но това не е добре. „Не е добре и министрите да участват в кампанията, предвид това, че се възползват от коли и други екстри, но това предполага решаването на такъв тип проблеми далеч преди началото на кампанията, защото в хода на кампанията виждаме, че се отговаря с претенции към президента и това затлачва дебата“, коментира Първанов. \r\n„Президентът може и трябва да бъде коректив, но моята препоръка винаги е била да го прави по-рядко и само по ключови въпроси, защото обаждането по всяка тема и репликите за всяко нещо има опасност да обезценят неговата позиция и присъствие“, каза още той. \r\nНатали СТЕФАНОВА", "date": "2019.05.14", "title": "Европейски избори 2019 г.: Георги Първанов, президент (2002-2012 г.): И през годините досега премиерите винаги са участвали в предизборните кампании"}
{"url": "http://www.focus-news.net/news/2019/05/14/2657729/evropeyski-izbori-2019-korneliya-ninova-bsp-v-gerb-ima-dvoyni-standarti-porozhanov-ne-si-tragva-zaradi-koruptsiya-a-zashtoto-ne-e-uvolnil-chinovnik.html", "text": "В ГЕРБ има двойни стандарти - Порожанов не си тръгва заради корупция, а защото не е  уволнил чиновник. Това каза лидерът на БСП Корнелия Нинова по време на пресконференция в централата на БСП, предаде репортер на  Агения „Фокус“ . „Днес имаме поредната подадена оставка от министър Порожанов, но мотивите, с които е освободен, произнесени от г-н премиера слагат край на уж новия стандарт за морал, налаган от ГЕРБ в политиката. За г-н Порожанов отдавна тегнат съмнения за злоупотреба с власт, за корупция, но той не си тръгва заради това, а защото не е уволнил чиновник“, каза Нинова. „Има двойни стандарти очевидно при решенията за освобождаване на министри“, допълни тя.  \r\nДеница КИТАНОВА", "date": "2019.05.14", "title": "Европейски избори 2019: Корнелия Нинова, БСП: В  ГЕРБ има двойни стандарти - Порожанов не си тръгва заради корупция, а защото не е уволнил чиновник"}
{"url": "http://www.focus-news.net/news/2019/05/14/2657736/afp-hutite-napadnaha-glaven-sauditski-petroloprovod-s-dronove.html", "text": "Две помпени станции на главен саудитски петролопровод са нападнати от дронове във вторник, като това е предизвикало спиране на транспортирането на нефт по него, съобщи министърът на енергетиката на Саудитска Арабия Халид ал Фалих във вторник, цитиран от  AFP . \r\nПо неговите думи, атаката срещу тръбопровода, по който тече нефт от богатата на суровината източна част на страната към Червено море, се е случила рано във вторник. \r\nЙеменските бунтовници хути от своя страна заявиха, че във вторник са осъществили нападения срещу няколко стратегически саудитски цели с дронове. \r\nПревод и редакция:", "date": "2019.05.14", "title": "AFP: Хутите нападнаха главен саудитски петролопровод с дронове"}
{"url": "http://www.focus-news.net/news/2019/05/14/2657734/pazardzhik-blizo-255-480-dushi-e-naselenieto-na-oblastta-kraya-na-2018-koeto-ya-narezhda-na-7-mo-myasto-v-stranata.html", "text": "Близо 255 480 души е населението на област Пазарджик към 31 декември 2018, което я нарежда на 7-мо място в страната. Това съобщи за  Радио „Фокус“ – Пазарджик  Гергана Спасова, експерт в Териториалното статистическо бюро в Пазарджик. По думите ѝ преди Пазарджик са областите София, Пловдив, Варна, Бургас, Стара Загора и Благоевград. В сравнение с 2017 г. населението на областта намалява с 2 486 души, или с 1%. Мъжете са 125 103 или 49%, а жените – 130 376  или 51%, т.е на 1 000 мъже се падат 1 042 жени. „Продължава процесът на остаряване на населението, който се изразява в увеличаване на дела на населението на 65 и повече навършени години. В края на 2018 г. лицата на 65 и повече навършени години са 52 523, или 20.6% от населението в областта. В сравнение с 2017 г. делът на населението в тази възрастова група нараства с 0.4 процентни пункта. Процесът на остаряване е по-силно изразен сред жените, отколкото сред мъжете. Относителният дял на жените на възраст над 65 години е над 24%, а на мъжете – близо 17%. Тази разлика се дължи на по-високата смъртност сред мъжете и като следствие от нея по-ниската средна продължителност на живота при тях“, уточни Спасова. Тя допълни, че  в регионален аспект делът на лицата на 65 и повече навършени години е най-висок в областите Видин, Габрово и Кюстендил. Общо в двадесет области този дял е над средния за страната. Най-нисък е делът на възрастното население в областите София – 17.5%, и Варна – близо 19%.  Към 31.12.2018 г. децата до 15 години са 38 618, или над 15% от общия брой на населението в област Пазарджик. За страната този показател е 14.4%. \r\nАлбена ЖИЛЕКОВА", "date": "2019.05.14", "title": "Пазарджик: Близо 255 480 души е населението на областта края на 2018, което я нарежда на 7-мо място в страната"}
{"url": "http://www.focus-news.net/news/2019/05/14/2657735/haskovo-nachalnoto-uchilishte-v-topolovgrad-praznuva-130-godini-ot-otkrivaneto-si.html", "text": "С вълнуващ празник тополовградското НУ “Св. св. Кирил и Методий“ отбеляза своя юбилей. Това съобщиха от пресцентъра на  Община Тополовград . В изпълнената до краен предел зрителна зала на читалището дойдоха много граждани, родители, общественици, ученици. Големия празник уважиха с присъствието си: народният представител Георги Станков; заместник областният управител Стефка Здравкова; Христина Боева – началник на Регионалното управление на образованието – Хасково, заместник-кметът на община Тополовград Наско Стоянов, Красимира Ятакчиева – началник отдел „Хуманитарни и социални дейности“ в Общинската администрация, бивши директори на училището.  \r\nПразнично бе словото на директора на училището Милена Коджаманова. Тя поздрави с празника учениците, учителите, родителите, своите бивши колеги, отдали част от живота си за просвещението на тополовградските деца, за безспорния авторитет на училището. \r\nС много вълнение в специално подготвен спектакъл малките ученици от всички класове изпълниха песни, танци, стихове.  \r\nПоздравителни адреси по повод годишнината празнуващите получиха от министъра на образованието Красимир Вълчев – Почетен гражданин на Тополовград, който представи Христина Боева – началник на РУО. Тя поднесе и поздрава на РУО – Хасково. \r\nСъс специален плакет удостои училището областният управител Станислав Дечев, който връчи Стефка Здравкова - заместник-областен управител. \r\nТопли поздрави към учениците и учителите от името на кмета на общината Божин Божинов поднесе Красимира Ятакчиева. Поздравителен адрес за юбилея изпрати Ваня Василева – дългогодишен директор на училището.", "date": "2019.05.14", "title": "Хасково: Началното училище в Тополовград празнува 130 години от откриването си"}
{"url": "http://www.focus-news.net/news/2019/05/14/2657737/sofiya-politsai-sa-zadarzhali-41-godishen-mazh-v-momenta-na-pokupko-prodazhba-na-narkotitsi.html", "text": "Полицаи задържаха дилър на наркотици в момента на покупко-продажба. Това съобщиха от пресцентъра на  МВР . На 8 май в хода на полицейска операция по противодействие на престъпления, свързани с наркотични вещества, служители от сектор „Наркотици“ при СДВР задържаха 41-годишен дилър и двама негови клиенти в момент на покупко-продажба на наркотици. При последвалите процесуални действия в рамките на образуваното досъдебно производство в жилището на дилъра полицаите намерили и иззели буркан и кутия, съдържащи тревиста маса и електронна везна. Резултатът от назначената експертна справка показал, че иззетата маса е марихуана с тегло 140 грама. След доклад на събраните материали в Софийска градска прокуратура мъжът е привлечен като обвиняем за престъпление по чл. 354 а от НК. Наложена му е мярка за процесуална принуда „задържане под стража“ за срок до 72 часа. Двамата клиенти са разпитани като свидетели и освободени.", "date": "2019.05.14", "title": "София: Полицаи са задържали 41-годишен мъж в момента на покупко-продажба на наркотици"}
{"url": "http://www.focus-news.net/news/2019/05/14/2657718/ria-novosti-amerikanskata-politsiya-nahlu-v-sgradata-na-venetsuelskoto-posolstvo-vav-vashington.html", "text": "Американската полиция нахлу в сградата на посолството на Венецуела във Вашингтон, където остават последните активисти, привърженици на президента на страната Николас Мадуро, предаде кореспондент на  РИА Новости . \r\nСамият държавен глава по-рано благодари на американските активисти, като изрази „дълбокото си възхищение“ за защитата на посолството. \r\nПревод и редакция:", "date": "2019.05.14", "title": "РИА Новости: Американската полиция нахлу в сградата на венецуелското посолство във Вашингтон"}
{"url": "http://www.focus-news.net/news/2019/05/14/2657740/dobrich-kmetat-na-kavarna-nina-stavreva-be-spetsialen-gost-na-praznenstvoto-v-ou-y-yovkov-po-povod-nachaloto-na-gradinkata-na-parvoklasnika.html", "text": "Кметът на Община Каварна Нина Ставрева бе специален гост на празненството в ОУ “Й. Йовков“, което бе по повод слагане  началото на „Градинката на първокласника“, съобщиха от пресцентъра на  Общината . Идеята е на ръководителите на училището и преподавателите на двата първи класа - г-жа Светлана Ганчева и г-жа Димова. Учениците собственоръчно засяха цветни увивни растения, за които ще полагат грижи до завършване на своето образование. Класните ръководители споделиха, че чрез тази инициатива децата ще имат възможност да бъдат по-близо до природата и да се научат на отговорност с грижите, които ще полагат към „Градинката на първокласника“.  \r\nДиректорът на ОУ “Й. Йовков“ Радка Илиева пожела на всички деца и техните ръководители да превърнат „Градинката на първокласника“ в едно чудесно и красиво кътче за отмора  приятни и споделени моменти.", "date": "2019.05.14", "title": "Добрич: Кметът на Каварна Нина Ставрева бе специален гост на празненството в ОУ “Й. Йовков“ по повод началото на „Градинката на първокласника“"}
{"url": "http://www.focus-news.net/news/2019/05/14/2657741/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-montana-plovdiv-sofiya-pernik-stara-zagora-haskovo-ruse-varna-i-pleven.html", "text": "На 15 май 2019 г. кандидатите за евродепутати от листата на \"БСП за България\" ще посетят областите Монтана, Пловдив, София, Перник, Стара Загора, Хасково, Русе, Варна и Плевен. Това съобщиха от пресцентъра на  БСП . Монтана \r\nВ 9:30 часа пред читалище \"Постоянство\" в гр. Лом, Елена Йончева и проф. Мариела Модева ще се срещнат с обществеността. В 11:30 часа, на площада в центъра на гр. Монтана, те ще се срещнат с граждани. В 14:00 часа в центъра на гр. Берковица, Йончева и Модева ще се срещнат с жители.  Пловдив \r\nВ 15:00 часа в Клуба на БСП в гр. Триадица, Тодор Стоилов ще се срещне с членовете на клуб \"Подкрепа\". \r\nВ 11:00 часа в земеделската кооперация, в с. Пролом, община Карлово, Деница Златева ще се срещне с работници от кооперацията. В 13:00 часа, в сградата на общината, в гр. Карлово, тя ще се срещне с граждани.  София \r\nВ 11:00 часа на площада, в гр. Годеч, Петър Витанов ще се срещне с граждани в центъра на града.  \r\nВ 15:00 часа в салона на читалището в с. Искрец, общ. Своге, той ще се срещне с граждани. \r\nВ 18:30 часа в читалище \"Иван Вазов 1947\", в гр. Констинброд, Витанов ще се срещне с обществеността.  \r\nВ 10:30 часа в Гранд хотел \"София\", гр. София, проф. Румен Гечев и Димитър Данчев ще се срещнат с представители на малкия и средния бизнес.  \r\nВ 17:45 часа, в парк \"Възраждане\", гр. София, Сергей Станишев ще се срещне с жители. В 18:15 часа той ще тръгне по бул. \"Ал. Стамболийски\" към ул. \"Позитано\" и ще се срещне с граждани.  Перник \r\nВ 11:00 часа в кметството на с. Извор, общ. Радомир, Крум Дончев ще се срещне с жители на общината. Стара Загора \r\nВ 17:00 часа в залата на Художествената галерия в гр. Раднево, Иван Кръстев и Деница Златева ще проведат с граждани дискусия за проблемите в енергетиката. В 19:00 часа, в залата на Дома на културата \"Енергетик\", в гр. Гълъбово, те ще проведат среща с граждани за проблемите в енергетиката. Хасково \r\nВ 10:00 часa на ул. \"Бургас\" 23, в гр. Хасково, Иво Христов ще се срещне с Тракийско дружество \"Георги Сапунаров\". В 11:30 часа в сградата на НТС в града, той ще се срещне със СОЗР и клуб \"Родолюбие\". В 13:00 часа в завод \"МИР\", гр. Хасково, той ще се срещне с ръководството и работниците в завода. В 15:00 часа в предприятие за производство на машини за хранителната индустрия, Иво Христов ще се срещне с ръководството и работещите в предприятието. В 18:30 часа в клуб \"Сакар\" в гр. Свиленград Христов ще се срещне с обществеността.  Русе \r\nВ 10:30 часа в читалището в с. Ценово, Валери Жаблянов ще се срещне с жители.  Варна \r\nВ 15:00 часа в Дома на сержанта и офицера, в гр. Варна, Велизар Енчев ще се срещне със запасни офицери. В 18:00 часа, в клуба на БСП, в район Владислав Варненчик в града, той ще се срещне с граждани. Плевен \r\nВ 16:00 часа в центъра на гр. Плевен, Цветелина Пенкова ще се срещне с обществеността.  \r\nВ 18:00 часа в х-л \"Ростов\" в града, тя ще се срещне с младежи.", "date": "2019.05.14", "title": "Европейски избори 2019: Кандидатите за евродепутати от \"БСП за България\" ще посетят областите Монтана, Пловдив, София, Перник, Стара Загора, Хасково, Русе, Варна и Плевен"}
{"url": "http://www.focus-news.net/news/2019/05/14/2657739/dots-d-r-petar-nenkov-istinskiyat-apogey-v-palkovodcheskata-kariera-na-vladimir-vazov-e-po-vreme-na-doyranskata-epopeya.html", "text": "Истинският апогей, истинският връх в пълководческата кариера на Владимир Вазов настъпва през март 1917 година, когато е назначен за командир на Девета пехотна плевенска дивизия за отбрана от река Вардар до Дойранското езеро. Това каза в интервю за  Радио „Фокус“ - Пловдив  военният историк доц. д-р Петър Ненков. „Под командването на полковник Вазов позицията на Дойран се превръща в непревземаема крепост, гъсто осеяна от огневи точки и заграждения“, посочи Ненков. На 20 май 1917 година полковник Вазов е произведен в звание генерал-майор. Боевете, които провежда поверената му дивизия на 16, 17 и 18 септември 1918 година стават известни под името Дойранска епопея. Срещу неговата дивизия се изправят обединените англо-френско-гръцки войски под командването на генерал Мило. Превъзходството на противника е многократно. Противниковата артилерия стреля с барабанен огън и засипва българските позиции, укрепения район на дивизията със стотици хиляди снаряди. От въздуха вражеската авиация засипва българите с картечен огън и бомби. Започва и газова атака. Тогава ген. Вазов казва на своите момчета – трябва да победим или да умрем, друг изход няма. Въпреки яростния натиск на многобройните съглашенски войски, воините на Девета плевенска дивизия не отстъпват нито педя от своите позиции и нанасят тежки загуби на атакуващи. Противникът осейва бойното поле с над 10 000 трупа. След войната генерал Вазов бива назначен за началник на Втора военно-инспекционна област, служи известно време като инспектор в артилерията, след което преминава в запаса. През месец юли 1936 година организацията на английските запасни чинове и ветерани от войните – Британският легион организира тържество, посветено на Първата световна война. На тържеството в Лондон са поканени редица видни пълководци от Антантата. Единственият поканен от противниковата страна е българският генерал-лейтенант от запаса Владимир Вазов. На гара Виктория в Лондон българинът е посрещнат от кмета на столичния град, настанен е в замъка, където е отсядал Наполеон Бонапарт. Когато слиза на гарата Виктория в Лондон е посрещнат от почетна рота на британския легион с 29 знамена. Тогава генерал Хамилтън, който го придружава, командва: „За почест, мирно! Това е генерал Владимир Вазов, който беше наш противник на Солунския фронт, а сега е наш много добър приятел“. По думите на Ненков, когато се появява малката българска делегация, начело с генерал Вазов, се чува командата: „Свалете знамената, минава генерал Владимир Вазов – победителят от Дойран. Това е същият генерал Вазов, който командва обединените войски на Антантата при атаката на Дойранския укрепен район през есента на 1918 година“. \r\n„На следващия ден по време на конгреса на Британския легион председателят му представя генерал Владимир Вазов с думите: Ще дам думата на генерал Вазов. Той е един от малкото чужди генерали, чието име фигурира в официалната история на Великобритания“, каза още Ненков. \r\nЦветана ТОНЧЕВА", "date": "2019.05.14", "title": "Доц. д-р Петър Ненков: Истинският апогей в пълководческата кариера на Владимир Вазов е по време на Дойранската епопея"}
{"url": "http://www.focus-news.net/news/2019/05/14/2657743/evropeyski-izbori-2019-kandidatat-za-evrodeputat-mladen-shishkov-v-hisarya-turizmat-e-edin-ot-osnovnite-prioriteti-v-politikata-na-gerb.html", "text": "Кандидатът за евродепутат Младен Шишков се срещна с жители, членове и симпатизанти на ГЕРБ в Хисаря, съобщиха от пресцентъра на  ГЕРБ . На срещата присъстваха също народният представител ген. Константин Попов, областният координатор на ГЕРБ-Пловдив област Георги Мараджиев и кметът на Раковски и административен секретар на ГЕРБ – Пловдив област Павел Гуджеров.  \r\nДомакин бе общинският ръководител на ГЕРБ - Хисаря Бойко Гаврилов. В началото на срещата ген. Попов уточни защо е важно всеки да даде гласа си на предстоящите избори на 26 май. По думите му гласуването е възможност да се направи избор между възможностите, които реално съществуват. Според ген. Попов отказът да се гласува е равен на това някой друг да избере вместо нас. \r\n\"С вашата подкрепа евродепутатите от ГЕРБ/ЕНП ще работят за нашите региони и тяхната свързаност, за да има по-добри условия за развитието на бизнеса и качествено образование, което е предпоставка за създаване на работни места и увеличаване на доходите, за по-добро развитие на туризма\", коментира още ген.Попов. \r\nОт своя страна, Младен Шишков посочи, че по последни данни на Евростат България е сред държавите с ръст, по-висок от средния за ЕС по показател нощувки в местата за настаняване. По ръст страната ни изпреварва държави като Дания, Франция, Гърция. Шишков уточни, че Министeрството на туризма работи за утвърждаване на видовете туризъм извън летния и зимния сезон – културен, СПА, винен и кулинарен, тема, която е особено актуална в района на Хисаря. По думите му предстои и фокусиране върху утвърждаване на страната като дестинация за конгресен туризъм. По този начин се цели насочване на вниманието на инвеститори, привличане на големи хотелски вериги и целогодишно използване на базата. \"Това обаче няма как да се случи без добра инфраструктура, която е особено важна за общата ни свързаност. И тук е мястото на парите за така наречената кохезионна политика или с прости думи за подобряване на инфраструктурата, което ще се случи благодарение на извоювания от българските евродепутати рекорден бюджет за България в следващия програмен период. От своя страна, добрите пътища ще осигурят нови перспективи за заетост, икономическо оживление и подем на туризма\", коментира Шишков. В тази връзка по думите му за транспорт и транспортна инфраструктура предстои да бъдат инвестирани над 2.2 млрд. лв. европейски средства, докато 160 млн. лв. ще подкрепят регионалната пътна инфраструктура. Наред с това за регионално развитие и общински проекти кметовете ще разполагат с 1.5 млрд. лв., а водният сектор ще се възползва от над 1.5 млрд. лв. европейски инвестиции. Той призова присъстващите да гласуват активно за хората, които са работили в Европейските институции, и знаят пътя, по който се вземат решенията, знаят как да защитават европейския интерес и този на българските граждани. \r\n\"Имаме изключителния шанс наш човек, от Пловдив област, да бъде в листата за кандидати за членове на Европейския парламент. За това е важно да му дадем шанс и да го подкрепим\", призова присъстващите Гуджеров. Думите му подкрепи и областният координатор Георги Мараджиев, който заяви, че всеки глас е важен на 26-ти май, защото гласуването е средството да изразим мнение за начина, по който искаме да се развиват България и Европа. Мараджиев каза, че изборите на 26 май са важни не само за Европа, но и за България, защото убедителната победа на ГЕРБ ще помогне на местната власт да довърши всички започнати проекти и да кандидатства за допълнителни средства.", "date": "2019.05.14", "title": "Европейски избори 2019: Кандидатът за евродепутат Младен Шишков в Хисаря: Туризмът е един от основните приоритети в политиката на ГЕРБ"}
{"url": "http://www.focus-news.net/news/2019/05/14/2657733/evropeyski-izbori-2019-korneliya-ninova-bsp-7-ot-9-e-ostavki-v-kabineta-sa-za-samneniya-za-koruptsiya-tya-e-v-osnovata-za-provala-na-pravitelstvoto.html", "text": "7 от 9-е оставки в кабинета са за съмнения за корупция – тя е в основата за провала на правителството. Това каза лидерът на БСП Корнелия Нинова по време на пресконференция в централата на БСП, предаде репортер на  Агения „Фокус“ . „Това правителство управлява две години и 10 дни. За това време са подадени 9 оставки от министри, 7 са приети, две ту приемани, ту връщани. За половин мандат половината Министерски съвет е сменен. По същество това е признание за провал в политиката на правителството на Борисов“, каза още лидерът на БСП. По думите й много е важно да се види, че това са ключови сектори: здравеопазване, транспорт, икономка. „7 от 9-е оставки са подадени за съмнения за корупция. Корупцията е в основата на провала на това правителство. Можем да направим такъв извод. Става етикет на това управление“, каза още Корнелия Нинова. По думите й от 1 месец и 10 дни след оставката на Цветан Цветанов няма резултат по отношение на проверката към него от КПКОНПИ. Според Нинова е необходима промяна на модела и тя може да започне на 26 май.  \r\nДеница КИТАНОВА", "date": "2019.05.14", "title": "Европейски избори 2019: Корнелия Нинова, БСП: 7 от 9-е оставки в кабинета са за съмнения за корупция – тя е в основата за провала на правителството"}
{"url": "http://www.focus-news.net/news/2019/05/14/2657742/georgi-parvanov-prezident-2002-2012g-makedontsite-gradyat-darzhavnostta-si-i-identichnostta-si-na-baza-na-balgarskata-istoriya.html", "text": "Македонците градят държавността си и идентичността си на база на българската история. Това каза по време на представянето на книгата „Илинденско-Преображенското въстание 1903 през погледа на европейските дипломати“ в Благоевград президентът на Р България (2002-2012 г.) Георги Първанов, предаде репортер на  Радио „Фокус“ - Пирин . Според Първанов комисията по историята между България и Македония разсъждава и анализира освен чий е Гоце Делчев, и в кои общини е ходили апостол Павел и какво е правил там, а от това няма никакъв смисъл. „Ако има договореност за това, че Илинденско-Преображенското въстание е българско, заради етническото самосъзнание на хората и заради документите на ВМРО, заради печата, заради дипломатическите оценки, от там нататък лентата може да се връща назад и е ясно, че не може да е било по-различно през Възраждането и Средновековието, след като през 1903 година населението има българско самосъзнание“, коментира той. Георги Първанов отбеляза, че македонската идея и съзнание е клонче във вековното дърво на българската нация и това не е основание ние да претендираме какво да бъде тяхното самосъзнание. Според него трябва да признаем, че за няколко десетилетия сръбската пропаганда е свършила много добра работа в това отношение, а ние сме загубили много по Македонския въпрос. \r\nНатали СТЕФАНОВА", "date": "2019.05.14", "title": "Георги Първанов, президент (2002-2012г.): Македонците градят държавността си и идентичността си на база на българската история"}
{"url": "http://www.focus-news.net/news/2019/05/14/2657744/evropeyski-izbori-2019-kandidatat-za-evrodeputat-na-gerb-emil-radev-nastoyavam-za-obshtoevropeyski-kontrolen-organ-za-hranite.html", "text": "Само с общоевропейски контролен орган за храните можем да противодействаме адекватно на нелоялните търговски практики на мултинационалните компании. Затова продължавам да се боря срещу двойните стандарти при храните и напитките. Това заяви в село Ситово кандидатът за евродепутат от листата на ГЕРБ и СДС Емил Радев, съобщиха от пресцентъра на  ПП ГЕРБ . Заедно с него в срещата участваха народният представител Алтимир Адамов, областният координатор на ГЕРБ - Силистра Тодор Тодоров, областният ръководител на Жени - ГЕРБ Денка Михайлова и общинският ръководител на партията Галина Йорданова. \r\nПред присъстващите в общинския клуб на ГЕРБ Радев припомни, че в началото на изминалия мандат в европейските институции дори не се признаваше за наличието на разлики в качеството на храните в Източна и Западна Европа. Заедно с колегата Андрей Нокавов извоювахме първата европейска програма срещу двойните стандарти при храните. Европейската комисия я одобри без възражения и от тази година й бе даден ход с бюджет от 1,3 млн. евро”, припомни Емил Радев. Той бе категоричен, че борбата с двойните стандарти е в името на здравето на 100 млн. граждани на Източна Европа и трябва да бъде доведена докрай.  \r\nЕвродепутатът запозна присъстващите и с новия еврорегламент, който премахва апостилите и нуждата от легализация на редица официални документи за гражданско състояние в ЕС. „Буквално спестяваме на европейските граждани тичане по институции и до 100 евро на документ. Следващата ми цел е регламентът да обхване и дипломите, удостоверенията за квалификация за актуално състояние на фирмите и пр. Това са реални стъпки за намаляване на административната тежест в ЕС”, подчерта кандидатът за евродепутат и призова присъстващите да подкрепят европейските перспективи на България с номер 12 в бюлетината на 26 май.  \r\n„Нека да запазим силния глас на България в Европа – това е гласът на работещото и отговорно правителство с премиер Бойко Борисов, на успешния български еврокомисар и водач на листата на ГЕРБ Мария Габриел, на компетентните евродепутати, които бранят националните ни интереси”, подчерта в заключение Радев.", "date": "2019.05.14", "title": "Европейски избори 2019: Кандидатът за евродепутат на ГЕРБ Емил Радев: Настоявам за общоевропейски контролен орган за храните"}
{"url": "http://www.focus-news.net/news/2019/05/14/2657745/evropeyski-izbori-2019-kandidatat-za-evrodeputat-zhecho-stankov-prez-izminalite-godini-nie-vinagi-sme-bili-izmezhdu-horata-i-sme-chuvali-kakvo-zhelayat-te.html", "text": "През изминалите години, ние винаги сме били измежду хората и сме чували какво желаят те. Това каза пред журналисти кандидатът за евродепутат Жечо Станков по време на откриването на предизборна приемна на ГЕРБ в Бургас, предаде репортер на  Радио „Фокус“ – Бургас . „Политиците преди всичко трябва да изпълняваме волята на гражданите. Това, което е изключително важно и стои малко по встрани от полезрението на обикновения гражданин е, че в много случаи политическото ниво, което е в България по време на определяне на оперативни програми и на целеви средства за определени общини, не винаги помага като контакт в Брюксел“, добави Станков. По думите му личностите, които имат най-голяма тежест в Брюксел са евродепутатите, защото те са хората, които застават до кметовете, когато са им необходими с цел общините да продължават да се развиват с нови и допълнителни средства за инфраструктура, за свързването на регионите, за подобряването качеството на живот, защото държавата се съсредоточава първо в това да осигури добро качество на живот на гражданите и добри възможности на бизнеса за инвестиции. \r\nМария КУРТЕВА", "date": "2019.05.14", "title": "Европейски избори 2019: Кандидатът за евродепутат Жечо Станков: През изминалите години, ние винаги сме били измежду хората и сме чували какво желаят те"}
{"url": "http://www.focus-news.net/news/2019/05/14/2657746/evropeyski-izbori-2019-devet-sa-reglamentiranite-mesta-za-postavyane-na-agitatsionni-materiali-v-dupnitsa.html", "text": "Девет са регламентираните места за поставяне на агитационни материали в Дупница. Това съобщиха за  Радио „Фокус” – Кюстендил  от Община Дупница. Местата са определени със заповед на кмета на Общината инж. Методи Чимев. Освен конкретно посочените места, за поставяне на агитационни материали, обяви, плакати и афиши, се ползват и всички табла и изградени колони за разполагане на подобни материали в града и в малките населени места. Предвидени са санкции, ако агитационните материали са разлепени на други места. Забранено е тяхното поставяне извън разпоредбите на действащата към момента общинска наредба за рекламата и информационната дейност на територията на община Дупница. Контролът по спазване на изисквания е възложен на началника на Районно управление на МВР – Дупница и на звеното „Общински контрол”. До момента няма постъпвали сигнали за нарушения. \r\nВенцеслав ИЛЧЕВ", "date": "2019.05.14", "title": "Европейски избори 2019: Девет са регламентираните места за поставяне на агитационни материали в Дупница"}
{"url": "http://www.focus-news.net/news/2019/05/14/2657748/sport-bogdan-dinu-poiska-nov-mach-s-kubrat-pulev-urezhda-sapernik-i-na-tervel-pulev.html", "text": "От лагера на последния съперник на Кубрат Пулев на професионалния ринг – Богдан Дину, дойде предложение двамата да организират нов мач помежду си в София, като за същата вечер ще бъде осигурен противник и на по-малки брат Пулев – Тервел. Предложението идва само часове преди изслушването на двамата боксьори пред Атлетическата комисия на щата Калифорния. Именно там Дину се оплака от непозволени удари от страна на Кубрат, които са довели до нокаута му и поиска анулиране на двубоя. Ако искането му бъде уважено, в което в лагера на румънеца са убедени, те са готови да приложат офертата към лагера на българина. А залогът си остава същият, както и в първия мач - статутът на задължителен претендент за световната титла на IBF.", "date": "2019.05.14", "title": "Спорт: Богдан Дину поиска нов мач с Кубрат Пулев, урежда съперник и на Тервел Пулев"}
{"url": "http://www.focus-news.net/news/2019/05/14/2657749/koordinatsionnoto-zveno-po-mehanizma-za-vklyuchvane-na-uchenitsi-v-obrazovatelnata-sistema-shte-provede-zasedanie-v-ministerskiya-savet.html", "text": "Заседание на Координационното звено по Механизма за съвместна работа на институциите по обхващане и включване на деца и ученици в образователната система ще се проведе на 15 май в Министерския съвет. Това съобщиха от  правителствената информационна служба . Участие ще вземат заместник министър-председателят Томислав Дончев, министърът на образованието и науката Красимир Вълчев, министърът на труда и социалната политика Бисер Петков, както и представители на АСП, ДАЗД и Националното сдружение на общините. По време на срещата ще бъдат представени резултатите и напредъкът по дейностите, както и предстоящата работа на съвместните екипи.", "date": "2019.05.14", "title": "Координационното звено по Механизма за включване на ученици в образователната система ще проведе заседание в Министерския съвет"}
{"url": "http://www.focus-news.net/news/2019/05/14/2657747/minsitar-danail-kirilov-aktivnata-rabota-za-podobryavane-na-materialnite-usloviya-v-zatvorite-i-arestite-shte-prodalzhi.html", "text": "Нов модерен арест, който отговаря на европейските изисквания, откри днес в Стара Загора министърът на правосъдието Данаил Кирилов. Това съобщиха от пресцентъра на  Министерството на правосъдието . На събитието присъстваха още заместник-председателят на Народното събрание Емил Христов, областният управител на Стара Загора Гергана Микова, заместник-министърът на правосъдието проф. Николай Проданов, главният директор на Главна дирекция „Изпълнение на наказанията” гл. комисар Васил Миладинов, началници на затвори от страната, представители на законодателната, съдебната, изпълнителната и местна власти. Освещаването на сградата бе извършено от Старозагорския митрополит Киприан. \r\nНовите помещения, които са с капацитет до 63 задържани лица, се намират в сграда на територията на затвора. Началникът на Старозагорския затвор старши комисар Иван Карушков обясни, че са спазени стандартите за минимална жилищна площ от 4 кв. м. на задържано лице. Във всяка килия има изградени санитарен възел и вентилация. Помещенията са с прозорци с естествено осветление, което отговаря на нормативните изисквания. След преместването на ареста в сградата на затвора, задържаните ще имат възможност да използват престой на открито, отделно от лишените от свобода. Освен това те ще могат да ползват магазина на затвора за закупуване на разрешени вещи и хранителни продукти. Ще имат и ежедневен достъп до медицинско обслужване. \r\nТова е шестият арест в страната, който е преместен на територията на съответния затвор. Такива вече функционират в Бургас, Враца, Ловеч, Пазарджик и Плевен. Предстои арестът в Сливен също да бъде преместен на територията на затвора.  \r\nПри откриването днес правосъдният министър Данаил Кирилов изтъкна, че активната работа за подобряване на материалните условия в затворите и арестите ще продължи.  \r\nТой направи обиколка и на библиотеката, магазина и църквата, намиращи се в рамките на затвора Стара Загора.", "date": "2019.05.14", "title": "Минситър Данаил Кирилов: Aктивната работа за подобряване на материалните условия в затворите и арестите ще продължи"}
{"url": "http://www.focus-news.net/news/2019/05/14/2657726/tass-peskov-posochi-temite-na-pregovorite-mezhdu-putin-i-pompeo-v-sochi.html", "text": "Президентът на Русия Владимир Путин има намерение да обсъди с държавния секретар на САЩ Майк Помпео на 14 май двустранните отношения, стратегическата стабилност и разоръжаването, както и остри регионални въпроси, заяви пред журналистите прессекретаря на руския държавен глава Дмитрий Песков, предава  ТАСС . \r\n„Ще бъдат обсъдени най-актуалните въпроси... включително и горещите регионални точки – Иран, Сирия, Венецуела, както и денуклеаризацията на Корейския полуистров и други възможни въпроси“, заяви той. \r\nВ отговор на въпрос за една от темите на предстоящия разговор – ситуацията във Венецуела – представителят на Кремъл заяви, че не е чул за каквито и да е намерения на САЩ да предоставят гаранции на Русия за запазване на присъствието на „Роснефт“ в южноамериканската страна в случай на смяна на властта там. \r\nОсвен това, руският лидер може да обсъди с държавния секретар възможността за среща на върха между президентите на САЩ и Русия на форума на Г-20 в японския град Осака. \r\nПесков напомни, че срещата ще се състои във вторник вечерта в Сочи, след преговорите между Помпео и руския външен министър Сергей Лавров. По неговите думи, „президентът ще приеме господин Помпео и министър Лавров, които ще го информират за резултатите от своите разговори в Сочи“. Това ще е втора среща между двамата външни министри за този месец. На 5 май те проведоха преговори в Рованиеми. Тогава беседата продължи около час и позволи, по думите на руския министър, да се направи „нелоша крачка напред“ в развитие на телефонния разговор между президентите на Русия Владимир Путин и САЩ Доналд Тръмп, проведен на 3 май по инициатива на американската страна. \r\nПревод и редакция:", "date": "2019.05.14", "title": "ТАСС: Песков посочи темите на преговорите между Путин и Помпео в Сочи"}
{"url": "http://www.focus-news.net/news/2019/05/14/2657738/evropeyski-izbori-2019-korneliya-ninova-bsp-smyatam-che-rumen-porozhanov-ima-obvarzanost-s-delyan-peevski.html", "text": "Смятам, че Румен Порожанов има обвързаност с Делян Пеевски. Това каза лидерът на БСП Корнелия Нинова по време на пресконференция в централата на БСП, предаде репортер на  Агения „Фокус“ . В отговор на въпрос защо има двоен стандарт по отношение на оставките, Нинова заяви: „Преди няколко дни коментирах по тази тема в Асеновград, като бяхме. Мисля, че едните министри са назначени от Борисов, а другите са му подадени от други хора. Затова той няма контрол върху тях“. Попитана кои са тези хора по отношение на Порожанов, лидерът на БСП каза: „Смятам, че има обвързаност с Делян Пеевски“. \r\nДеница КИТАНОВА", "date": "2019.05.14", "title": "Европейски избори 2019: Корнелия Нинова, БСП: Смятам, че Румен Порожанов има обвързаност с Делян Пеевски"}
{"url": "http://www.focus-news.net/news/2019/05/14/2657750/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“. Това съобщиха за  Радио „Фокус“ - Пирин  от Гранична полиция. Без забавяне се извършва преминаването на ГКПП „Илинден“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2019.05.14", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2019/05/14/2657752/stara-zagora-konkurs-svyat-bez-droga-moyat-svyat-shte-se-provede-v-grada.html", "text": "В подкрепа на Международния ден за противодействие на употребата на наркотици и наркотрафика – 26 юни, и в рамките на Кампания „За надежда и живот без зависимости“, Общинският съвет по наркотични вещества и Превантивно-информационният център по зависимости, обявяват конкурс за създаване на кратка литературна творба, рисунка, кратък видеоклип под надслов „Предпазването от рисково поведение – през моя поглед, с моето сърце и вълшебната сила на изкуството и дигиталните технологии”. Това съобщиха от пресцентъра на  Община Стара Загора . Конкурсът е с творческа тема: „Свят без употреба на дрога – моят свят“, и се провежда в три раздела: кратка литературна творба (къс разказ, кратко стихотворение), рисунка, кратък видеоклип. Целта на конкурса е привличане на вниманието към вредата от употребата на психоактивни вещества от подрастващи и младежи, насърчаване на интереса към творческа изява и оригинално мислене чрез средствата на изкуството и дигиталните технологии, създаване на авторски творби за защита на собствена позиция и ангажираност. \r\nВ конкурса могат да участват ученици на възраст от 14 до 19 години от основни и средни училища, професионални и профилирани гимназии на територията на област Стара Загора, както и от други области. \r\nДопуска се индивидуално и колективно участие (до трима души). Всеки участник предварително заявява участието си, като попълва регистрационен формуляр. Във всеки от разделите на конкурса участниците имат възможност да се представят с една конкурсна творба.   \r\nКонкурсните творби ще бъдат оценявани от жури, което ще определи класираните на първите три места във всеки раздел по време на публичното им представяне на 27 юни 2019 г. Класираните на първите три места във всеки от трите раздела ще получат материални награди, а всички участници ще получат благодарствени грамоти. \r\nКраен срок за попълване и изпращане на регистрационен формуляр: 31 май 2019 г. \r\nКраен срок за изпращане на творбите: 16 юни 2019 г. \r\nНачин за изпращане на творбите: на е-mail: pic.starazagora@abv.bg и по пощата:  Превантивно-информационен център по зависимости, за конкурса, ул. „Цар Иван Шишман” № 96, гр. Стара Загора, 6000. \r\nПубличното представяне и награждаването на отличените ще се състои на 27 юни от 14.00 часа в Актова зала на Превантивно-информационен център по зависимости, ул. „Цар Иван Шишман” № 96 (на север от ППМГ „Гео Милев”, вляво от жилищния вход).", "date": "2019.05.14", "title": "Стара Загора: Конкурс „Свят без дрога - моят свят“ ще се проведе в града"}
{"url": "http://www.focus-news.net/news/2019/05/14/2657754/evropeyski-izbori-2019-korneliya-ninova-bsp-predlagame-ediniyat-ot-evropeyskite-prokurori-da-se-izbira-ot-narodnoto-sabranie-a-drugiyat-ot-prezidentskata-institutsiya.html", "text": "Предлагаме единият от европейските прокурори да се избира от Народното събрание, а другият - от президентската институция. Това каза лидерът на БСП Корнелия Нинова по време на пресконференция в централата на БСП, предаде репортер на  Агения „Фокус“  „На прага сме на европейски избори, а в България валят оставки за корупция с европейски пари. ГЕРБ ни злепоставят като държава пред Европа. Те ни отдалечават от Европа с това, което се случва в страната“, допълни Нинова. Тя подчерта, че въпроса на въпросите в Европа е върховенството на закона. Лидерът на БСП посочи, че преди един месец и пет дни на 8 април по време на КСНС при президента е предложила решения в три действия. „За европейските пари и кражбите на европари решението е европейска прокуратура с Лаура Кьовеши. Припомням на тези, които не знаят, че ние трябва да имаме двама делегирани европейски прокурори в България. На КСНС призовах да изработим критерии, по които да ги избираме. Пълно мълчание. Управляващите не реагираха. Защо? Защото отново тихомълком нечие задкулисие трябва да излъчи тези двама души, които да прикриват злоупотреби. Ние искаме прозрачност и критерии и ги предлагаме. Двата органа или институции в държавата, които не ползват европейски пари са Народно събрание и президентска институция. Предлагаме единият от тях да се избира от Народното събрание, а другия от президентската институция“, каза Нинова. Според нея втората стъпка е нов Закон за борба с корупцията. „Предстои избор на главен прокурор. Предлагаме разговор за промяна в правомощията му в посока контрол върху актовете му, прозрачност при избора. Говоря институционално, а не за един или друг персонално човек“, допълни Нинова и посочи, че БСП е проучила много практики в Европа за прозрачност и контрол върху работата на прокуратурата. Нинова отчете, че това не е панацея на всички проблеми, нито че са избрали най-доброто, но са единствените, които не просто констатират, а дават предложения за решения. „Ако има отговорни държавници, които мислят за справедливост, а не партийни мандатници, които гледат как да се спасят от правосъдие, всеки е добре дошъл – искаме този разговори тези решения да ги проведем с всеки, който иска да помогне с ум, със съвет, с опит и познания. Да се хванем за ръце и да си подредим държавата“, уточни лидерът на БСП.  \r\nНинова отчете, че оставките в кабинета не променят нищо. „Две години и половина – оставка след оставка, но нещата продължават по стария начин. Защо едни си тръгват, други идват, но нещата остават така? Защото това е модел на управление, изграден и управляван еднолично от един човек. Решението е в смяната на този модел, а не просто в смяната на един или друг министър. Началото може да бъде поставено на 26 май. Нека се обединим различни хора да сложим това начало. Целта не е просто ГЕРБ да бъдат свалени от власт и ние БСП да поемем управлението. Целта е да се свали правителството на ГЕРБ, за да се спре с този модел на управление. Него да премахнем и да започнем да работим за възстановяване на държавата си. Това искаме ние, това заявяваме, че можем да направи“, каза тя. По думите на лидера на БСП се подават оставка, но хората остават с имотите си.„Има решение на тези всички въпроси, защото не са задоволяваме само да ги констатираме. Предлагаме на народа си решения“, подчерта тя.  \r\nДеница КИТАНОВА", "date": "2019.05.14", "title": "Европейски избори 2019: Корнелия Нинова, БСП: Предлагаме единият от европейските прокурори да се избира от Народното събрание, а другият - от президентската институция"}
{"url": "http://www.focus-news.net/news/2019/05/14/2657751/kyustendil-raste-broyat-na-zabolelite-ot-morbili-v-oblastta-sluchaite-veche-sa-20.html", "text": "Расте броят на заболелите от морбили в областта, случаите вече са 20. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. Броят на заболелите от морбили в област Кюстендил от началото на годината е 20 души. При част от обявените случаи диагнозата е отхвърлена при извършените лабораторни изследвания. Най-много са болните в Дупница и Бобов дол. На територията на община Дупница те са 10, а в община Бобов дол – 8. Двама жители на община Кюстендил също са заболели от морбили. Данните на здравната инспекция сочат, че заболелите са в различни възрастови групи. По един случай има при деца от 0 до 1 години, във възрастовите групи 15 – 19 години, 20 – 24 години, 35 – 39 години и 55 – 59 години. По двама заболели има във възрастовите групи от 25 до 29 години, 30 – 34 години и 40 – 44 години. По четирима души са заболели във възрастовите групи 5 – 9 години и 10 – 14 години. \r\nВенцеслав ИЛЧЕВ", "date": "2019.05.14", "title": "Кюстендил: Расте броят на заболелите от морбили в областта, случаите вече са 20"}
{"url": "http://www.focus-news.net/news/2019/05/14/2657755/veliko-tarnovo-s-podkrepa-ot-natsionalnata-kampaniya-na-mosv-za-chista-okolna-sreda-2019-zhitelite-na-svishtov-shte-se-radvat-na-obnovena-parkova-zona.html", "text": "С подкрепа от тазгодишната национална кампания на МОСВ „За чиста околна среда – 2019“ жителите на град Свищов ще се радват на обновена паркова зона в един от големите квартали на града, съобщиха от пресцентъра на  Общината . С осигурения общ бюджет в размер на 9965,00 лева ще бъдат почистени битовите и растителни отпадъци, ще се озелени и облагороди детската площадка в квартал „Дунав“, ще се обновят парковите и детските съоръжения, намиращи се в парка на жилищния комплекс. Със средствата от МОСВ в рамките на 6 месеца ще се обособи чиста, приятна и привлекателна среда, която ще даде възможност за отдих и спорт както на младите хора, така и на хората средна възраст. \r\nКметът на Свищов Генчо Генчев в присъствието на жители на квартала и представители на общинска администрация даде старт на строителните дейности. Той пожела ползотворна работа и удовлетворяващи резултати. Трогателен момент беше, когато една от майките в квартала изрази своята благодарност към ръководството на Общината, за положените усилия за реализирането на този така очакван от всички проект. \r\nОсновната цел на проекта е повишаване на екологичната култура и навлизане в съвременни тенденции в сферата на опазване на околната среда. Създаване на по-красива жизнена среда и обновяване облика на парка чрез изпълнение на дейности, свързани с почистване, залесяване, ремонт на съществуващи и доставка на нови паркови и детски съоръжения. \r\nИзпълнението на проекта ще донесе дълготрайни резултати за подобряване на жизнената среда и осигуряване на по-здравословни и естетически условия за живот на населението в населеното място, като същевременно развие партньорство между местната власт и жителите на населеното място, за решаването на въпроси, свързани с опазването и подобряването на жизнената среда. \r\nИзпълнението на проекта ще промени изцяло облика на квартал „Дунав“, придавайки му нова естетична и красива среда. Облагородяването на парка в жилищния комплекс ще осигури здравословна среда на живот, подходяща за отдих на живущите.", "date": "2019.05.14", "title": "Велико Търново: С подкрепа от националната кампания на МОСВ „За чиста околна среда – 2019“ жителите на Свищов ще се радват на обновена паркова зона"}
{"url": "http://www.focus-news.net/news/2019/05/14/2657753/georgi-parvanov-prezident-2002-2012-g-balgarskata-politika-i-diplomatsiya-pravi-tvarde-mnogo-kompromisi-po-otnoshenie-na-makedonskiya-vapros-no-te-sa-vse-zakasneli-i-bezrezultatni.html", "text": "Българската политика и дипломация прави твърде много компромиси по отношение на Македонския въпрос, но те са все закъснели и безрезултатни. Това каза президентът на Р България (2002-2012 г.) Георги Първанов по време на представянето на книгата „Илинденско-Преображенското въстание 1903 през погледа на европейските дипломати“ в Благоевград, предаде репортер на  Радио „Фокус“ - Пирин . „Най-тежкият компромис ще бъде ако ние отстъпим историята си. Ние имаме скромната роля на пазители на тази опожарена територия на българското минало. Ако допуснем да го ограбят, не знам какво ще завещаем на поколенията след нас. Не мога да си представя, че това може да се случи, ако ние имаме амбицията да сме признателни към паметта на апостоли, войводи, комити, четници и т.н.“, допълни той. Първанов посочи, че периодичният печат от преди 115 години поставя в центъра си Македонския въпрос – мисълта, грижата, битката за освобождението и обединението на поробените братя, а днес ние не смеем да отворим дума по този въпрос и това според него е недопустимо. Той каза още, че ще мине време и някой ще оцени това като престъпление към националната идея. \r\nНатали СТЕФАНОВА", "date": "2019.05.14", "title": "Георги Първанов, президент (2002-2012 г.): Българската политика и дипломация прави твърде много компромиси по отношение на Македонския въпрос, но те са все закъснели и безрезултатни"}
{"url": "http://www.focus-news.net/news/2019/05/14/2657761/pazardzhik-poradi-avariya-na-ulichen-vodoprovod-e-narusheno-vodopodavaneto-v-selata-mokrishte-i-aleko-konstantinovo.html", "text": "Поради авария на уличен водопровод е нарушено водоподаването в селата Мокрище и Алеко Константиново, съобщиха от  водоснабдителното дружество , обслужващо областта.. От дружеството уточниха, че се работи за отстраняване на проблемите. Очакваният час за възстановяване на нормалното водоподаване в двете населени места е 17.00 часа.", "date": "2019.05.14", "title": "Пазарджик: Поради авария на уличен водопровод е нарушено водоподаването в селата Мокрище и Алеко Константиново"}
{"url": "http://www.focus-news.net/news/2019/05/14/2657759/anadolska-agentsiya-vms-na-turtsiya-otrabotiha-tarsene-i-unishtozhavane-na-podvodnitsi.html", "text": "В Турция продължават най-големте в историята на страната планови военноморски учения Denizkurdu-2019, предава  „Анадолската агенция“ . \r\nВ маневрите, които се провеждат едновременно в акваториите на Черно, Егейско и Средиземно морета, са задействани 131 кораба, 57 самолета и 33 хеликоптера. \r\nЦелта на учението е да се подобри координацията на съвместните действия на корабите и формациите по време на кризи. Също така в рамките на маневрите се планира да се отработят действията на Военноморските сили в случай на военен конфликт и нанасянето на удари по съоръженията на условния враг на сушата и в морето. \r\nУченията се ръководят от адмирал Аднан Озбал, командир на турския флот. \r\nНа втория ден от ученията бяха отработени търсене, намиране и унищожаване на подводница на условния противник. Според сценария на маневрите, в Източното Средиземноморие корабите намериха и обезвредиха подводница на условния противник. \r\nОсвен това в рамките на ученията, хеликоптерите от ВМС на Турция нанесоха удари по цели в район Бешадалар в Анталия. \r\nМаневрите ще продължат до 25 май. \r\nПревод и редакция:", "date": "2019.05.14", "title": "„Анадолска агенция“: ВМС на Турция отработиха търсене и унищожаване на подводници"}
{"url": "http://www.focus-news.net/news/2019/05/14/2657758/lidiya-krivorovova-nvim-imeto-na-gen-vladimir-vazov-e-zapisano-v-edni-ot-nay-blestyashtite-stranitsi-na-balgarskata-voenna-istoriya-bitkite-pri-doyran-prez-1917-i-1918-g.html", "text": "Името на ген. Владимир Вазов е записано в едни от най-блестящите страници на българската военна история – битките при Дойран през 1917 и 1918 г. Това каза в интервю за  Агенция „Фокус“  главният експерт в Националния военноисторически музей Лилия Криворова. „Военачалническите качества на генерал Вазов се проявяват в най-голяма степен по време на Първата световна война като командир на 9-а пехотна Плевенска дивизия, отбраняваща участъка на изток от р. Вардар до Дойранското езеро. Евентуален противников пробив на позицията би застрашил целостта на българската отбрана по това оперативно направление“, обясни тя. Криворова допълни, че поради това основните усилия на ген. Вазов се насочват към подобряване на фортификационното оборудване и усъвършенстване подготовката на личния състав за упорита отбрана. „Това, което според него поддържа духа на войските и води до победа е вярата на командирите и подчинените им части в силата на позицията и в достатъчните средства за отбрана, както и взаимодействието между пехотата и артилерията“, каза още главният експерт. „Особено внимание обръща на артилерийските батареи, които с постоянни и точни престрелки по различни пунктове в неприятелското разположение се подготвят да откриват бърз, точен и ефикасен преграден или барабанен огън, денем и нощем“, допълни тя. Историкът допълни, че взетите от него мерки за единна, съгласувана отбрана осигуряват защитата на Дойранския участък по време на две масирани кампании на английски и гръцки войски – през април-май 1917 г. и през септември 1918 г.  \r\nТеодора ПАТРОНОВА", "date": "2019.05.14", "title": "Лидия Криворовова, НВИМ: Името на ген. Владимир Вазов е записано в едни от най-блестящите страници на българската военна история – битките при Дойран през 1917 и 1918 г."}
{"url": "http://www.focus-news.net/news/2019/05/14/2657757/burgas-posevi-s-pshenitsa-v-zemlishteto-na-kv-dolno-ezerovo-shte-badat-tretirani-na-17-i-18-may-pchelarite-tryabva-da-obezopasyat-kosherite-si.html", "text": "На 17 май и 18 май 2019 г. от 08.00 до 18.00 часа ще третират посеви с пшеница в землище кв. \"Долно Езерово\" срещу гъбни болести. Това съобщиха от пресцентъра на  Община Бургас . Предвидени за третиране са 1000 дка площи в местност До лозята на отстояние 1 км от кв. \"Долно Езерово\", а от кв. \"Лозово\" на 3 км. Третирането ще се извърши от „Напредък Севан“ АД с наземна техника, препарат Зантара 216 ЕК, 125 мл/дка., а карантинният срок е до 35 дни. За организиране и провеждане на третирането отговаря Иван Царев – управител  на „Напредък Севан“.  \r\nСпоред наредбата за опазване на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването на пчелните семейства от отравяне. По преценка на собствениците мястото на пчелина може да бъде обозначено с бял флаг.", "date": "2019.05.14", "title": "Бургас: Посеви с пшеница в землището на кв. \"Долно Езерово\" ще бъдат третирани на 17 и 18 май, пчеларите трябва да обезопасят кошерите си"}
{"url": "http://www.focus-news.net/news/2019/05/14/2657756/evropeyski-izbori-2019-haskovo-samo-dve-partii-sa-vnesli-depozit-za-lepene-na-agitatsionni-materiali-v-43-sektsii-shte-mozhe-da-se-glasuva-mashinno.html", "text": "Само две политически партии са внесли депозит от 1000 лв. за лепене на агитационни материали за изборите на 26 май в община Хасково, това са ПП ГЕРБ и ПП Зелените. Това съобщиха от пресцентъра на  Община Хасково . Със заповед на кмета Добри Беливанов от 24.04.2019 година са определени 28 места за лепене на агитационни материали. До 2 юни 2019 година политическите партии трябва да премахнат агитационните си материали в противен случай общината ще задържи депозита или ще наложи административна глоба на политическите сили. \r\nНаказателно постановление, съставено по чл 186 ал 3 от Изборния кодекс за санкция от 1000 лева, издадено 2017 година за неотстранени в срок плакати на политическата сила, която представлява е връчено на Корнелия Нинова. Към момента няма постъпило плащане на санкцията, затова вземането е дадено на публичен изпълнител. Това е първият случай, в който община Хасково успява да връчи Наказателно постановление на лидер на партия. \r\nНаказателни постановления има издадени още за ПП ДПС и ПП ДОСТ. Според действащите законови разпоредби постановленията  са изпратени в софийските райони \"Овча купел\" и \"Изгрев\", където са регистрирани по постоянен адрес лидерите на политическите сили, но не са получени от тях. \r\nМеждувременно с решение на ЦИК са определени 43 СИК в община Хасково, където на изборите на 26 май 2019 година ще има машинно гласуване в 7 от секциите са в селата на общината. В общината вече е направена организация за осигуряване на електрическо захранване за машините .", "date": "2019.05.14", "title": "Европейски избори 2019: Хасково: Само две партии са внесли депозит за лепене на агитационни материали, в 43 секции ще може да се гласува машинно"}
{"url": "http://www.focus-news.net/news/2019/05/14/2657763/evropeyski-izbori-2019-eva-maydel-kazanlak-e-primer-kak-v-gerb-sazdavame-usloviya-za-mladite-da-ostanat-v-balgariya.html", "text": "„Казанлък е пример как в ГЕРБ създаваме условия за младите да останат и дасе развиват в България. Доказва го фактът, че през 2018 г. има прираст на населението, все повече бизнеси откриват производства в града, а безработица в общината почти няма. Това заяви кандидатът за евродепутат от ГЕРБ Ева Майдел по време на посещение в Казанлък, съобщиха от пресцентъра на  ПП ГЕРБ . „Екипът на кмета Галина Стоянова показа как всеки регион може да използва членството ни в ЕС, за да обнови не само облика на града, но и да подобри условията на младите семейства да отглеждат децата си. Реновирани са почти всички училища и детските градини в общината. Днес откриваме един от най-модерните в България център за грижа на деца със специални нужди, защото всяко дете залужава образователна среда според потребностите си“, каза още тя.  \r\nЕва Майдел проведе работна среща с над 20 предприемачи в града, които изразиха мнение, че членството на България в Европейския съюз представя най-добрите условия за правене на бизнес и създаване на работни места. „Не искам да спираме младите хора да ходят в Европа, да учат и да трупат опит там. Напротив, това може да е само от полза. Това, което трябва да направим е, да покажем на тези млади хора, че те трябва да се върнат тук и да намерят своя добър живот в България. Както го е направила Йоанна Йончева-Фильова, връщайки се в България след 10 години в чужбина, за да създаде семейство и започне бизнес за рециклиране на пластмаса.“ Това коментира Ева Майдел по време на посещения на предприятия в Казанлък.", "date": "2019.05.14", "title": "Европейски избори 2019: Ева Майдел: Казанлък е пример как в ГЕРБ създаваме условия за младите да останат в България"}
{"url": "http://www.focus-news.net/news/2019/05/14/2657762/bdzh-organizira-patuvane-s-parniya-lokomotiv-baba-metsa-mezhdu-sofiya-i-bankya.html", "text": "На 18 май локомотив № 46.03 \"Баба Меца\" ще пътува между София и Банкя в състав от шест пътнически вагона. Това съобщиха от пресцентъра на  БДЖ . Ретро пътуването е организирано съвместно със Столична община район „Банкя” по повод провеждането на фестивала Уличните артисти. \r\nАтракционният влак от София до Банкя ще замине от Централна гара София в 09.00 часа, с който ще пътуват и 25-те артисти, участници във фестивала. В обратното направление композицията ще потегли от гара Банкя в 14.30 часа. \r\nПо време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови изкуства и изобразително изкуство. \r\nБилетите за пътуването бяха разпродадени само в рамките на един ден. По тази причина „БДЖ - Пътнически превози” ЕООД ще осигури още едно ретро пътуване по маршрута София - Банкя - София и в неделя (19-и май).", "date": "2019.05.14", "title": "БДЖ организира пътуване с парния локомотив „Баба Меца” между София и Банкя"}
{"url": "http://www.focus-news.net/news/2019/05/14/2657760/evropeyski-izbori-2019-gerb-predstavi-listata-si-za-evropeyskite-izbori-pred-blizo-800-dushi-v-sliven.html", "text": "В препълнена зала в Драматичен театър \"Стефан Киров\", по време на концерт-спектакъл „Европа за нас и ние за Европа“, беше представена листата на ГЕРБ и СДС в Сливен, съобщиха от пресцентъра на  ПП ГЕРБ . Заради огромния интерес към събитието, във фоайето на театъра беше поставен екран, на който също десетки хора гледаха случващото се в залата. \r\nНа концерта кметовете на четирите общини от област Сливен представиха реализираните проекти с европейски средства. Кметът на Сливен Стефан Радев обяви, че от 2007 година досега в общината са реализирани над 60 проекта с европейско финансиране за над 100 милиона лева. От началото на мандата до момента има 21 приключени или изпълняващи се проекти за 36 млн. лева. Подготвят се три проекта за 14 милиона лева. Два проекта за близо 50 милиона лева, подадени в предния мандат, са спасени от провал в мандата на Стефан Радев. 65 са проектите за насърчаване на предприемачеството и инвестициите в общината от 2014 до 2017 г. Над 32 млн. лева е безвъзмездната помощ за местните стартиращи предприемачи и съществуващи фирми. „Преобразяваме Сливен с подкрепата на правителството на ГЕРБ и сериозната работа по европейски проекти. Поставихме основи за по-добро развитие на общината и по-добри условия за живот. Довършихме изоставени проекти, оправихме грешки, допускани години наред. Имаме ясна визия какво ще правим занапред, за да останат тук децата ни - нашата основна грижа“, каза Стефан Радев. \r\nКметът на Нова Загора Николай Грозев обяви, че в общината с европейски средства са санирани 10 жилищни сгради, подобрена е енергийната ефективност на Професионална гимназия по селско стопанство и СОУ „Иван Вазов“ - начален етап в Нова Загора“. Обновени са сградите на Районно управление „Полиция” в Нова Загора и РС \"ПБЗН\". Извършена е реконструкция на девет улици в Нова Загора, на Централна пешеходна зона и Централен площад , обособено е междублоково пространство в жк „Загоре”  в зона за отдих. \r\nВ община Котел от влизането в ЕС досега в общината са реализирани 20 проекта на стойност общо 29 632 694 лв. С реализираните проекти е подобрена инфраструктурата на община Котел. Извършена е подмяна на улично и обществено осветление с енергоспестяващо. Подобрено е състоянието на образователната инфраструктура, чрез внедряване на мерки за енергийна ефективност в три основни училища в селата Ябланово, Тича и Градец. Предстои реализиране на три инфраструктурни проекта.  Рехабилитация на 4 основни улици и тротоарни настилки в Котел на стойност 2 182 095 лв. Изграждане и реконструкция на ВиК в Община Котел за 6 914 287 лв. Ще се подобри и енергийната ефективност на общински сгради. По проект по Оперативна програма „Развитие на човешките ресурси”  е създадено общинско социално предприятие „Озеленяване и благоустрояване”, като е създадена заетост на 35 лица. \r\nВ община Твърдица във връзка с превенцията на горските пожари е изградена Високотехнологична система за наблюдение. Стойността на проекта е 625 000 лв. Ремонтирани са два стадиона в град Твърдица и село Бяла паланка. Изградена е спортна площадка във град Шивачево и картинг писта на мястото на старият стадион в град Твърдица. Стойността на проекта е 5 600 000  лв.  Рехабилитирани са близо 9 километра общинска пътна мрежа. Ремонтирани са участъците от главният път София - Бургас и отсечката между Шивачево и Сборище на стойност 3 200 000 лв. Подменено е уличното осветление на 10 населени места. \r\nГости на концерт-спектакъла бяха кандидатите за евродепутати от Лиляна Павлова и Ева Майдел. Листата представи кандидатът за евродепутат Камен Костов. По време на церемонията Лиляна Павлова заяви, че чрез изпълнените проекти с европейско финансиране общините Сливен, Нова Загора, Котел и Твърдица са доказали, че Европа е тук. „Неслучайно вечерта беше посветена на младите хора - те са бъдещето на България и Европа, затова за нас е важно нашите политики да отговарят на техните очаквания и визия, защото основната ни цел е младите българи да останат да се реализират в родината“, каза Лиляна Павлова. \r\n\"Европа трябва да си върне духа, а не само да говори за кризи и проблеми. Знаем как да го направим\", заяви от своя страна Ева Майдел.  \r\n„Мотивацията ми да работя в Европейския парламент е да доведа политиките на Европа по-близо до хората. Предвид опита ми като пчелар и човек, който се е занимавал с реализация на български мед в Западна Европа, ще работя за нови екологични мерки свързани с опрашването, което ще е основен акцент в новата Обща селскостопанска политика, за засилване на качествения контрол на меда, внасян от трети страни и за ефективно българско земеделие, приоритетно за малките земеделски стопанства и биоземеделие“, каза Камен Костов. \r\nПо време на спектакъла 60 абитуриенти – отличници получиха книгата „История на Сливен“ и послание. „Нашата голяма любов и предизвикателство са младите хора. Гордеем се, че сте лауреати от различни състезания, конкурси и олимпиади и Сливен има какво да покаже на Европа и света.  \r\nНие ще се постараем младите хора да се върнат сред нас и да станат нашите нови водачи. Стигнете мечтите си! И ви чакаме - тук, отново, сред нас! Изпращаме ви, за да продължите своето надграждане в образованието, там, където е вашата мечта. Подаряваме ви историята на нашия край, с посланието тази история един ден някой от вас тук да продължи нейното списване, а вие да сте част от това продължение като новите духовни водачи и управленци на местната общност. Успех, млади съграждани“, каза народният представител и областен ръководител на ГЕРБ Сливен Десислава Танева. „Благодаря на всички за подкрепата и лоялността през годините. Най-голямото ни предизборно събитие в Сливен доказа, че няма граници за стремежа на хората към промяна и живот в истинска демокрация. Нека не забравяме, че България е част от голямото европейско семейство и заедно с нашите близки и приятели да гласуваме на 26 май“, каза още Танева.", "date": "2019.05.14", "title": "Европейски избори 2019: ГЕРБ представи листата си за европейските избори пред близо 800 души в Сливен"}
{"url": "http://www.focus-news.net/news/2019/05/14/2657771/evropeyski-izbori-2019-kandidatat-za-evrodeputat-ot-gerb-ivelina-vasileva-shte-se-sreshtne-s-zhitelite-na-tsarevo-na-15-may.html", "text": "На 15 май 2019 г. от 18.30 часа кандидатът за евродепутат от ГЕРБ Ивелина Василева ще се срещне с жителите на град Царево, област Бургас. Това съобщиха от пресцентъра на  ПП ГЕРБ . Срещата ще се проведе в салона на народно читалище „Георги Кондолов 1914 на ул. „Хан Аспарух“ 34. в морския град. В рамките на дискусията ще бъдат обсъдени по-значимите реализирани и предстоящи проекти в общината, както и  акцентите в предизборната кампания.", "date": "2019.05.14", "title": "Европейски избори 2019: Кандидатът за евродепутат от ГЕРБ Ивелина Василева ще се срещне с жителите на Царево на 15 май"}
{"url": "http://www.focus-news.net/news/2019/05/14/2657765/dots-d-r-petar-nenkov-general-vladimir-vazov-se-smyata-za-edin-ot-nay-uspeshnite-kmetove-na-sofiya-s-moderniziraneto-na-obshtestveniya-transport-pozharnata-komanda-i-elektrifikatsiyata.html", "text": "Генерал Владимир Вазов остава в спомените на столичани като един от най-успешните кметове с модернизирането на обществения транспорт, пожарната команда и електрификацията на града. Това каза в интервю за  Радио „Фокус“ - Пловдив  военният историк доц. д-р Петър Ненков. Владимир Вазов е кмет на София от 1925 до 1931 година, при правителството на Андрей Ляпчев. Той се жени за Мара Горанова, от брака му с нея се раждат трима синове – Георги, Иван и Владимир. От тях само най-малкият продължава неговата офицерска професия. В продължение на 10 години, с малко прекъсване, или общо два мандата, генерал Вазов е председател на Съюза на запасните офицери. При ужасяващия атентат в църквата „Света Неделя“, извършен от бойна комунистическа група на 16 април 1925 година, той е ранен от падащи отломки от взривения с адска машина купол на храма. \r\nВ края на своя живот той заживява в тетевенското село Рибарица, където се отдава на дърводелство и изследване на миналото на родния си град Сопот. \r\nПрез зимата на 1944-1945 година е прибран в Тетевен от семейството на днешния изтъкнат български историк проф. Милен Семков. \r\nУмира в къщата му на 20 май 1945 година от сърдечен удар. \r\nЦветана ТОНЧЕВА", "date": "2019.05.14", "title": "Доц. д-р Петър Ненков: Генерал Владимир Вазов се смята за един от най-успешните кметове на София с модернизирането на обществения транспорт, пожарната команда и електрификацията"}
{"url": "http://www.focus-news.net/news/2019/05/14/2657768/sport-reshenieto-za-kubrat-pulev-nyama-da-bade-vzeto-dnes.html", "text": "Решението на Спортната комисия на щата Калифорния за лиценза на Кубрат Пулев няма да стане ясно днес. Заседанието на комисията трябва да започне в 20:00 българско време, но на него само ще бъдат изслушани показанията на засегнатите страни. След това осемте членове ще имат 6 работни седмици (48 дни), в които да се произнесат. Кубрат Пулев се изправя пред Спортната комисия по две обвинения. Едно от репортерката Джени Суши за сексуален тормоз и едно от противника му Богдан Дину за неправомерен удар, който е повлиял на крайния развой на мача.", "date": "2019.05.14", "title": "Спорт: Решението за Кубрат Пулев няма да бъде взето днес"}
{"url": "http://www.focus-news.net/news/2019/05/14/2657770/d-r-vladimir-sugarev-homeopat-v-balgariya-po-zakon-e-razpisano-che-homeopatiya-mozhe-da-se-praktikuva-samo-ot-lekari-stomatolozi-i-farmatsevti.html", "text": "В България по закон е разписано, че хомеопатия може да се практикува само от лекари, стоматолози и фармацевти. Това каза за  Радио „Фокус“ – Пирин  хомеопатът д-р Владимир Сугарев. По думите му с хомеопатия имат право да лекуват само лекари, които са обучени. „Това са лекари, които имат своето обучение в структурите, които го извършват. Така, че всички други хора, които се занимават с хомеопатия са нарушители на закона“, посочи д-р Владимир Сугарев. Той коментира и въпросът свързан с обучението. „Обучението, което аз съм имал преди 17 години в България беше в Аулите на Медицинските университети на София и продължи в рамките на две години“, допълни специалистът. Той каза още, че накрая се полага изпит се получава документ за правоспособност и така се става сертифициран лекар хомеопат. „Моето обучение продължи и с получаването на френска диплома по хомеопатия. Завършил съм и други курсове като притежавам сертификат и по диетология като съм на мнение, че лекарите непрекъснато трябва да се обучават, непрекъснато трябва да повишават своите знания и разбира се да имат пряк контакт помежду си и със своите учители“, добави д-р Владимир Сугарев. \r\nДенис НИКИФОРОВ", "date": "2019.05.14", "title": "Д-р Владимир Сугарев, хомеопат: В България по закон е разписано, че хомеопатия може да се практикува само от лекари, стоматолози и фармацевти"}
{"url": "http://www.focus-news.net/news/2019/05/14/2657767/burgas-kontsert-posveten-na-113-godini-ot-sazdavaneto-na-obshtoarmenski-blagotvoritelen-sayuz-shte-se-provede-v-kulturen-dom-na-neftohimika-na-18-may.html", "text": "Общината и Общоарменски благотворителен съюз „Парекордзаган“ – клон Бургас, канят жителите и гостите на града на концерт на вокално-инструментален състав „ЕРЕБУНИ“ и танцова група „НЪРЕНИ“ към ОАБС „Парекордзаган“ – клон Пловдив. Това съобщиха от пресцентъра на  Община Бургас . Той е посветен на 113 години от създаването на съюза. Концертът ще се състои на 18 май от 18:00 часа в Културен дом на нефтохимика, площад „Тройката“. Входът е свободен. Вокално-инструментален състав „Еребуни“ (име на старата столица на Армения) е основан през 1971 година в Пловдив. Тази година той отбелязва своя 48-ми рожден ден. „Еребуни“ има издадени 5 диска, а в последния „Хавадум ем“ („Вярвам“) участва и изпълнителката от Бургас – Мери Мовсесян – Калудова. Художествен ръководител е Ардаш Ерниасян. През 2015 година, пак под егидата на Общоарменския благотворителен съюз „Парекордзаган“, в Пловдив е създадена и танцова група „Нърени“ (в превод от арменски – плодът нар). В нейния състав влизат майките на децата от детска танцова група „Астхигнер“, сформирана през  2012 г. Идеята да танцуват арменски танци възниква спонтанно и това се превръща в семейно занимание. Така се ражда танцовата група на майките „Нърени“. Хореограф на групата е Анжела Везирян – Начева.", "date": "2019.05.14", "title": "Бургас: Концерт, посветен на 113 години от създаването на Общоарменски благотворителен съюз, ще се проведе в Културен дом на нефтохимика на 18 май"}
{"url": "http://www.focus-news.net/news/2019/05/14/2657766/evropeyski-izbori-2019-denitsa-zlateva-pravitelstvoto-ticha-sled-sabitiyata-v-zashtitata-na-natsionalniya-ni-interes.html", "text": "Европейските избори са важни. Те са пътят към това в Европейския парламент да изпратим представители, които да защитават интереса на България. Това каза Деница Златева, кандидат за евродепутат от листата на \"БСП за България\" и заместник-председател на НС на БСП, на среща с жители на селата Лесичово и Калугерово, област Пазарджик, съобщиха от пресцентъра на  БСП . \"За пакета \"Мобилност\" българската общественост научи, когато въпросът стигна до Европейския парламент и българските евродепутати се активизираха. Къде беше правителството, каква беше позицията на държавата в предходните две години на преговори, включително и по време на българското председателство\", попита Златева. \"Когато ние, социалистите, първи заговорихме за двойния стандарт при храните, ни обявиха за антиевропейци, а сега, когато ЕП установи наличието на такива дискриминационни практики и прие законодателство, с което да ги ограничава, някои си приписват заслуги и се хвалят\", каза още Деница Златева. По думите ѝ правителството \"тича\" след събитията, когато става въпрос за защита на българския национален интерес в Европейския съюз.  \r\nЗлатева каза още: \"Като членове на Групата на социалистите и демократите в ЕП за нас основен приоритет ще бъде връщане към социална Европа - да поставим в центъра на политиките обикновения човек, а не големите корпорации. Ние искаме ново, прогресивно мнозинство в ЕП, което да смени досегашния модел. Няма да е лесно, чака ни битка, но левицата в цяла Европа не се предава и последните избори в редица държави го доказват.\"", "date": "2019.05.14", "title": "Европейски избори 2019: Деница Златева: Правителството \"тича\" след събитията в защитата на националния ни интерес"}
{"url": "http://www.focus-news.net/news/2019/05/14/2657769/evropeyski-izbori-2019-kandidatat-za-evrodeputat-ot-gerb-yoana-yoncheva-filyova-se-sreshtna-s-zhiteli-na-obshtina-nikolaevo.html", "text": "Необходима е ежедневна работа, за да върви страната ни напред. Отборът на ГЕРБ за предстоящите на 26 май избори е от можещи и знаещи хора. Хора, които знаят как да отстояват важни за страната ни и за всеки български регион каузи. Това каза при срещата си с жители на община Николаево, кандидатът за евродепутат Йоана Йончева – Фильова, съобщиха от пресцентъра на  ПП ГЕРБ . Тя подчерта, че в ГЕРБ знаят какво е работа в екип и в интерес на България, нещо което опоненти не знаят и не могат.  \r\n„В Община Николаево не трябва да смятате, че нещата не могат да се променят към по-добро, но трябва да се има желание и да се работи“, заяви областният координатор на ГЕРБ-Стара Загора Пламен Йорданов. Той даде пример с близките до Николаево общини. „Преди 4 години Община Раднево беше една от най-западналите общини в областта. Вечер спираха осветлението в 22:00 часа, непочистени кошове, дупки по улиците... Сега там имаме сериозен кмет. И малко по малко, стъпка по стъпка,  за три години и половина, започват да се случват хубавите неща\", коментира Пламен Йорданов. Той се спря и на съседната малка Община Гурково където предстои работа по спечелени проекти за близо 16 милиона лева.  \r\n„Имаме двама представители от областта - Николай Диков и Йоана Йончева - Фильова, които са част от силния отбор на ГЕРБ, и които имат възможността да работят за интересите на региона\", посочи областният координатор. Той каза още, че благодарение на усилията на досегашните евродепутати от ГЕРБ с 4 милиарда лева е завишена сумата от европейския бюджет за България за следващия програмен период. „С тези средства могат да се направят още много добри неща във всички населени места. Бюджет от 18 млрд. лв. за страната ни одобри Европейският парламент за периода 2021-2027 година\", подчерта Пламен Йорданов.", "date": "2019.05.14", "title": "Европейски избори 2019: Кандидатът за евродепутат от ГЕРБ Йоана Йончева – Фильова се срещна с жители на община Николаевo"}
{"url": "http://www.focus-news.net/news/2019/05/14/2657772/dobrich-hristo-stoichkov-shte-poseti-kavarna-za-da-predstavi-knigata-si-hristo-stoichkovistoriyata.html", "text": "Градът ще посрещне легендата на българския футбол Христо Стоичков на 25 юли на стадион „Калиакра”. Това съобщиха от пресцентъра на  Общината . Той ще посети града, за да представи книгата си „Христо Стоичков.Историята” и за да се срещне с приятели и почитатели.", "date": "2019.05.14", "title": "Добрич: Христо Стоичков ще посети Каварна, за да представи книгата си „Христо Стоичков.Историята”"}
{"url": "http://www.focus-news.net/news/2019/05/14/2657774/burgas-35-godishen-mazh-e-postradal-pri-paten-intsident-po-patya-burgas-varna.html", "text": "35-годишен мъж е пострадал при пътен инцидент по пътя Бургас – Варна. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. По думите ѝ инцидентът е възникнал в 14.30 часа днес по пътя Бургас – Варна непосредствено преди Иракли. „Вероятно поради движение с несъобразена скорост, самостоятелно катастрофира, блъскайки се в крайпътно дърво лек автомобил \"Форд Фокус\", управляван от 35-годишен мъж“, каза още Рандева и посочи, че същият е откаран във варненска болница, като към момента се изяснява здравословното му състояние. \r\nДеница ДИМИТРОВА", "date": "2019.05.14", "title": "Бургас: 35-годишен мъж е пострадал при пътен инцидент по пътя Бургас – Варна"}
{"url": "http://www.focus-news.net/news/2019/05/14/2657775/plovdiv-mobilna-kamera-e-razpolozhena-po-patya-asenovgrad-plovdiv-sreshtu-kombinata-za-tsvetni-metali-v-posoka-oblastniya-grad.html", "text": "Мобилна камера е разположена по пътя Асеновград - Пловдив срещу комбината за цветни метали, в посока областния град, съобщи слушател на  Радио „Фокус“ . Екипът на „Фокус“ призовава водачите на МПС да спазват правилата за движение по пътищата.", "date": "2019.05.14", "title": "Пловдив: Мобилна камера е разположена по пътя Асеновград - Пловдив срещу комбината за цветни метали, в посока областния град"}
{"url": "http://www.focus-news.net/news/2019/05/14/2657773/evropeyski-izbori-2019-kandidatat-za-evrodeputat-ot-gerb-andrey-novakov-shte-poseti-oblast-stara-zagora-na-15-may.html", "text": "Кандидатът за евродепутат Андрей Новаков ще посети Стара Загора на 15 май. Това съобщиха от пресцентъра на  ПП ГЕРБ . Той ще бъде придружаван от Николай Диков, който също е част от листата на ГЕРБ за предстоящите избори за Европейски парламент, народния представител Радостин Танев и областния координатор на партията Пламен Йорданов. \r\nДвамата кандидати за евродепутати ще се срещнат с абитуриенти от СУ „Иван Вазов“ в 11.00 часа в спортната зала до училището. \r\nОт 12.30 часа Андрей Новаков и Николай Диков ще открият изцяло рехабилитирана улица в село Ягода, община Мъглиж. Проектът включва ремонт на главен водопроводен клон, цялостно асфалтиране на уличното платно и подмяна на тротоарните площи. Стойността е 1 155 000 лв., средствата са отпуснати от Министерство на регионалното развие и благоустройството. След това кандидатите ще разговарят с жители на селото в местното читалище.", "date": "2019.05.14", "title": "Европейски избори 2019: Кандидатът за евродепутат от ГЕРБ Андрей Новаков ще посети област Стара Загора на 15 май"}
{"url": "http://www.focus-news.net/news/2019/05/14/2657779/montana-265-sluchaya-na-varitsela-sa-registrirani-na-teritoriyata-na-oblastta-za-perioda-yanuari-april.html", "text": "За периода януари – април на територията на област Монтана са регистрирани 265 случая на варицела, срещу 153 случая за същия период на миналата година. Това съобщиха за  Радио „Фокус“ – Видин  от Регионалната здравна инспекция. 133 са заболелите мъже от варицела през този период, жените са 132. Най-засегната е възрастовата група от 5-9 г. – 112 случая, следвана от 1-4 г. – 70 случая, 10-14 г. – 29 случая, 15-19 г. – 15 случая и деца под една година 2 случая. Над 19-годишна възраст са регистрирани 37 случая на варицела, което показва изместване на заболяването и към по-високите възрастови групи, като най-често заболяват неболедували родители, които са контактни на децата си. \r\nВисоката заболяемост е характерна за този период на годината. Варицелата е дихателна инфекция с висок контагиозен индекс и в рамките на един инкубационен период в детски колективи се заразяват и клинично се проявяват до 80 % от възприемчивите деца. Въпреки прилагането на противоепидемични мерки в огнището, резултатите са незадоволителни и ограничаването на разпространението на инфекцията е трудно. Причините за епидемични взриве в детските колективи са високата контагиозност на заболяването и наличие на голям брой възприемчиви деца без специфичен имунитет. Подемът на заболяването се наблюдава от ноември 2018 г. \r\nЗаболяването е регистрирано на територията на общините Вършец, Монтана, Берковица и Вълчедръм, като са засегнати и детските и учебни заведения на територията на съответните общини. Единичини случаи са регистрирани на територията на общините Лом и Бойчиновци.", "date": "2019.05.14", "title": "Монтана: 265 случая на варицела са регистрирани на територията на областта за периода януари – април"}
{"url": "http://www.focus-news.net/news/2019/05/14/2657776/evropeyski-izbori-2019-predsedatelyat-na-pg-na-gerb-d-r-daniela-daritkova-i-kandidatat-za-evrodeputat-marin-zahariev-uchastvaha-v-kravodaritelska-aktsiya.html", "text": "Председателят на ПГ на ГЕРБ и председател на здравната комисия в парламента д-р Даниела Дариткова и кандидатът за евродепутат Марин Захариев участваха в кръводарителка акция в смолянската болница. Това съобщиха от пресцентъра на  ПП ГЕРБ . Инициативата е десета поред, организирана от структурата на ГЕРБ в областния град.  \r\n„Въпреки напредъка на медицинската наука, не е измислен заместител на кръвта. Тя е необходима за спешни ситуации, за животоподдържащи манипулации при оперативни интервенции. Животът на много хора зависи от ежемесечните кръводарявания. Даряването на кръв реално спасява човешки живот“, каза д-р Дариткова.  \r\nНейният призив е следният: „Ако искате да участвате в животоспасяващи процедури, дарете кръв! Това е най-добрият начин да станете съпричастни и да направите нещо безценно за другите!“. \r\nВ инициативата взеха участие 15 членове и симпатизанти на ГЕРБ.", "date": "2019.05.14", "title": "Европейски избори 2019: Председателят на ПГ на ГЕРБ д-р Даниела Дариткова и кандидатът за евродепутат Марин Захариев участваха в кръводарителска акция"}
{"url": "http://www.focus-news.net/news/2019/05/14/2657782/hutite-atakite-s-dronove-sa-otgovor-za-prestapleniyata-na-sauditska-arabiya.html", "text": "Йеменските бунтовници – хути, заявиха, че атаките с дронове в Саудитска Арабия във вторник, които спряха потока на петрол през голям тръбопровод в страната, са отговор на „престъпленията“ на Рияд в Йемен, предава  AFP . \r\n„Ударите по жизнени инсталации на Саудитска Арабия са отговор на агресорите, които продължават да осъществяват геноцид и да държат под обсада йеменския народ“, написа в „Туитър“ говорителят на движението „Ансар Аллах“ Мохамед Абдулсалам. \r\nПревод и редакция:", "date": "2019.05.14", "title": "Хутите: Атаките с дронове са отговор за престъпленията на Саудитска Арабия"}
{"url": "http://www.focus-news.net/news/2019/05/14/2657780/evropeyski-izbori-2019-rik-pazardzhik-vze-reshenie-otnosno-transportiraneto-na-sik-sled-priklyuchvane-na-izborniya-den.html", "text": "Районната избирателна комисия в Пазарджик взе решение относно транспортиране на секционните избирателни комисии след приключване на изборния ден за произвеждане на избори за членове на Европейския парламент от Република България на 26 май 2019 г. от Общините в района на 13 ИР – Пазарджишки до Районната избирателна комисия – Пазарджик в сградата на Община Пазарджик, адрес булевард „България“ 2. Това съобщиха от РИК - Пазарджик. Общинските администрации са задължени да организират транспорта като до 24 май 2019 година писмено да уведомят РИК – Пазарджик, съответното РУ на МВР за организирането на съответния вид транспортно средство – марка, модел, регистрационен номер и трите имена на водачите на автомобили, както и отговорника от Общинската администрация във връзка с извършвания транспорт.", "date": "2019.05.14", "title": "Европейски избори 2019: РИК - Пазарджик взе решение относно транспортирането на СИК след приключване на изборния ден"}
{"url": "http://www.focus-news.net/news/2019/05/14/2657784/tets-maritsa-iztok-2-ead-organizira-sastezanie-po-ribolov-kray-vodite-na-yazovir-ovcharitsa.html", "text": "За десета поредна година „ТЕЦ Марица изток 2“ ЕАД организира състезание по риболов край водите на яз. „Овчарица“. Това съобщиха от пресцентъра на  „ТЕЦ Марица изток 2“ ЕАД . Участие в него могат да вземат любители на риболова от цялата страна. То ще се проведе на 8 юни 2019 г. от 09.00 часа и ще бъде с продължителност 4 часа. Всички, които желаят да заявят своето участие, могат да го направят на тел.: 042/ 66 29 19. Записването започва в 7.30 часа на 20 май 2019 г. и ще продължи до 23 май 2019 г. или до изчерпване на наличните места. Записването на всеки от участниците става индивидуално. Ограничения във възрастта на участниците няма. \r\nРегламентът за участие включва използването на единична рибарска пръчка с най-много 4 броя куки.  \r\nВ 07.30 часа в деня на състезанието ще бъде теглен жребий за определяне мястото на всеки от участниците край водите на язовир „Овчарица“.", "date": "2019.05.14", "title": "„ТЕЦ Марица изток 2“ ЕАД организира състезание по риболов край водите на язовир „Овчарица“"}
{"url": "http://www.focus-news.net/news/2019/05/14/2657764/koya-e-desislava-tanevai.html", "text": "Премиерът Бойко Борисов предложи народният представител от ГЕРБ и председател на парламентарната комисия по земеделие Десислава Танева за нов министър на земеделието, храните и горите.   Агенция „Фокус“  публикува кратка биографична справка за това коя е Десислава Танева.  е родена на 9 юни 1972 г. в град Сливен. Завършила е висше икономическо образование в УНСС. От 1997 г. е изпълнителен директор на „Мел инвест холдинг“ АД и дъщерни дружества. „Бизнес дама“ на 1998 година. От учредяването на ПП ГЕРБ е областен координатор за Сливен. От 2007 до 2009 г. е председател на Общински съвет – Сливен. \r\nНа парламентарните избори в България през 2013 г. е водач от листата на ГЕРБ в 21 МИР – Сливен. Председател е на Комисията по земеделието и горите в 41-вото Народно събрание от 29 юли 2009 до 14 март 2013 г. \r\nМинистър е на земеделието и храните от 7 ноември 2014 до 27 януари 2017 г. във втория кабинет на Борисов. \r\nОт 10 май 2017 г. Десислава Танева е председател на Комисията по земеделието и храните в 44-тото Народно събрание.", "date": "2019.05.14", "title": "Коя е Десислава Танева?"}
{"url": "http://www.focus-news.net/news/2019/05/14/2657781/sofiya-tvorcheska-vecher-yana-yazova-enigma-fatalizam-realnost-shte-se-provede-v-stolichna-biblioteka-na-16-may.html", "text": "На 16 май 2019 г. от 18:00 ч. в Мраморното фоайе на Столична библиотека ще се проведе среща с Юлий Йорданов – литературен критик, изследовател и радетел за опазване на литературната ни памет, член на Съюза на българските писатели, който ще разкаже за блестящата поетеса и красива жена с нерадостна съдба – Люба Ганчева, известна на обществеността с псевдонима Яна Язова. Това съобщиха от пресцентъра на  Столична община .", "date": "2019.05.14", "title": "София: Творческа вечер „Яна Язова – енигма, фатализъм, реалност” ще се проведе в Столична библиотека на 16 май"}
{"url": "http://www.focus-news.net/news/2019/05/14/2657783/plovdiv-rayonniyat-sad-vze-myarka-za-neotklonenie-zadarzhane-pod-strazha-spryamo-nepalnoletno-momche-za-darzhane-na-narkotitsi.html", "text": "РРайонен съд – Пловдив взе най-тежката мярка за неотклонение задържане под стража спрямо В. Б. Това съобщиха от пресцентъра на  Съдебна палата - Пловдив . Спрямо него е повдигнато обвинение за престъпление по чл. 354а, ал.3 т.1 от НК за държане на наркотични вещества, извършено в района на ОУ „Душо Хаджидеков“ в гр. Пловдив на 10 май т.г. Касае се за тежко умишлено престъпление, наказуемо от НК с лишаване от свобода от 1 до 6 години и с глоба от 2 до 10 000 лева.  \r\nСъдебният състав е на мнение, че от доказателствата, събрани по делото, може да се направи обосновано предположение, че обвиняемият В. Б. е съпричастен с вмененото му престъпление.  \r\nСъдът намери, че няма опасност обвиняемия В. Б. да се укрие. Той има постоянен адрес и е семейно и социално ангажиран, ученик е в XI клас и няма данни да не изпълнява социалните си ангажименти. В същото време съдебният състав прие, че е налице реална опасност от извършване на престъпление.  Деянието се отличава с висока степен на обществена опасност заради естеството и механизма на извършеното от обвиняемия В. Б. Дейността му е свързана с образователна институция, като възпитаниците на училището, станали свидетели на извършеното от него, са малолетни деца.  \r\nОпределението не е окончателно и подлежи на протест и обжалване пред Окръжен съд – Пловдив на 21 май 2019 г. от 15.30 часа.", "date": "2019.05.14", "title": "Пловдив: Районният съд взе мярка за неотклонение задържане под стража спрямо непълнолетно момче за държане на наркотици"}
{"url": "http://www.focus-news.net/news/2019/05/14/2657785/sofiya-v-stolichna-biblioteka-shte-bade-predstavena-kniga-za-nikola-radev.html", "text": "На 15 май 2019 г. от 18:00 ч. в зала „Надежда” на Столична библиотека ще бъде представена книгата, посветена на най-стойностния български маринист Никола Радев, в чийто творби с воeнноморски теми и сюжети за пръв път в националната ни маринистика главни герои са обикновени матроси, а не морски офицери и командири. Това съобщиха от пресцентъра на  Столична община . Издателството на „Книга за Никола Радев” е „Славена” – Варна. Водещ на премиерата ще бъде литературният критик Никола Иванов. Входът е свободен.", "date": "2019.05.14", "title": "София: В Столична библиотека ще бъде представена „Книга за Никола Радев”"}
{"url": "http://www.focus-news.net/news/2019/05/14/2657790/evropeyski-izbori-2019-g-veliko-tarnovo-na-izborite-za-evropeyski-parlament-pravoto-si-na-glas-za-prav-pat-shte-uprazhnyat-4947-dushi-v-oblastta.html", "text": "Областният управител проф. Любомира Попова проведе работна среща с институциите, имащи отношение по провеждането на изборите за Европейски парламент. Целта бе да се координират действията по организацията на изборния процес и да се осигури безпроблемното му провеждане, съобщиха от  Областната администрация . В срещата участваха председателят на Районната избирателна комисия Десислава Йонкова, директорът на ОД на МВР ст. комисар Димитър Машов, комисар Стефан Николов, началник на отдел „Охранителна полиция“, Христо Христов, началник на оперативния щаб в ОД на МВР за провеждане на изборите, директорът на РДПБЗН комисар Красимир Кръстев, Пенчо Станчев, представител на ГД “ГРАО“,  представители на Информационно обслужване,  зам. областният управител инж. Детелина Борисова и техническият екипа от ОА – Велико Търново, отговарящ за подготовка и провеждане на изборите. \r\n„Координацията между всички институции, отговорни за провеждането на изборите е много добра. В областна администрация е създадена необходимата организация и план за работа“, каза областният управител. \r\nРъководителите на всички регионални структури докладваха, че са доволни от създадената организация и не срещат трудности в работата си по изборите. \r\nВ график е изискана информация от Териториално звено „ГРАО“ Велико Търново за броя на избирателите на територията на областта, изпратена е до ЦИК във връзка с определяне тиража на бюлетините за област  Велико Търново. Издадена е заповед на Областен управител за определяне на помещение за съхранението на бюлетините през периода от транспортирането им от печатницата до предаването им на общинските администрации. \r\nПо време на срещата бяха начертани и предстоящите дейности, свързани с осигуряване на изборни материали, получаване и тяхното разпределяне между общините. \r\nДиректорът на ОД на МВР ст. Комисар Димитър Машов докладва, че е осигурена охрана по време на транспортирането на изборни книжа, осигурено е и полицейско присъствие в изборната нощ в ОА Велико Търново, както и по време на  транспортирането на чували с изборни книжа от СИК до РИК. По време на изборите ще са ангажирани 374 служители на реда. \r\nНа изборите за Европейски парламент правото си на глас за пръв път ще упражнят 4947 души в областта, като 8 от тях са родени в изборния ден – 26 май. В областта има и трима столетници, които могат да упражнят правото си на глас.", "date": "2019.05.14", "title": "Европейски избори 2019 г: Велико Търново: На изборите за Европейски парламент правото си на глас за пръв път ще упражнят 4947 души в областта"}
{"url": "http://www.focus-news.net/news/2019/05/14/2657791/zlatka-petrova-rim-smolyan-programa-pod-nadslov-folklorni-zvezdi-v-noshtta-na-muzeite-smolyan-2019-shte-se-provede-na-18-may.html", "text": "За 12-ти пореден път Регионален исторически музей „Стою Шишков” ще се включи в европейската инициатива „Нощ в музея” на 18 май. Това каза за  Радио „Фокус“ – Смолян  Златка Петрова – главен уредник в РИМ- Смолян. По думите й, гражданите и гостите на града ще могат да се насладят на разнообразната музейна програма под надслов „Фолклорни звезди в нощта на музеите – Смолян 2019“. „Тя започва в 18.00 ч. и ще продължи до 24.00 ч. с широко отворени врати за безплатни посещения до постоянна експозиция и временните изложби: „За честта и славата на България“, „Села: памет и живо наследство във фотообектива“ и „Горски приказки разказват Родопите“. От 18.00 часа ще има изпълнение на женски гайдарски състав към „101 каба гайди“ към НЧ „Христо Ботев – 1871“ – Смолян. От 19.00 до 20.00 часа изпълнителя на автентични родопски песни Хамид Имамски, представен от Диди Кушлева – акордеонист, дъщеря на легендарната родопска народна певица Радка Кушлева, ще представи своя концерт-спектакъл“, поясни Петрова. Тя допълни, че в програмата ще участва и Клуб „Хоро“ към НЧ „Орфееви гори – 1870“ – Смолян и Ирина Кехайова – сладкодумка и зевзек, носител на награда за най-млад участник „Благолаж“ – Габрово, 2001 г. Петрова уточни, че от 20.30 до 23.00 часа всички желаещи ще имат възможност да си направят снимка за спомен в музея със сценичен костюм от тракийската епоха. От 20.30 часа до 23.00 часа ще бъдат прожектирани филмите „Да докоснеш планината“, „Момчил“ и „Приятели на музея“, каза още главният уредник на Регионален исторически музей „Стою Шишков“ – Смолян. \r\nНели ГЕРГЬОВСКА", "date": "2019.05.14", "title": "Златка Петрова, РИМ- Смолян: Програма под надслов „Фолклорни звезди в нощта на музеите – Смолян 2019“ ще се проведе на 18 май"}
{"url": "http://www.focus-news.net/news/2019/05/14/2657787/kmetat-na-kavarna-nina-stavreva-uchastieto-na-mnogo-malki-detsa-be-novoto-v-16-iya-obshtobalgarski-mladezhki-folkloren-sabor-koeto-e-garantsiya-che-balgariya-shte-prebade.html", "text": "Участието на много малки деца бе новото в 16-ия Общобългарски младежки фолклорен събор, което е гаранция, че България ще пребъде. Това каза в интервю за  Агенция „Фокус“  кметът на Каварна Нина Ставрева във връзка с 16-ото издание на Общобългарския младежки фолклорен събор „С България в сърцето“, който се проведе в града. „Най-малките участници бяха на три и четири години, облечени в български носии, пеещи български народни песни. Това наистина създаде една атмосфера и усещане, от което аз лично видях сълзи от радост в публиката. Те са бъдещето и растейки с българския фолклор, с българската народна песен и танц, облечени в българските народни носии, с тези прекрасни шевици, са гаранция, че България ще пребъде“, каза Ставрева. Според нея със сигурност фолклорът е съдба за всеки българин, където и по света да се намира. Кметът на Каварна посочи, че всеки от нас се ражда и живее с него. „Всеки празник е съпроводен от магията на българската фолклорна музика. Тя ни държи, тя ни свързва здраво с нашата българска земя. Тя е помогнала на народа ни да превъзмогне много трудности и да се из правя гордо след всяка несгода, затова и аз се обърнах към участниците и гостите на събора, че за нас е изключително важно тяхното присъствие тук. Благодарност и на Илия Луков, разбира се, за неуморния му труд година след година с желание и нестихващ ентусиазъм да работим за реализацията на този празник на българския фолклор“, допълни още кметът Нина Ставрева.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.14", "title": "Кметът на Каварна Нина Ставрева: Участието на много малки деца бе новото в 16-ия Общобългарски младежки фолклорен събор, което е гаранция, че България ще пребъде"}
{"url": "http://www.focus-news.net/news/2019/05/14/2657792/kyustendil-otborat-na-srabskiya-cherven-krast-ot-grad-nish-e-pobeditel-v-oblastnoto-sastezanie-na-uchenicheskite-ekipi-po-parva-pomosht.html", "text": "Отборът на Сръбския червен кръст от град Ниш е победител в областното състезание на ученическите екипи по първа помощ в Кюстендил, предаде репортер на  Радио „Фокус” – Кюстендил . Състезанието се проведе в сградата на Обединен детски комплекс – Кюстендил. В него участваха девет отбора – по три от Кюстендил и Дупница, един от град Рила, както и два отбора от сръбския град Ниш и от македонския град Крива Паланка. Отборите преминаха през девет пункта, от които пет медицински. В петте медицински пункта бяха присъждани и съответните точки, в зависимост от представянето на самите отбори. Първата ситуация беше индивидуална и беше свързана с работа на манекен, около който бяха поставени препятствия. „Идеята е участниците да премахнат тези препятствия с цел да имат обстановка за работа, която да не застрашава техния живот. Вторият пункт е за проверка на теоретична подготовка. При третия пункт „Парти” имаме трима пострадали – уплашен, счупена предмишница и дете с кръвотечение от носа”, каза д-р Кацарска. Следващата ситуация е битов инцидент, при който има дете в безсъзнание, дете с кръвотечение и дете с чуждо тяло в ръката. Последният медицински пункт беше свързан с оказване на помощ на деца с изгаряне, с астматичен пристъп и дете ухапано от куче.  \r\n„Абсолютно различни са случаите, за всички тези случаи децата са обучавани, а целта е да проверим какво са научили. Прави впечатление, че децата са изключително притеснени”, каза д-р Кацарска. На второ място в състезанието се класира отборът на Основно училище „Св. св. Кирил и Методий” – Кюстендил, а на трето място е отборът на Средно общообразователно училище „Аверки Попстоянов” – Рила. \r\nВенцеслав ИЛЧЕВ", "date": "2019.05.14", "title": "Кюстендил: Отборът на Сръбския червен кръст от град Ниш е победител в областното състезание на ученическите екипи по първа помощ"}
{"url": "http://www.focus-news.net/news/2019/05/14/2657788/plovdiv-pregazeniyat-pri-krazhba-tsiganin-v-bolyarino-e-kral-kone-ot-fermera-na-kiparetsa-i-drug-pat.html", "text": "Няма полицейско присъствие в село Белозем, където живее фамилията на прегазения при кражба циганин. Това съобщи за  Радио „Фокус“ - Пловдив  кметът на село Белозем Иван Тачев. 31-годишният мъж е блъснат от джипа на 61-годишен кипърец във фермата му. Трагичният инцидент стана в село Болярино, през нощта в събота срещу неделя. Димитракис Пириллис живее в селото от 2002 година и често е бил подлаган на тормоз от цигани от Белозем. „Крадоха му техника, животни, свалиха му оградата, палиха му къщата, какво ли още не му правиха“, каза Тачев. „Познавам ги и тях, и този човек, но те го съсипаха“, добави той. „Убитият има 14 присъди. Братята на загиналия също са постоянно по затворите“, посочи кметът Иван Тачев. \r\nПо думите му в момента в село Белозем е спокойно. Кметът е ходил до циганската махала и вчера, и днес. „Истина е, обаче, че циганите заплашват, че щели да пребият кипъреца, като се прибере, но не мисля, че ще се стигне до там“, добави Тачев. Според него повече от явно е, че фермерът не е можел повече да търпи това. \r\nСобственикът на фермата е задържан за 72 часа. Ако обвиненията срещу него бъдат доказани, той ще получи от 10 до 20 години затвор. \r\nДругите двама крадци също за задържани. Мъжът е загинал на място в кравефермата, след като Димитракис Пириллис ги подгонил с джипа си. Другите са избягали. \r\nЦветана ТОНЧЕВА", "date": "2019.05.14", "title": "Пловдив: Прегазеният при кражба циганин в Болярино е крал коне от фермера на кипъреца и друг път"}
{"url": "http://www.focus-news.net/news/2019/05/14/2657794/stara-zagora-187-firmi-sa-uchastnitsi-v-12-toto-izdanie-na-spetsializiranoto-izlozhenie-za-zemedelie-bata-agro.html", "text": "187 фирми са участници в 12-тото издание на специализираното изложение за земеделие БАТА Агро, на което отново е домакин Стара Загора. Това съобщиха от пресцентъра на  Община Стара Загора . От 14 до 17 май на летището, на площ от над 30 700 кв. м са представени световните брандове в селскостопанския бранш. Това е и най-мащабното издание на форума реализирано до този момент. \r\n„Приветствам ви с добре дошли в нашия град. Запазва се традицията да бъдем домакин на това мащабно събитие за агро бизнеса. Вашето изложение добавя допълнителна динамика на Стара Загора. Пожелавам ви успех“, с тези думи се обърна към гостите и участниците в земеделския форум зам.-кметът на Стара Загора Йордан Николов. \r\nВ церемонията по откриване на най-голямото събитие в земеделския бранш участваха още Н. Пр. посланика на Аржентина Алберто Труеба, председателят на Общинския съвет Таньо Брайков, зам.-кметът Красимира Чахова, зам.-министърът на земеделието, храните и горите доц. Янко Иванов, зам. областният управител Петя Чакърова. \r\n„Нашето изложение се наложи през годините като най-значимия форум за техника и технологии в земеделския сектор. От 9 години насам, БАТА Агро доказа, че е събитие без аналог в сектора. Щастливи сме, че тази година надградихме – посрещаме посетители и изложители с подобрения във формата на изложбените площи. Сега сме разположили щандовете по-компактно, по-фокусирано. За първа година имаме и участник с опитно поле с посеви. Това е възможност за нашите изложители, която смятаме да развиваме и занапред“, каза Даниел Минев, председател на Управителния съвет на БАТА Агро и благодари за подкрепата, която получава събитието от Община Стара Загора. \r\nОт думите на зам.-министъра на земеделието, храните и горите доц. Иванов стана ясно, че инвестирането в техника е едно от най-важните неща за производителите. „Желанието за модернизация на процесите в земеделието и производството са над 50% от мотивите при кандидатстване по програми за финансиране“, посочи зам.-министърът. \r\nСлед приветствията от официалните гости бе отслужен и водосвет за здраве.  \r\nФорумът за иновации, технологии и срещи на бизнеса се организира от Българска асоциация на търговците на агротехника.", "date": "2019.05.14", "title": "Стара Загора: 187 фирми са участници в 12-тото издание на специализираното изложение за земеделие БАТА Агро"}
{"url": "http://www.focus-news.net/news/2019/05/14/2657796/rosen-marinov-obshtina-svishtov-radvame-se-che-obshtinata-mozhe-da-sadeystva-za-realizatsiyata-na-natsionalnata-kampaniya-badi-voynik.html", "text": "Националната кампания „Бъди войник“ има за цел да популяризира военната професия и да привлече кандидати за военната служба. Радваме се, че Община Свищов може да съдейства. Това съобщи в предаването „Добре дошли в Свищов“ на  Радио „Фокус“ – Велико Търново  Росен Маринов, директор на Дирекция „Култура и културно наследство“ в Общината. Той разясни, че културната част от мероприятието ще започне на 16 май в 18.30 часа на пл. „Алеко“ с концерт на Представителния ансамбъл на Въоръжените сили и Представителния духов оркестър на Военноморските сили. След тях участие ще вземат Духовият оркестър към 55-ти Инженерен полк – Белене, танцов състав при АРТ център „Творецът“ – Свищов и мажоретният състав към Школата по изкуства при ПБНЧ „Еленка и Кирил Д. Аврамови – 1856“ – Свищов. \r\nРосен Маринов подчерта, че при лошо време концертите ще се проведат в салона на Първо българско читалище, а за демонстрацията на военната техника ще бъдат създадени необходимите условия за да се проведе по план. \r\nНадежда КРЪСТЕВА", "date": "2019.05.14", "title": "Росен Маринов, Община Свищов: Радваме се, че Общината може да съдейства за реализацията на Националната кампания „Бъди войник“"}
{"url": "http://www.focus-news.net/news/2019/05/14/2657793/ministar-nikolina-angelkova-pred-balgaro-amerikanski-biznes-forum-sasht-sa-sred-generirashtite-pazari-za-turizam-na-balgariya-postignahme-mnogo-no-potentsialat-e-ogromen.html", "text": "САЩ са сред 20-те водещи пазара за входящ туризъм на България. Страната ни е дестинация, позната на американските потребители предимно за културен, природен, еко- и орнитоложки туризъм. Възможностите, които ние предлагаме, обаче са много повече и има огромен потенциал и отлични перспективи да увеличим туристите от двете страни. Това заяви министърът на туризма Николина Ангелкова при откриването на първия Българо-американски туристически форум в София с участието на посланика на САЩ у нас Н. Пр. Ерик Рубин и представители на бизнеса и браншови организации от двете държави, съобщиха от пресцентъра на  Министерството на туризма . \r\n\"Разполагаме с огромен потенциал да засилим двустранния туристопоток и съм убедена, че на днешния форум ще очертаем инициативи, които да заложим в Националната програма за туристическа реклама на България, и заедно ще я изпълняваме\", посочи министър Ангелкова. Тя припомни успешната рекламна кампания за България в 6 града в САЩ. \"Макар и скромна по мащаб за огромната държава, кампанията постигна много добри резултати и през 2018 г. отчетохме близо 97 хил. посещения на граждани на САЩ у нас с над 10 на сто ръст спрямо 2017 г. Вярвам, че това е правилният подход за затвърждаване на ключовите целеви пазари, сред които е и американският. Необходими са общи усилия на бизнеса и местните власти за привличане на американски туристи не само към големите ни курорти, но и към вътрешността на страната\", каза още тя.  \r\nМинистър Ангелкова благодари на премиера Борисов и на колегите си от правителството за подкрепата за сектора, който бе издигнат в национален приоритет в икономиката. Тя изказа задоволството си и от активната помощ на посолството на САЩ по проектите им в сферата на българската култура. \"Един от основните акценти в работата ни е насърчаването именно на културно-историческия туризъм, защото България разполага с уникално материално и духовно наследство\", акцентира министър Ангелкова, като допълни, че почти 70% от туристите избират Европа заради културата и историята ѝ. \r\nБългарският министър отбеляза рекордните резултати в сектора, постигнати съвместно с бизнеса и общините през последните години след създаването на самостоятелното Министерство на туризма. \"Чуждестранните туристически посещения през миналата година за първи път надхвърлиха границата от 9 млн. и бяха над 9,2 млн. В страната бяха реализирани 27 млн. нощувки в местата за настаняване с поне 10 легла и тя зае позиция сред топ 5 в общността  по ръст на нощувките според Евростат. Приходите надхвърлиха общо 8,4 млрд. лв. Това показва колко е важен туризмът за нашата икономика и сме готови  да обменяме повече добри практики, които да утвърдят България като дестинация с високо качество на услугите и гостоприемност\", акцентира министърът. Според нея настоящият форум ще помогне да се насочат тематични инициативи и събития и е възможно подобни кръгли маси да се правят два-три пъти годишно. На тях могат да се дискутират възможностите за разширяване на двустранните отношения в  различни видове туризъм – особено културно-исторически, балнео- и СПА, гурме, винен и др., за които министерството създаде профилирани дестинации за територията на страната. \r\nМинистър Ангелкова обърна специално внимание върху ролята на инвестициите за устойчивото развитие на отрасъла и покани присъстващите да се включат в организираната от министерството в края на този месец Международната конференция за устойчиви инвестиции в туризма в Слънчев бряг. Тя ще привлече близо 300 представители на бизнеса. На форума ще участва Талеб Рифай, бивш генерален секретар на Световната организация по туризъм към ООН. Ще присъстват мениджъри от големи туроператори и инвеститори, водещи хедж фондове, финансови институции, маркетолози и др., включително ръководители и експерти от световни американски вериги като „Мариот“, „Орбис“, „Хаят“ и др. На форума ще бъде акцентирано върху възможностите на българските курорти за конгресен туризъм, така че да се ползва богатата им материална база за провеждане на събития през цялата година.   \r\nМинистър Ангелкова и посланик Рубин изразиха убедеността си да работят съвместно за  развитието на круизния туризъм в Черно море, който би бил тласък за увеличаване на туристите от САЩ.   \r\nДвустранният форум продължи с презентации от българска и американска страна, експертите обсъдиха идеи и механизми за увеличаване на интереса на туристите от двете държави. В срещата участваха представители на Българо-американската комисия за образователен обмен, зам.-кметът на София д-р Тодор Чобанов, кметове от страната, ръководствата и представители на Националния борд по туризъм, Българската стопанска камара, АИКБ, БУБСПА, Националната асоциация за СПА и уелнес туризъм, АБТТА, Сдружение туризъм, НБУ  и др.", "date": "2019.05.14", "title": "Министър Николина Ангелкова пред българо-американски бизнес форум: САЩ са сред генериращите пазари за туризъм на България, постигнахме много, но потенциалът е огромен"}
{"url": "http://www.focus-news.net/news/2019/05/14/2657795/vidin-uchenitsi-ot-stolichnoto-uchilishte-prof-ivan-apostolov-dariha-produkti-ot-parva-neobhodimost-na-vazrastni-hora-ot-belogradchishkata-obshtina.html", "text": "Ученици от столичното училище „Проф. „Иван Апостолов“ дариха продукти от първа необходимост на възрастни хора, живеещи в селата от Белоградчишката община. Това съобщи за  Радио „Фокус“ – Видин  Любомир Веселинов от общината. Той посочи, че в основата на цялостната организация е учителското семейство Полина и Атанас Димитрови, които поддържат редовен контакт с общинската администрация. „Пакети, съдържащи  продукти и стоки от първа необходимост, помагат на крайно нуждаещите се възрастни, самотни и болни лица от  селата на общината“, каза Веселинов. \r\nИзпълнени с много вълнение и емоции, а понякога и със сълзи, са срещите между възрастните хора и учениците. Повечето от тях се познават от края на миналата година и проведената акция по време на Коледните празници. Тогава младите дарители обещаха отново да организират кампания и в дните след Великден. Всички посетени хора приемаха своите гости като родни деца и внуци, даряваха ги с много топлина и прегръдки, благодаряха за помощта и оказаното внимание. Непринудено канеха учениците в своите къщи, водеха ги при домашните животни. \r\nСлед вълнуващите срещи помежду си и двете страни си дадоха дума хубавите отношения помежду им да продължат. \r\nАнна ЛОЗАНОВА", "date": "2019.05.14", "title": "Видин: Ученици от столичното училище „Проф. „Иван Апостолов“ дариха продукти от първа необходимост на възрастни хора от Белоградчишката община"}
{"url": "http://www.focus-news.net/news/2019/05/14/2657777/tass-pompeo-pristigna-v-sochi-za-pregovorite-s-lavrov.html", "text": "Самолетът на държавния секретар на САЩ Майк Помпео се приземи в Сочи, предава кореспондент на  ТАСС . \r\nКакто се очаква, в хода на своята първа работна визита в Русия той ще проведе преговори със своя руски колега Сергей Лавров, след което ще бъде приет от президента на страната Владимир Путин. \r\nЦентралните теми на пълноформатната среща, която ще е втора за този месец, ще бъдат разрешаването на ситуацията около иранската ядрена сделка, продължаването на Договора за съкращаване на стратегическите настъпателни въоръжения, както и Сирия и Венецуела. \r\nПревод и редакция:", "date": "2019.05.14", "title": "ТАСС: Помпео пристигна в Сочи за преговорите с Лавров"}
{"url": "http://www.focus-news.net/news/2019/05/14/2657798/veliko-tarnovo-v-svishtov-zapochnaha-deynosti-po-ukrepvane-na-eroziral-skat-zastrashavasht-sigurnostta-na-nyakolko-zhilishtni-sgradi.html", "text": "Със средства в размер на 159.646 лв. без ДДС,  осигурени от Междуведомствената комисия за възстановяване и подпомагане към министерския съвет, започнаха дейностите по укрепване на ерозирал скат намиращ се в УПИ VI, квартал 206, съобщиха от пресцентъра на  Общината . За срок от 60 календарни дни фирмата изпълнител ще извърши строително-монтажните дейности, с което като резултат се очаква овладяването на ерозионния процес и стабилизирането на откоса, както и осигуряването на сигурността на жилищните сгради, намиращи се под и над него. \r\nКметът на Свищов Генчо Генчев пожела успех на работниците и подчерта, че ще се следи за качественото изпълнение на инвестиционния проект, чиято цел е  противодействие на свлачищните процеси  и сигурност на близко живущите граждани.", "date": "2019.05.14", "title": "Велико Търново: В Свищов започнаха дейности по укрепване на ерозирал скат застрашаващ сигурността на няколко жилищни сгради"}
{"url": "http://www.focus-news.net/news/2019/05/14/2657797/d-r-emiliya-katsarska-bchk-kyustendil-nashata-tsel-e-uchenitsite-da-pridobiyat-trayni-znaniya-za-okazvane-na-parva-pomosht.html", "text": "Нашата цел е учениците да придобият трайни знания за оказване на първа помощ. Това каза пред  Радио „Фокус” – Кюстендил  д-р Емилия Кацарска, директор на Български червен кръст – Кюстендил, по повод провелото се областно ученическо състезание по първа помощ. „Смисълът е децата да придобият едни трайни знания и умения, за да могат в живота, ако се случи такава непредвидима ситуация, те да могат да окажат помощ, защото първите минути в една спешна ситуация са важни. Ако на мястото на инцидента има обучени хора, то те ще помогнат на пострадалия човек и могат да го изведат от една критична ситуация, до пристигането на квалифицирана медицинска помощ”, каза д-р Емилия Кацарска. По думите ѝ състезанието се провежда за деца на възраст от 12 до 14 години. Всяка година БЧК – Кюстендил кани училищата за участие. Тази година в последния момент са се отказали три училища от областта. „Обученията започват два месеца по-рано. Наши доброволци провеждат обучения на място. Всички деца се обучават по един план”, каза д-р Кацарска. По думите ѝ ситуациите за състезанието не са известни предварително на децата, защото е важно те да умеят да оказват помощ, а не да се готвят за самото състезание и след това да забравят наученото. \r\nВенцеслав ИЛЧЕВ", "date": "2019.05.14", "title": "Д-р Емилия Кацарска, БЧК – Кюстендил: Нашата цел е учениците да придобият трайни знания за оказване на първа помощ"}
{"url": "http://www.focus-news.net/news/2019/05/14/2657801/dobrich-kmetat-yordan-yordanov-nagradi-parventsite-v-obshtinskiya-etap-na-uchenicheskite-igri-za-uchebnata-20182019.html", "text": "Кметът на Добрич Йордан Йорданов награди първенците в общинския етап на ученическите игри за учебната 2018/2019, предаде кореспондент на  Радио „Фокус” – Варна . 101 са купите за отличилите се отбори и училища. „Това е много хубаво и за мен, и за моя екип. Не само защото спортът е важен за всички нас, но и защото това събитие има продължителност три месеца. В продължение на много дълъг период от време в различни спортове състезанията дават шанс на всички деца, на всички подрастващи да вземат активно участие и да разберат, че реално нещата се случват на игрището, на теренар на тенис масата“, каза кметът по време на награждаването. Йордан Йорданов припомни, че самият той е спортувал навремето активно и посочи, че мястото на младите хора е в спортните зали, защото спортът изгражда характер. Кметът отправи думи на благодарност към всички, които са били съпричастни на спортното събитие - директори на училища, преподаватели, родители и самите ученици. Йордан Йорданов пожелава на всички, които спортуват, успехи и в бъдеще.  \r\nВ продължение на три месеца в най-масовата спортна проява, организирана от Община град Добрич и Сдружение „Училищен спорт, туризъм и младежки дейности – Добруджа“, са се състезавали 151 отбора с 1376  ученици в осем вида спорт - тенис на маса, шахмат, бадминтон, лека атлетика, баскетбол, волейбол, хандбал и футбол. Най-добре представилите се отбори получиха купи и грамоти лично от кмета на Община град Добрич Йордан Йорданов.   \r\nЖулиета НИКОЛОВА", "date": "2019.05.14", "title": "Добрич: Кметът Йордан Йорданов награди първенците в общинския етап на ученическите игри за учебната 2018/2019"}
{"url": "http://www.focus-news.net/news/2019/05/14/2657802/kyustendil-rayonnata-prokuratura-povdigna-obvineie-mazh-za-nanasyane-na-telesna-povreda-na-politsay.html", "text": "По обвинителен акт на Районна прокуратура – Кюстендил Н. Б. е предаден на съд за извършено от него престъпление по чл. 144, ал. 2, вр. ал. 1 от НК и по чл. 131, ал. 2, т.4, вр. чл. 130, ал. 2 от НК. Това съобщиха от пресцентъра на  Апелативна прокуратура - София . На 08.12.2018 г., по повод получен сигнал от ОДМВР - Кюстендил за нанесен побой на жена, двама дежурни полицаи били изпратени в кафене „Иридиум“. Служителката на заведението заявила, че не видяла никакъв инцидент, нито било установено лице, подало сигнала. Малко преди органите на реда да се качат в патрулния автомобил, към тях се приближил обвиняемият Б. и отправил обидни думи по техен адрес – „Смешници в униформа, какви сте вие бе, боклуци“. Към единия от полицаите – В.С., отправил вербална закана, като му казал - „Теб само те чакам да свалиш униформата и ще те запаля жив“. Обвиняемият Н.Б. бил познат на полицейските служители като криминално проявено лице, осъждано за извършени престъпления от общ характер.  \r\nПо-късно бил получен повторен сигнал за това, че жена, на която бил нанесен побой, чака полиция в района на кафе „Иридиум“. Дежурните служители отново се отправили към заведението. Пристигайки на място, въпросната жена им обяснила, че й бил нанесен побой от обвиняемия Н.Б. В този момент полицаите забелязали, че същият излязъл от кафенето. Полицаите няколко пъти му разпоредили да дойде при тях за изясняване на случая, но той не се подчинил. Вместо това започнал да ги обижда и да отправя неприлични жестове. При действията на задържането му от страна на полицаите, Б. оказал съпротива, изблъскал ги и побягнал. Тичайки, обвиняемият паднал, като се държал агресивно, докато му поставяли белезници. Успял да нападне единия от полицейските служители - В.С., като му причинил травматични увреждания (кръвонасядане и охлузване по кожата в областта на дясната лакътна става).  \r\nПредстои съдът да насрочи разпоредително заседание по делото.", "date": "2019.05.14", "title": "Кюстендил: Районната прокуратура повдигна обвинеие мъж за нанасяне на телесна повреда на полицай"}
{"url": "http://www.focus-news.net/news/2019/05/14/2657799/d-r-vladimir-sugarev-homeopat-vazhno-e-patsientite-da-se-informirat-za-obuchenieto-koeto-e-preminal-homeopatat-koyto-sa-izbrali-da-gi-lekuva.html", "text": "Пациентите е важно да се информират за обучението, което е преминал хомеопатът, който са избрали да ги лекува. Това каза за  Радио „Фокус“ – Пирин  хомеопатът д-р Владимир Сугарев. Той коментира въпроса, свързан с избора на хомеопат. „Искам да се обърна към хората да направят своя избор, когато посетят хомеопат. Те е важно да се поинтересуват от това как е протекло неговото обучение. Да погледнат на стената сертификатите“, допълни д-р Владимир Сугарев. Той каза още, че е важно да се обърне внимание дали медиците имат разрешително за практикуване на такъв тип лечение. „Това може да се погледне дискретно, но може и да се попита директно, като никой няма да се обиди. За мен лекари, които нямат документи или имат други специалности или някакъв завършен курс – това са хора, които не би трябвало да бъдат допускани да работят като хомеопати. Хората трябва да знаят, че трябва много внимателно да подходят, защото рискът е много голям“, заяви д-р Владимир Сугарев. \r\nДенис НИКИФОРОВ", "date": "2019.05.14", "title": "Д-р Владимир Сугарев, хомеопат: Важно е пациентите да се информират за обучението, което е преминал хомеопатът, който са избрали да ги лекува"}
{"url": "http://www.focus-news.net/news/2019/05/14/2657803/sport-poveche-ot-20-hilyadi-plovdivchani-idvat-v-sofiya-za-finala.html", "text": "Еуфорията, завладяла Пловдив за историческия финал за Купата на България между Ботев (Пловдив) и Локомотив (Пловдив), е огромна. Цели 20 000 пловдивчани ще пътуват за столицата, за да наблюдават най-важното дерби в историята на градското съперничество между \"канарчетата\" и \"смърфовете\". Именно толкова билети се очаква да бъдат продадени от организаторите за мача на стадион \"Васил Левски\" още днес, след като тази сутрин над 19 000 билета вече имаха своите притежатели, съобщиха от Професионалната футболна лига. Това ще е рекорд за родния футбол за мач в неутрален за два тима град в новата история на футбола ни.", "date": "2019.05.14", "title": "Спорт: Повече от 20 хиляди пловдивчани идват в София за финала"}
{"url": "http://www.focus-news.net/news/2019/05/14/2657807/mvr-ministar-mladen-marinov-i-poslanikat-na-rumaniya-yon-galya-obsadiha-merki-za-oblekchavane-na-trafika-prez-granichnite-punktove.html", "text": "Министърът на вътрешните работи Младен Маринов проведе среща с Н. Пр. Йон Гъля, извънреден и пълномощен посланик на Румъния в България. Това съобщиха от пресцентъра на  МВР . Двамата дадоха висока оценка на утвърденото сътрудничество в областта на вътрешните работи и изразиха готовност за продължаване на активното взаимодействие по всички въпроси от взаимен интерес.  \r\nОбсъдени бяха и съществуващи затруднения с трафика през ГКПП \"Дунав мост 2\" и ГКПП \"Дунав мост 1\", които надхвърлят компетенциите на министерствата на вътрешните работи. Министър Маринов представи вижданията на българската страна как могат да бъдат отстранени съществуващите трудности, а посланик Гъля пое ангажимент да информира компетентните румънски власти. Декларирана бе готовност и от двете страни да се работи съвместно за увеличаване на пропускателната способност на граничните пунктове и ускоряване на трафика, което е в интерес на гражданите на двете страни.", "date": "2019.05.14", "title": "МВР: Министър Младен Маринов и посланикът на Румъния Йон Гъля обсъдиха мерки за облекчаване на трафика през граничните пунктове"}
{"url": "http://www.focus-news.net/news/2019/05/14/2657786/ria-novosti-pompeo-se-nadyava-na-nova-sreshta-s-lavrov-v-yaponiya.html", "text": "Държавният секретар на САЩ заяви, че се надява да проведе нова среща със своя руски колега Сергей Лавров на срещата на върха на Г-20 в японския град Осака, предава  РИА Новости . \r\n„Радвам се да ви видя отново, за втори път за няколко седмици, много се радвам. Също така се надявам да се срещнем отново на форума на Г-20 в Осака и че ще има още много възможности за нашия диалог“, заяви Помпео в началото на преговорите с Лавров. \r\nПревод и редакция:", "date": "2019.05.14", "title": "РИА Новости: Помпео се надява на нова среща с Лавров в Япония"}
{"url": "http://www.focus-news.net/news/2019/05/14/2657804/evropeyski-izbori-2019-kandidatite-za-evrodeputati-ot-gerb-lilyana-pavlova-i-d-r-ivo-ralchovski-se-sreshtnaha-s-predstaviteli-na-biznesa-v-mezdra-i-vratsa.html", "text": "„Последните дни посещаваме фирми, които са на европейско ниво и в които работят млади хора. Важно е младите да останат в България. Това е трайна тенденция благодарение на политиките на ГЕРБ и за това ще работим“, заяви кандидатът за евродепутат от ГЕРБ д-р Иво Ралчовски по време на среща със служители на фирми от Враца и Мездра, съобщиха от пресцентъра на  ПП ГЕРБ .  \r\n„Преди три години обещахме да има видими резултати за град Враца и сега като действащ общински съветник мога да заявя, че те вече са факт. Все повече отстоявам тезата, че Враца и Северозападният регион се развиват с ускорен темп. Показателен е фактът с новите инвестиции и реализирането на големи инфраструктурни проекти. Ангажиментът на правителството към региона личи и с излъчването на моята кандидатура за евродепутат“, заяви д-р Ралчовски. \r\n„Много е важно кои хора ще ни представляват в Европейския парламент. Имаме нужда от личности, които ще защитават българския интерес в обединена Европа. България е равноправен член в ЕС. За да може да защитим достойното място на страната ни в Европа, подкрепете листата на ПП ГЕРБ на 26 май“, призова д-р Иво Ралчовски. \r\n„Когато бях министър на регионалното развитие и благоустройството дадохме старт на важни за Враца и региона проекти. Радвам, че днес виждам преобразяването на града. Това е доказателство, че със съвместните усилия на държавната, местна власт, добрите кметове и благодарение на европейското финансиране, градовете могат да станат по-добро място за живеене. Благодаря на всеки един от Вас, защото бизнесът е този, който създава работни места, а износът – важна част от българската икономика“, подчерта кандидатът за евродепутат от ГЕРБ Лиляна Павлова. Тя поясни значимостта на предстоящите европейски избори. „Важно е кой ще ни представлява в Европейския парламент, за да отстоява българския интерес в Европа. Това е възможно само с представителите на силната листа на ГЕРБ – хора, утвърдили се със своя капацитет и опит през годините в различни сфери на дейност“, уточни Лиляна Павлова. Тя бе категорична, че за да продължи да се развива държавата, трябва да има синхрон между властите. „Вярвам, че това става с много работа и общи усилия. Надявам се на вашата подкрепа, за да отстояваме постигнатото до този момент и за да има повече европейско финансиране за регионите, така че да достигнем и до най-малкото населено място. Ще работим усилено, за да има повече европейски средства и за фирми, които да инвестират в модерни технологии, за да бъдат конкурентоспособни и реализират продукцията си на европейски пазар“, допълни Павлова. \r\nКандидатът за евродепутат от ГЕРБ Лиляна Павлова се срещна и с актива на партийната структура в Криводол.", "date": "2019.05.14", "title": "Европейски избори 2019: Кандидатите за евродепутати от ГЕРБ Лиляна Павлова и д-р Иво Ралчовски се срещнаха с представители на бизнеса в Мездра и Враца"}
{"url": "http://www.focus-news.net/news/2019/05/14/2657806/evropeyski-izbori-2019-andrey-novakov-proizvedeno-v-balgariya-e-nay-dobrata-sotsialna-politika.html", "text": "„Произведено в България“ е най-добрият път за развитие на страната и най-добрата социална политика. Това заяви кандидатът за евродепутат от ГЕРБ Андрей Новаков по време на посещение на заводи в област Габрово, където се запозна с производството на машиностроителни предприятия в Габрово и Дряново, съобщиха от пресцентъра на  ПП ГЕРБ .   \r\n„Ниски данъци и свобода за бизнеса е пътят, който се поддържа през последните 10 години. Развитието на фирмите, инвестициите и модернизацията на производствата са доказателство, че това е правилната посока. Благодарение на премиера Бойко Борисов и ГЕРБ през последните години в страната има рекордни нива на производство, инвестиции и хиляди нови работни места“, коментира още Андрей Новаков. Той подчерта, че европейските избори не са само за български представители в Европейския парламент, а са избори за България. „От тях зависи дали политическата и икономическата обстановка в страната ще останат стабилни, което е важно за бизнеса, инвестициите и работните места“, каза още Андрей Новаков. \r\nВ Дряново, където посети машиностроително предприятие, кандидатът за евродепутат подчерта, че е удовлетворен да види резултата от европейските проекти и средства, реализирани в инвестиции и модернизация на производството, благодарение на което ежегодно се увеличава оборотът на предприятието и работните заплати.", "date": "2019.05.14", "title": "Европейски избори 2019: Андрей Новаков: „Произведено в България“ е най-добрата социална политика"}
{"url": "http://www.focus-news.net/news/2019/05/14/2657805/evropeyski-izbori-2019-rik-smolyan-upalnomoshti-trima-svoi-chlenove-da-priemat-byuletinite-za-izborite-i-da-osashtestvyat-kontrol-pri-transportiraneto-im.html", "text": "Със свое решение № 37-ЕП от 13.05.2019, Районна избирателна комисия – Смолян упълномощи трима свои членове за приемане бюлетините за района и осъществяване на контрол при транспортирането и доставката им, при произвеждане на изборите за членове на Европейския парламент от Република България на 26 май 2019 г. Това съобщиха от  Районна избирателна комисия – Смолян . \r\nПостъпило е писмо с изх.№ЕП-15-61/11.05.2019 г. от ЦИК, относно необходимостта от упълномощаване на трима представители на РИК – Смолян, които да получат отпечатаните хартиени бюлетини за 22 ИР – Смолянски. Пълномощниците на РИК – Смолян следва след получаване на хартиените бюлетини предназначени за избирателния район да осъществят контрол по транспортирането и доставката им. \r\nУпълномощените лица ще бъдат своевременно уведомени от ЦИК за конкретната дата, час и място за получаване на хартиените бюлетини, при произвеждане на изборите за членове на Европейския парламент от Република България на 26 май 2019 г. На основание чл. 72, ал.1, т.1 от ИК и писмо с изх.№ЕП-15-61/11.05.2019 г. от ЦИК, и в изпълнение на Решение №158-ЕП/12.04.2019 г. на ЦИК, РИК- Смолян реши да упълномощи Иван Милков Гавазов – Зам.-председател на РИК – Смолян, Димитър Карамфилов Трендафилов – член на РИК – Смолян и Стефка Дафова Станкова – член на РИК – Смолян да получат хартиените бюлетини предназначени за избирателния район и да осъществят контрол по транспортирането и доставката им. \r\nНа основание чл. 73, ал. 1 от ИК настоящото решение подлежи на оспорване в тридневен срок от обявяването му пред ЦИК.", "date": "2019.05.14", "title": "Европейски избори 2019: РИК - Смолян упълномощи трима свои членове да приемат бюлетините за изборите и да осъществят контрол при транспортирането им"}
{"url": "http://www.focus-news.net/news/2019/05/14/2657808/vitseprezidentat-iliyana-yotova-organizira-studentska-laboratoriya-tema-evropa-v-shumenskiya-universitet.html", "text": "На 15 май вицепрезидентът Илияна Йотова организира Студентска лаборатория „Тема: Европа“ в Шуменски университет „Епископ Константин Преславски“. Това съобщиха от  прессекретариата на държавния глава . Дискусията ще се проведе от 13.00 часа в Аулата на университета.  \r\n„Тема: Европа“ е поредица от срещи, които вицепрезидентът провежда със студенти. Целта на разговорите е да се чуят позициите на младите хора за развитието на европейския проект и ролята на България в него.", "date": "2019.05.14", "title": "Вицепрезидентът Илияна Йотова организира Студентска лаборатория „Тема: Европа“ в Шуменския университет"}
{"url": "http://www.focus-news.net/news/2019/05/14/2657810/kyustendil-871-uchenitsi-ot-oblastta-sa-podali-zayavlenie-za-yavyavane-na-parvi-darzhaven-zrelosten-izpit-po-balgarski-ezik-i-literatura.html", "text": "871 ученици от областта са подали заявление за явяване на първи държавен зрелостен изпит по български език и литература. Това съобщиха за  Радио „Фокус” – Кюстендил  от Регионално управление на образованието – Кюстендил. 79 ученици са избрали математика за втори изпит, а 120 са предпочели география и икономика. 144 ученици трябва да покажат натрупаните през годините знания по предмета „Философски цикъл”. Най-много ученици са предпочели да се явят на втори изпит по биология и здравно образование – 251. 172 души ще положат изпит по английски език, а 19 ученици по история и цивилизация. Най-малко са подадените заявления по физика и астрономия, химия и опазване на околната среда, както и по испански език. Общият им брой е 13. Подалите заявления за държавен зрелостен изпит за придобиване на степен за професионална квалификация са 85 ученици. Само двама ученици са подали заявление за трети държавен зрелостен изпит, който е по желание. \r\nВенцеслав ИЛЧЕВ", "date": "2019.05.14", "title": "Кюстендил: 871 ученици от областта са подали заявление за явяване на първи държавен зрелостен изпит по български език и литература"}
{"url": "http://www.focus-news.net/news/2019/05/14/2657812/blagoevgrad-2-967-chetvartoklasnitsi-sa-se-yavili-na-natsionalno-vanshno-otsenyavane-po-chovek-i-obshtestvo-v-oblastta.html", "text": "2 967 четвъртокласници са се явили на Национално външно оценяване по Човек и общество в Благоевградска област. Това каза за  Радио „Фокус“ - Пирин  Методи Попов, началник на отдел „Инспектиране и организационно-методическа дейност“ към Регионално управление по образованието - Благоевград. По думите му днес е отчетен и най-голям брой присъстващи от проведените до момента изпити за четвърти клас тази година. Той отбеляза, че форматът на изпита не е променян от години. Попов уточни, че „малките матури“ днес са се провели в 99 учебни заведения в областта. Експертът припомни, че резултатите от теста трябва да излязат до 3 дни след него. Той каза още, че на 16 май предстои да се проведе и последният изпит за четвъртокласниците – по Човекът и природата. \r\nНатали СТЕФАНОВА", "date": "2019.05.14", "title": "Благоевград: 2 967 четвъртокласници са се явили на Национално външно оценяване по Човек и общество в областта"}
{"url": "http://www.focus-news.net/news/2019/05/14/2657809/evropeyski-izbori-2019-kandidatat-za-evrodeputat-ot-gerb-andrey-novakov-shte-poseti-harmanli-na-15-may.html", "text": "Кандидатът за европейски депутат от листата на ГЕРБ и СДС Андрей Новаков ще посети Харманли на 15 май 2019 г. Това съобщиха от пресцентъра на  ПП ГЕРБ . От 15.30 часа той ще се срещне с жители на общината и симпатизанти в залата на Културен център Харманли.", "date": "2019.05.14", "title": "Европейски избори 2019: Кандидатът за евродепутат от ГЕРБ Андрей Новаков ще посети Харманли на 15 май"}
{"url": "http://www.focus-news.net/news/2019/05/14/2657813/kyustendil-bibliotekata-kam-chitalishte-zora-v-dupnitsa-provede-sreshta-s-maya-bocheva.html", "text": "Библиотеката към читалище „Зора” в Дупница проведе среща с Мая Бочева. Това съобщи за  Радио „Фокус” – Кюстендил  Валентина Алексиева, главен библиотекар към читалището. По думите ѝ събитието е по повод Националната библиотечна седмица, която се провежда от 13 до 18 май. На среща с авторката са били възпитаници на Детска градина „Мечта”, а на него са представени книгите „колко е часът? Наръчник за времето” и „Кой светна луната?”. „Проведоха се много игри с децата. Приказните герои и техните истории оживяха в мултимедиен проект. Чрез живия контакт и въздействието на художественото слово целта на срещата е да насърчи любовта на най-малките към богатството на литературата, да привлече вниманието им към възпитателната сила на книгите и да ги приобщи към обществената кауза на изкуството”, каза Валентина Алексиева. В края на творческата среща децата са получили и картичка с автограф от Мая Бочева. \r\nВенцеслав ИЛЧЕВ", "date": "2019.05.14", "title": "Кюстендил: Библиотеката към читалище „Зора” в Дупница проведе среща с Мая Бочева"}
{"url": "http://www.focus-news.net/news/2019/05/14/2657815/plovdiv-rayonnata-prokuratura-privleche-kato-obvinyaem-i-zadarzha-73-godishen-mazh-za-bludstvo.html", "text": "Днес, 14 май 2019 г., Районна прокуратура - Пловдив привлече като обвиняем М. М., на 73 г., за това, че извършил блудствени действия с лице, ненавършило 14-годишна възраст – момиче на 13 години, престъпление по чл. 149 ал. 1 от Наказателния кодекс. Това съобщиха от пресцентъра на  Апелативна прокуратура - Пловдив . До момента е установено, че на 2 май 2019 г., в гр. Пловдив, обвиняемият М. М. бил в автобус от градския транспорт, където работил като кондуктор. При престой на последната спирка в автобуса се качило 13-годишното момиче. М. М. отишъл при нея и извършил блудствени действия.   \r\nОбвиняемият е задържан за срок от 72 часа с постановление на наблюдаващия прокурор. Предстои Районна прокуратура - Пловдив да внесе искане в съда за определяне на мярка за неотклонение „задържане под стража“ спрямо него.", "date": "2019.05.14", "title": "Пловдив: Районната прокуратура привлече като обвиняем и задържа 73-годишен мъж за блудство"}
{"url": "http://www.focus-news.net/news/2019/05/14/2657814/vetko-arabadzhiev-ostava-okonchatelno-v-aresta.html", "text": "Окончателно бизнесменът Ветко Арабаджиев остава в ареста след няколкочасово заседание, по време на което адвокатът на Арабаджиев и членовете на съдебния състав си размениха остри реплики, предаде  БНР . Спецапелативните съдии потвърдиха най-тежката мярка за неотклонение, която постанови Специализираният наказателен съд, след като Арабаджиев беше екстрадиран от Испания. Според съда има опасност на свобода той да се укрие или да извърши друго престъпление както заради финансовия ресурс, с който разполага, така и заради факта, че беше издирван от българските служби повече от половин година. \r\nВ момента Специализираният апелативен съд гледа мярката за неотклонение на друг бизнесмен - собственикът на \"Винпром\"- Карнобат Миню Стайков, когото наскоро прокуратурата обвини в злоупотреба със средства от европейски програми. Според неофициална информация заради продължителното си задържане Стайков е обявил гладна стачка.", "date": "2019.05.14", "title": "Ветко Арабаджиев остава окончателно в ареста"}
{"url": "http://www.focus-news.net/news/2019/05/14/2657818/kyustendil-grazhdani-signalizirat-za-opiti-za-umishleno-uvrezhdane-na-golyamo-darvo-v-tsentara-na-grada.html", "text": "Жители на Кюстендил алармират за опити за умишлено увреждане на голямо дърво в центъра на града, предаде репортер на  Радио „Фокус” – Кюстендил . Става въпрос за голяма върба при Римските терми в града. В основата и в корените на дървото се забелязват механично направени дупки, а около тях има следи от излята течност. \r\n„Фокус” изпрати сигнала към Община Кюстендил за проверка на случая. \r\nВенцеслав ИЛЧЕВ", "date": "2019.05.14", "title": "Кюстендил: Граждани сигнализират за опити за умишлено увреждане на голямо дърво в центъра на града"}
{"url": "http://www.focus-news.net/news/2019/05/14/2657817/evropeyski-izbori-2019-emil-radev-v-silistra-okolo-60-ot-promenite-v-zakonodatelstvoto-ni-sa-svarzani-s-evropeyski-normi.html", "text": "Около 60% от промените в българското законодателство са свързани с въвеждането на европейски норми. Затова е важно България да може да разчита на хора, които отговорно и компетентно защитават интересите ѝ в Европейския парламент. Това заяви в Силистра кандидатът за евродепутат от листата на ГЕРБ и СДС Емил Радев, съобщиха от пресцентъра на  ПП ГЕРБ . В провелата се среща с членове и симпатизанти на ГЕРБ в града взеха участие и народният представител Алтимир Адамов, кметовете на Силистра и Кайнарджа д-р Юлиян Найденов и Любен Сивев, областният координатор на ГЕРБ - Силистра Тодор Тодоров, областният ръководител на Жени - ГЕРБ Денка Михайлова и общинският ръководител на партията д-р Мария Стойчева. \r\n„Европейските институции вероятно за мнозина са твърде далеч от хората, а работата им понякога звучи доста абстрактно, но има пряко отражение върху живота на 500 млн. европейци и генерира ползи, които са наистина близо до всички. Това означава, че има поне 500 млн. причини да подкрепим обединена и просперираща Европа, а подкрепата за ГЕРБ е подкрепа и за силния глас на България в ЕС”, категоричен бе Емил Радев.  \r\nТой се ангажира да продължава да работи за по-добри условия за българския бизнес. „Според прогнозите на Европейската комисия България е в Топ 3 на държавите с очакван най-висок икономически растеж. Безработицата у нас е рекордно ниска. Откриват се нови заводи, което е ясен знак, че усилията на правителството на премиера Борисов и на всички ни, които защитаваме българските интереси, дават резултат. Необходимо е да запазим стабилността в държавата, защото това е другият решаващ фактор за добрия бизнес климат”, отбеляза Радев.", "date": "2019.05.14", "title": "Европейски избори 2019: Емил Радев в Силистра: Около 60% от промените в законодателството ни са свързани с европейски норми"}
{"url": "http://www.focus-news.net/news/2019/05/14/2657816/yeni-safak-ispanska-fregata-otkaza-da-vleze-v-ormuzkiya-protok-zaedno-s-amerikanskiya-samoletonosach.html", "text": "Във вторник Испания нареди временно изтегляне на своята фрегата от оглавяваната от САЩ бойна флота във водите в близост до Персийския залив, пише електронното издание на турския вестник  Yeni Safak . \r\nРешението е взето заради напрежението в региона между Вашингтон и Техеран. \r\nИспанската агенция EFE цитира източници от Министерството на отбраната, които казват, че фрегатата „Мендес Нунес“ с 215 моряци на борда няма да премине Ормузкия проток заедно с флотата, оглавявана от американския самолетоносач USS Abraham Lincoln. \r\nТе твърдят, че министърът на отбраната Маргарита Роблес е разпоредила временното изтегляне на фрегата от бойната флота, докато тя остава в Близкия изток. \r\nФлотът вече е преминал Баб ал-Мандеб – пролив между Йемен и Арабския полуостров и Джибути и Еритрея на Рога на Африка. Протокът свързва Индийския океан с Червено море. \r\nВодената от САЩ флота се насочва към Ормузкия пролив. \r\nНапрежението в региона ескалира, след като Вашингтон изпрати ракетна батарея „Пейтриът“ и десантни кораби в Близкия Изток. \r\nОт Пентагона заявиха, че това се прави, за да бъдат защитени интересите на САЩ на фона на индикациите за увеличена готовност за осъществяване на офанзивни операции от Иран. Освен авионосната ударна група на „Ейбъхъм Линкълн“, по-рано тази седмица САЩ изпратиха в района и стратегически бомбардировачи. \r\nДва саудитски петролни танкера и норвежки кораб бяха мистериозно повредени през уикенда в Оманския залив, близо до Обединените арабски емирства. \r\nНапрежението по този натоварен морски път е високо, след като Иран заплаши да затвори Ормузкия пролив, ако неговите доставки на петрол бъдат възпрепятствани. \r\nПревод и редакция:", "date": "2019.05.14", "title": "Yeni Safak: Испанска фрегата отказа да влезе в Ормузкия проток заедно с американския самолетоносач"}
{"url": "http://www.focus-news.net/news/2019/05/14/2657820/plovdiv-veche-sa-izvestni-pobeditelite-v-sedmiya-mezhdunaroden-konkurs-za-humor-i-satira-golyamata-kashta-na-madrite-hora-v-asenovgrad.html", "text": "Вече са известни победителите в Седмия международен конкурс за хумор и сатира „Голямата къща на мъдрите хора” в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Община Асеновград. Първа награда за карикатура се присъжда на Веселин Зидаров от град Трявна, втора награда е за Ириен Трендафилов от град Пловдив, а трето място заема Константин Казанцев от град Киев, Украйна. Почетни грамоти са присъдени на петима души от град София Николай Георгиев- Кайо, Мирослав Божков, Христо Недялков, Мая Чолакова и Валери Александров. \r\nПърво място при наградите за хумористични и сатирични творби е присъдено за Диана Фъртунова от град Бургас, второто място е за Валери Иванов от град Пазарджик, а третото място е за Христо Недялков от град София. Почетни грамоти ще бъдат дадени на Васил Иванов от град Чирпан, Иван Овчаров от град Варна, Валентин Димитров от град Варна, Лозан Такев от град София и Тодор Билчев от град Русе. \r\nКвалитетното жури, отличило победителите, бе в състав председател акад. Георги Гълов-народен деятел на културата, и членове проф. Цочо Пеев- заслужил деятел на културата, и Калин Калинов- масмедиен експерт. \r\nТържествената церемония по връчването на наградите ще се състои на 21 май  от 18.00 ч. в Градската библиотека „Паисий Хилендарски” в Асеновград. Тя ще бъде съпътствана със забавна програма от хумористични етюди с участието на актьорите от Сатиричния театър Добриела Попова и Емил Емилов под акомпанимента на Хайгашот Агасян.", "date": "2019.05.14", "title": "Пловдив: Вече са известни победителите в Седмия международен конкурс за хумор и сатира „Голямата къща на мъдрите хора” в Асеновград"}
{"url": "http://www.focus-news.net/news/2019/05/14/2657819/veliko-tarnovo-vazstanoveno-e-dvizhenieto-po-pat-i-3-byala-pleven-v-rayona-selo-maslarevo.html", "text": "Възстановено е движението по път I-3  Бяла - Плевен в района с. Масларево. Това съобщиха от пресцентъра на  Агенция \"Пътна инфраструктура\" .", "date": "2019.05.14", "title": "Велико Търново: Възстановено е движението по път I-3  Бяла - Плевен в района село Масларево"}
{"url": "http://www.focus-news.net/news/2019/05/14/2657821/evropeyski-izbori-2019-kandidatat-za-evrodeputat-mladen-shishkov-se-sreshtna-s-rabotnitsi-i-sluzhiteli-v-shivashki-predpriyatiya-v-rakovski.html", "text": "Кандидатът за член на ЕП от листата на ГЕРБ и СДС Младен Шишков се срещна с работници и служители в две шивашки предприятия в Раковски. Това съобщиха от пресцентъра на  ПП ГЕРБ . Той бе придружен от кмета и административен секретар на ГЕРБ - Пловдив област Павел Гуджеров, както и от членове на общинското ръководство на ГЕРБ - Раковски. Шишков сърдечно благодари  за гостоприемството и отзивчивостта на домакините, които  го приеха изключително радушно. \r\n„Осъзнавайки какво означава да нарушиш работния цикъл  в едно предприятие се постарахме да бъдем максимално кратки в посланията си.  \r\nВъпреки това се получи интересна дискусия, изпълнена както с конструктивни критики, така и с положителни оценки за направеното до момента, коментира Шишков. По думите му основните въпроси, които задават при срещите хората е защо да гласувам и защо да подкрепя ГЕРБ на Европейските избори на 26 май. \r\nШишков подчерта, че листата на ПП ГЕРБ е съставена от доказани професионалисти, които умеят да общуват с Европейските институции и могат да гарантират, че гласът на България се чува в Европа и даде за пример някои от постиженията на евродепутатите от ГЕРБ: Премахване на двойните стандарти в храните и в стоките,  увеличения  бюджет за страната през следващия програмен период от 14 на 18 милиарда, като уточни, че този начин се разбива митът за спиране на европейското финансиране след 2020 година.  По думите му това означава и повече средства за земеделие, инфраструктура, наука и образование, за младежки политики, за иновации, за развитие на бизнеса. Той заяви, че при добър резултат на Европейските избори, стабилността на правителството ще се запази и то ще продължи да води страната ни в правилната посока. И изтъкна, че едва ли има българин който да иска да се върнат времената на тежки кризи и забавено развитие, които помним от 90-те години и от правителството на Пламен Орешарски. В заключение Младен Шишков подчерта, че управлението на ПП ГЕРБ успя да утвърди България като надежден и стабилен партньор на международната сцена. Освен това държавата ни е една от най-стабилните и бързо развиващи се на Балканите и в Европа.", "date": "2019.05.14", "title": "Европейски избори 2019: Кандидатът за евродепутат Младен Шишков се срещна с работници и служители в шивашки предприятия в Раковски"}
{"url": "http://www.focus-news.net/news/2019/05/14/2657789/mayk-pompeo-tramp-iska-da-podobri-otnosheniyata-s-rusiya.html", "text": "Президентът на САЩ Доналд Тръмп се стреми към подобрение на отношенията с Русия, заяви във вторник американския държавен секретар Майк Помпео преди началото на преговорите с руския си колега Сергей Лавров, предава  ТАСС . \r\n„Президентът Тръмп прави всичко, за да подобри отношенията между нашите страни“, отбеляза той. \r\nПревод и редакция:", "date": "2019.05.14", "title": "Майк Помпео: Тръмп иска да подобри отношенията с Русия"}
{"url": "http://www.focus-news.net/news/2019/05/14/2657823/varna-zabrana-za-stroitelstvo-v-kurortite-vliza-v-sila-ot-15-may.html", "text": "Извършването на всички видове строителни дейности в курортните комплекси край Варна се забранява от 15 май. Забраната ще бъде в сила до 1 октомври. Тя ще важи за територията на комплексите „Златни пясъци“, „Св. св. Константин и Елена“, к.к „Чайка“, к.з. „Прибой“, курортна зона – местност Манастирски рид, предаде репортер на  Радио „Фокус“ – Варна . От утре се спира достъпът на тежка строителна механизация и на всякакви превозни средства, доставящи строителни материали в комплексите. Изключение се допуска за неотложно аварийно-ремонтни дейности, съгласно чл. 15 от Закона за устройство на черноморското крайбрежие (ЗУЧК). До днес възложителите и изпълнителите на незавършени строежи на територията на комплексите се задължават да предприемат необходимите мерки за ограждане и обезопасяване на строителните обекти, да демонтират временно поставените обслужващи обекти, които са извън границата на строителната площадка, както и да почистят и възстановят нарушените в резултат на строително-монтажните работи, тротоари и пътни настилки около строежите. Засегнатите от строителството зелени площи трябва да бъдат почистени от строителни отпадъци, обработени и засадени със съответния вид декоративна растителност. Дейността по изпълнението на настоящата заповед се осъществяват от „Общинска полиция“, съответното РПУ и районен кмет. За нарушаване на забраната, физическите лица ще се наказват с глоби от 1000 до 10 000 лева, а на едноличните търговци и на юридическите лица ще се налага имуществена санкция в размер от  10 000 лева до 50 000 лева. \r\nДиана СТОЕВА", "date": "2019.05.14", "title": "Варна: Забрана за строителство в курортите влиза в сила от 15 май"}
{"url": "http://www.focus-news.net/news/2019/05/14/2657822/eli-podgorska-obshtina-dupnitsa-obshtinata-prodalzhava-da-razshiryava-sotsialnata-infrastruktura-i-sotsialnite-uslugi.html", "text": "Общината продължава да разширява социалната инфраструктура и социалните услуги. Това каза за  Радио „Фокус” – Кюстендил  Ели Подгорска, началник на отдел „Проекти с европейски и национално финансиране” към Община Дупница. „Това е една изключително актуална тема. Община Дупница успешно продължава процеса на деинституционализацията  чрез замяна на институционалния модел и въвеждане на грижи в семейството или близка до семейна среда. В момента изпълняваме един проект, които стартира в края на 2017 година. Тогава се подписа договорът за изграждане на център от семеен тип за деца. В този център се предвижда да има 12 места. Той е с европейско финансиране по Оперативна програма „Региони в растеж 2014- 2020”, каза Ели Подгорска. Финансовият ресурс по този проект е приблизително 400 000 лева, като срокът за изпълнение на проекта е 20 месеца. Самият център за настаняване от семеен тип се изгражда в района на бившите казарми. „Към настоящия момент самата сграда е построена на груб строеж и строителните работи продължават. Другото, което предстои по проекта, е  обзавеждане на самия център”, каза Ели Подгорска. \r\nВенцеслав ИЛЧЕВ", "date": "2019.05.14", "title": "Ели Подгорска, Община Дупница: Общината продължава да разширява социалната инфраструктура и социалните услуги"}
{"url": "http://www.focus-news.net/news/2019/05/14/2657825/kmetat-na-sofiya-yordanka-fandakova-shte-prisastva-na-predstavyaneto-na-20-novi-avtobusa-v-depoto-na-garazh-zemlyane.html", "text": "Кметът на София Йорданка Фандъкова ще присъства на представянето на 20 нови автобуса. Това съобщиха от пресцентъра на  Столична община . Събитието ще се проведе в 12.00 часа в депото на гараж „Земляне“. 20-те автобуса от марката \"МАН\" ще тръгнат по линия 11 от 15 май. Те са 18-метрови, съчленени, нископодови, климатизирани, предлагат WiFi. От утре ще обслужват линия 11, като ще свързват кв. „Гео Милев“ и  район „Овча Купел“ .  \r\nОчаква се до края на месеца да бъдат пуснати още 20 автобуса по линия 280.", "date": "2019.05.14", "title": "Кметът на София Йорданка Фандъкова ще присъства на представянето на 20 нови автобуса в депото на гараж „Земляне“"}
{"url": "http://www.focus-news.net/news/2019/05/14/2657824/kyustendil-po-evropeyski-proekt-obshtina-dupnitsa-izgrazhda-prehodno-zhilishte-za-detsa.html", "text": "По европейски проект Община Дупница изгражда преходно жилище за деца. Това каза за  Радио „Фокус” – Кюстендил  Ели Подгорска, началник на отдел „Проекти с европейски и национално финансиране” към Община Дупница. По думите й центърът ще се намира в района на бившите казарми. Той се реализира и  с финансовата подкрепа на Оперативна програма „Региони в растеж”. Там предстои да се изгради преходно жилище за деца, което е с капацитет 8 места. Проектът предвижда да се изпълни в рамките на 18 месеца с приблизителна стойност от 380 000 лева. Към настоящия момент преходното жилище е на база груб строеж, като там се предвижда облагородяване на дворното пространство, оборудване и обзавеждане. Идеята е, след приключване на проекта, центърът да бъде напълно готов, във вид, в който да посрещне своите обитатели. „По проекта „Подай ръка” за изграждане на преходно жилище има планувано и предстои да се извърши ремонт и въвеждане на газификация в центъра за социална рехабилитация и интеграция, който се намира в сградата на поликлиниката”, каза Ели Подгорска. По думите й обезпечаването на самата услуга ще се реализира по друг проект, който в момента се разписва от Община Дупница и ще бъде внесен за кандидатстване в началото на юни месец. Срокът за кандидатстване там е до края на 2019 година, но с оглед на това, че строителството напредва, идеята на общината е този проект да бъде входиран в началото на юни, за да може по – бързо да се случи това извеждане на децата от дома. \r\nВенцеслав ИЛЧЕВ", "date": "2019.05.14", "title": "Кюстендил: По европейски проект Община Дупница изгражда преходно жилище за деца"}
{"url": "http://www.focus-news.net/news/2019/05/14/2657827/vitsepremierite-mariyana-nikolova-i-stepan-kubiv-dogovoriha-vazstanovyavaneto-na-rabotata-na-mezhdupravitelstvenata-komisiya-za-ikonomichesko-satrudnichestvo-na-balgariya-i-ukrayna.html", "text": "За възобновяване на работата на Междуправителствената комисия за икономическо сътрудничество се договориха вицепремиерите на България и Украйна Марияна Николова и Степан Кубив по време на разговорите им в Киев. Това съобщиха от  правителствената информационна служба . Двамата обсъдиха възможността в началото на юли в Одеса да се състои работна среща, която да определи приоритетните области в дневния ред на 7-ото заседание на Междуправителствената комисия. Българският заместник министър-председател по икономическа и демографска политика предложи заседанието на комисията, която не се е събирала от 9 години, да се проведе още през есента. Вицеприемерът Марияна Николова, която е на официално посещение в Украйна, изрази очакванията на българската страна да бъдат спазени постигнатите договорености за запазване на Болградския регион в настоящите му административни граници.  \r\nПървият вицепремиер и министър на икономическото развитие и търговията на Украйна Степан Кубив предложи в работата на Междуправителствената комисия по икономическо сътрудничество да бъдат включени за обсъждане въпроси от икономическата, тарифната, образователната и военната сфера. Той настоя също така да се обърне специално внимание на децентрализацията на Украйна чрез по-задълбочени контакти между българските общини и тези на Одеска, Николаевска и Запорожка област. \r\nНиколова благодари на своя колега Степан Кубив за постигнатата договореност експертната група на Министерството на образованието на Украйна да съгласува с българските си колеги текстовете по новия Протокол за сътрудничество и обмен между министерствата на образованието и науката. „Това е необходимо за въвеждането на ясни правила за преподаване и изучаване на български език в украинските държавни училища“, заяви вицепремиерът Николова. „Разчитам, че ще бъдат спазени договореностите между двете страни за осигуряване на сграда за училище с разширено изучаване на български език в Одеса“, отбеляза заместник министър-председателят и призова украинската страна да ускори финализирането на процедурата.  \r\nНа официална церемония в Националната музикална академия на Украйна „П. И. Чайковски“, Николова и Кубив откриха мемориална плоча по случай 100-годишнината от установяването на дипломатически отношения между двете страни.", "date": "2019.05.14", "title": "Вицепремиерите Марияна Николова и Степан Кубив договориха възстановяването на работата на Междуправителствената комисия за икономическо сътрудничество на България и Украйна"}
{"url": "http://www.focus-news.net/news/2019/05/14/2657830/evropeyski-izbori-2019-nikolay-dikov-kandidat-za-evrodeputat-evropa-raboti-za-stara-zagora.html", "text": "Нашата работа е да създадем повече предпоставки, повече условия за инвестиции, по-голяма конкурентоспособност, а това от своя страна да доведе до повишаване на минималната и средна работна заплата. Това заяви кандидатът за евродепутат Николай Диков днес при посещението си в две от предприятията в Стара Загора, развиващи своята дейност в хранителната и промишлената индустрия, съобщиха от пресцентъра на  ПП ГЕРБ . „Европа работи за Стара Загора! Искам бизнесът да се чувства спокоен да инвестира тук“, каза още той. \r\n„Откакто се помня гръбнакът на Стара Загора е малкият и среден бизнес – всеки един от нас има близки около себе си, които заедно със семействата си са изградили фирма, предприятие, магазин. Европа подкрепя вложените от тях труд, време и средства чрез механизмите за инвестиции и повишаване уменията на работещите в тях“, коментира кандидатът за евродепутат.  \r\nВ същото време градът ни е с най-ниските данъци за бизнеса като такса сгради и такса смет. Общината запазва тази тенденция, която е в ползва за развитието на региона. Николай Диков посочи също, че в Стара Загора има много добра бизнес среда и ниска безработица. „Създаването на индустриална зона „Загоре“ заедно с държавата е добър стимул за развитие. Ние търсим производства с висока добавена стойност, търсещи специалисти и предлагащи високи заплати. Стара Загора има потенциал“, категоричен бе кандидатът за евродепутат. \r\nОбщинският ръководител на ГЕРБ и зам.-председател на Народното събрание Емил Христов също се включи в срещите днес.", "date": "2019.05.14", "title": "Европейски избори 2019: Николай Диков, кандидат за евродепутат: Европа работи за Стара Загора"}
{"url": "http://www.focus-news.net/news/2019/05/14/2657828/evropeyski-izbori-2019-angel-dzhambazki-nyama-kak-da-podkrepim-predlozheniyata-za-tol-sistemata.html", "text": "Няма как да подкрепим предложенията за тол системата. Това каза на среща с превозвачи в Плевен Ангел Джамбазки, кандидат за евродепутат от ВМРО-БНД, предаде кореспондент на  Радио „Фокус“ . ,,Водим кампания цяла година в полза на превозвачите. Казвахме как пакетът ,,Макрон” убива пазара, нарушава се идеята за ЕС. Оттук нататък има три варианта за Европейския парламент: гласува се това, което до сега е гласувано в пълен състав, гласуване на преработен вариант и нищо да не се гласува. Трите варианта са еднакво възможни”, каза Ангел Джамбазки. ,,Ще поискам от моята комисия, ако имам и следващ мандат, е да имаме пълноправен член на транспортна комисия. Можем да го договорим и ще имаме повече възможности за предлагане на промени и да бъдем по-активни. Проблемът е, че в България няма традиция за лобиране и тук лобизмът се мисли за нещо лошо”, добави Джамбазки. Той коментира и въпроса за тол системата. ,,Нашата група народни представители изработват позиция по отношение на тол системата. Това не може да бъде прието. Тази цена е безобразна и няма как да се случи”, каза още Джамбазки.  \r\nВиолета КРЪСТЕВА", "date": "2019.05.14", "title": "Европейски избори 2019: Ангел Джамбазки: Няма как да подкрепим предложенията за тол системата"}
{"url": "http://www.focus-news.net/news/2019/05/14/2657826/kyustendil-normalno-se-osashtestvyava-dvizhenieto-po-patishtata-v-oblastta-na-mesta-patnite-nastilki-sa-mokri.html", "text": "Нормално се осъществява движението по пътищата в областта, на места пътните настилки са мокри. Това съобщи за  Радио „Фокус” – Кюстендил  дежурният в Областно пътно управление. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.14", "title": "Кюстендил: Нормално се осъществява движението по пътищата в областта, на места пътните настилки са мокри"}
{"url": "http://www.focus-news.net/news/2019/05/14/2657811/tass-lavrov-se-nadyava-na-konkretni-resheniya-za-podobryavane-na-otnosheniyata-mezhdu-sasht-i-rusiya.html", "text": "Министърът на външните работи на Русия Сергей Лавров се надява по време на преговорите с американски му колега Майк Помпео да бъдат изработени конкретни предложения за подобряване на руско-американските отношения, предава  ТАСС . \r\n„Надявам се, че днес ще можем да изработим конкретни предложения за извеждане на руско-американските отношения от сегашното печално състояние, в което се оказаха заради различни обективни и субективни причини“, заяви Лавров във вторник в началото на преговорите с Помпео. \r\nМинистърът подчерта, че между Москва и Вашингтон съществуват проблеми, които изискват както „незабавни мерки, така и изработването на дългосрочни системни решения“. \r\n„Разбираме, че и от двете страни са се натрупали немалко подозрения и предубеждения. Не печелим нищо от това. Взаимното ожесточаване увеличава рисковете за нашата и вашата сигурност и предизвиква тревога в цялата световна общност“, продължи руският министър. \r\nПо неговите думи, Русия и САЩ трябва да започнат да градят „нова, по-отговорна и конструктивна матрица за взаимно възприемане един на друг“. „Ние сме готови на това. Разбира се, ако нашите американски партньори също проявяват насрещна заинтересованост“, добави Лавров, като отбеляза, че активизацията на контактите между ръководителите на външнополитическите ведомства на страните вселява „определен оптимизъм“. \r\nПревод и редакция:", "date": "2019.05.14", "title": "ТАСС: Лавров се надява на конкретни решения за подобряване на отношенията между САЩ и Русия"}
{"url": "http://www.focus-news.net/news/2019/05/14/2657829/vidin-37-punkta-za-izkupuvane-i-targoviya-na-gradinski-i-lozov-ohlyuv-sa-registrirani-na-teritoriyata-na-oblastite-vidin-i-montana.html", "text": "На територията контролирана от РИОСВ – Монтана са  регистрирани  37 пункта за изкупуване и търговия на градински и лозов охлюв, като 33 броя пункта са на територията на област Монтана и 4 броя на територията на област Видин. Това съобщиха за  Радио „Фокус“ – Видин  от инспекцията. \r\nПериодът за събиране и изкупуване на живи охлюви за търговски цели или фермерско отглеждане е от 10 май до 30 юни 2019 година включително. \r\nДейността по събиране от природата и изкупуване с цел търговия и износ на живи охлюви, черупки и месо, включително и за фирменото им отглеждане е регламентирана в Заповед №-РД-361/09.04.2004 г. на министъра на околната среда и водите. Градинският охлюв (Helix pomatia) и лозовият охлюв (Helix lucorum) са включени в Приложение № 4 на Закона за биологичното разнообразие. \r\nЕксперти от РИОСВ – Монтана ще извършват проверки на пунктовете за изкупуване на охлюви, като ще следят за спазването на изискванията на горепосочената заповед. \r\nЕкземплярите трябва да са с размери над 28 мм диаметър на черупките. Отговорниците на изкупвателните пунктове са длъжни да осигурят хладни или хладилни помещения за съхраняването им, подходящ амбалаж, както и калибровъчни сита за отделяне на маломерните, които трябва да се връщат веднага и на подходящи места обратно в природата. \r\nНарушителите се наказват с глоби от 100 до 1000 лв.,  на юридическите лица и на едноличните търговци се налагат имуществени санкции от 200 до 5 000 лева, съгласно разпоредбите на чл. 124 от Закона за биологичното разнообразие. \r\nВ случай, че до 30 юни останат неизнесени количества, то лицата са длъжни да декларират в РИОСВ – Монтана количествата в складовете в срок до 5 юли 2019 г., като след проверка от страна на инспекцията се съставя протокол, необходим пред МОСВ за издаване на удостоверения за износ.", "date": "2019.05.14", "title": "Видин: 37 пункта за изкупуване и търговия на градински и лозов охлюв са регистрирани на територията на областите Видин и Монтана"}
{"url": "http://www.focus-news.net/news/2019/05/14/2657831/reuters-leybaristkata-partiya-se-opasyava-che-naslednikat-na-mey-mozhe-da-otmeni-eventualna-sdelka.html", "text": "Британската опозиционна Лейбъристка партия е направила всичко по силите си, за да постигне компромис с премиера Тереза Мей и се опасява силно, че бъдещият лидер на консерваторите може да се отметне от обещанията, дадени от сегашното правителство, предава  Reuters . \r\nВторият човек на лейбъристите, отговорникът за финансите Джон Макдонъл, заяви, че митническият съюз е ключов за партията и че все още няма ясна сделка по този въпрос. \r\n„Все още не наблюдаваме нужната промяна, за да можем да подкрепим някаква сделка“, заяви той. „Не сме дори близо до това, което искаме“. \r\nПопитан от „Ройтерс“, дали разговорите са обречени, той заяви: „Влязохме в тях с добра воля и направихме всичко по силите си за постигане на традиционен британски компромис“. \r\nТой посочи, че писмото от бивши британски министри, включително Борис Джонсън, който може да е следващият лидер на Консервативната партия, с искане Тереза Мей да не се съгласява на оставане в митническия съюз, не е помогнало. \r\n„Всички се опасяваме заради писмото от Борис Джонсън, в което той казва, първо, че не приема митническия съюз, един от нашите ключови елементи и, второ, че ако той стане лидер, а той вероятно ще стане, ще отмени всяка сделка, на която сме се съгласили“. \r\n„Това не внушава оптимизъм, че може да бъде постигната сделка, която ще оцелее повече от няколко месеца“, заяви Макдонъл. \r\nПревод и редакция:", "date": "2019.05.14", "title": "Reuters: Лейбъристката партия се опасява, че наследникът на Мей може да отмени евентуална сделка"}
{"url": "http://www.focus-news.net/news/2019/05/14/2657833/evropeyski-izbori-2019-kandidatat-za-evrodeputat-d-r-ivo-ralchovski-kogato-gerb-upravlyava-glasat-na-balgariya-se-chuva-v-evropa.html", "text": "„Заставам пред Вас като част от най-силната листа на кандидатите за евродепутати. Навсякъде казвам това убедено, защото знам възможностите и целите на хората, включени в нея. Когато ГЕРБ управлява – гласът на България се чува в Европа\". Това заяви кандидатът за евродепутат от ПП ГЕРБ д-р Иво Ралчовски по време на среща с жителите на Борован, съобщиха от пресцентъра на  ПП ГЕРБ . Той добави, че благодарение на евродепутатите от ГЕРБ, България вече е извоювала своето място в Европа. \r\n„В мандата, който изтича, България имаше гласуван бюджет от 14 млрд. лв., а за новия период той ще е около 18 млрд. лв. Парите ги има, въпросът е някой да знае как да ги поиска и те да се използват целесъобразно. Европа не е нещо далечно. Тя е всичко онова градивно и ново, което се случва в нашия град или село и което всички ние виждаме”, допълни д-р Ралчовски и припомни как изглеждаше Враца преди четири години. \r\n„Резултатите са видими, защото ние работим в екип – евродепутатите от ГЕРБ, правителството, кметът на община Враца и общинските съветници от ГЕРБ. Като пример за европейска солидарност можем да посочим ремонтираните „Крайречен булевард” и „Христо Ботев” във Враца, обновяването на пешеходната зона в центъра на града, ремонта на административната сграда на Община Враца, обновените многофамилни жилищни сгради, ремонт на детски градини и учебни заведения. Изграждането на пътя между Ботевград и Видин е приоритет за правителството. Наред с изпълнението на големи инфраструктурни проекти в областта се откриват нови предприятия и има засилен инвеститорски интерес. Всичко това е резултат от нашата работа и ще продължи да се случва, ако партията спечели европейските избори. Подкрепете ни на 26 май, за да продължим правилната посока на развитие”, призова д-р Иво Ралчовски.  \r\nНеговата кандидатура подкрепиха общинският съветник от ГЕРБ д-р Наташка Велчовска, общинският ръководител на партията в Борован Георги Гетовски и организационният секретар д-р Цезар Пенчев.", "date": "2019.05.14", "title": "Европейски избори 2019: Кандидатът за евродепутат д-р Иво Ралчовски: Когато ГЕРБ управлява, гласът на България се чува в Европа"}
{"url": "http://www.focus-news.net/news/2019/05/14/2657836/ksb-i-nsorb-shte-rabotyat-zaedno-za-promeni-v-zakonodatelstvoto-kasaeshto-stroitelno-investitsionniya-protses.html", "text": "Ръководството на Камарата на строителите в България (КСБ) и Управителният съвет на Националното сдружение на общините в Република България (НСОРБ) проведоха работна среща. Това съобщиха от пресцентъра на  КСБ . „Искам да благодаря на КСБ за инициативата за провеждането на тази среща. Надявам се съвместните ни конструктивни действия да продължат, за да бъдем взаимно полезни при решаване на трудностите пред дейността и на двете организации“, каза в началото на срещата инж. Даниел Панов, председател на УС на НСОРБ и кмет на община Велико Търново. От своя страна председателят на УС на КСБ инж. Илиян Терзиев също благодари  за бързата реакция за организиране на среща. „Причината да сме тук е желанието ни да обединим усилията си и да работим за подобряване на законодателството, за правила,  за ограничаване  на сивия сектор и за  намаляване на административната тежест, която е проблем и за общините, и за строителите. Бихме желали тези срещи да продължат и заедно да работим за благото на нашата държава“, каза още инж. Терзиев. \r\nОт страна на Камарата в дискусията се включиха и Владимир Житенски, зам.-председател на УС на КСБ, инж. Благой Козарев, член на Изпълнителното бюро и на УС, председател на секция „Хидротехническо строителство, ВиК мрежи и съоръжения“ и член на Съвета на директорите на в. „Строител“, Любомир Пейновски, член на УС на КСБ, изпълнителният директор инж. Мирослав Мазнев, инж. Лидия Станкова, директор на Дирекция „Анализи, строителство, професионална квалификация и мониторинг“, и Ренета Николова,  прокурист и главен редактор на в. „Строител“. От НСОРБ участие в срещата взеха Иво Димов, зам.-председател на УС на НСОРБ и кмет на  Димитровград, и членовете на УС на Сдружението Елен Герджиков, председател на Столичния общински съвет, д-р Емил Кабаиванов, кмет на Карлово, Златко Живков, кмет на Монтана, Иванка Петрова, кмет на Смядово, както и членовете на Контролния съвет Радослав Ревански, кмет на Белица, Красимира Германова, председател на Общинския съвет на Созопол, и изпълнителният директор на НСОРБ Силвия Георгиева. \r\nПо време на срещата представителите на двете организации разискваха действащото законодателство, касаещо  строително-инвестиционния процес и проблемите, с които представителите на местната власт и строителните компании се сблъскват в дейността си. Акцент беше поставен върху новите текстове в Закона за устройство на територията (ЗУТ), действащи от януари 2019 г., както и върху измененията в чл. 14, ал. 2 от Закона за Камарата на строителите, според които невписани в ЦПРС на КСБ строители могат да изпълняват само жилищни и вилни сгради с ниско застрояване и разгърната застроена площ до 100 кв. м, строежи от допълващо застрояване, както и реконструкции, преустройства, основни ремонти и смяна предназначението на строежите от пета категория. Инж. Мазнев подчерта важността на промяната и информира, че загубите от сивата икономика в сектора се изчисляват на 1,5 млрд. лева годишно. Инж. Панов посочи, че от НСОРБ приветстват направените промени, които ще доведат до повече прозрачност в бранша и сигурност за общините при възлагането на изпълнението на  поръчките.  \r\nДруга тема в разговорите бяха необходимите промени в Закона за обществените поръчки. Кметът на Монтана Златко Живков коментира, че обжалванията на търговете са бич за дейността на местната власт. Като пример той посочи фирма, която обжалва обществени поръчки в 8 от 11 общини в област Монтана, като спира изпълнението в 7 от тях. „Това са проекти по ОПРР за важни  инфраструктурни обекти и резултатът е забавяне в изпълнението на оперативните програми“, каза Живков. „Община Монтана спечели 3 от делата и на последна инстанция,  фирмата, обжалваща поръчките, ще плати глоба само 200 лв., а ние загубихме година и два месеца и сега това ще се отрази върху изпълнителя, който ще трябва да работи в съкратени срокове“, коментира Живков и подчерта, че това е сфера, в която трябва да се търсят промени в нормативната база. Председателят на УС на КСБ инж. Терзиев сподели за опита на Румъния и Полша в сферата на обществените поръчки. В северната ни съседка например обжалването не спира изпълнението на проекта. В Полша се работи по средно претеглена цена, като всички отклоняващи се с 20% предложения се отстраняват.  \r\nУчастниците в срещата обсъдиха и НПЕЕМЖС и се обединиха около необходимостта да работят заедно за продължаване на програмата, която е доказала своята ефективност и ползи както за икономиката, така и за подобряване на качеството на живот в общините. \r\nНа срещата бяха набелязани и конкретни съвместни действия, които двете организации ще предприемат за подобряване на нормативната база.", "date": "2019.05.14", "title": "КСБ и НСОРБ ще работят заедно за промени в законодателството, касаещо строително-инвестиционния процес"}
{"url": "http://www.focus-news.net/news/2019/05/14/2657835/na-teritoriyata-na-obshtina-kazanlak-do-dve-godini-shte-bade-postroen-balneo-i-spa-kompleks.html", "text": "На среща в Община Казанлък бе представен проект за изграждане на СПА комплекс в района на село Овощник, предаде кореспондент на  Радио „Фокус” . В срещата взеха участие кметът Галина Стоянова, заместник-кметът Даниела Коева, главният архитект Георги Стоев, от страна на инвеститорите – Милчо Благоев и Николай Козанов, както и проектантът на СПА комплекса архитект Георги Цикалов. \r\nНовият комплекс ще бъде разположен на мястото на някогашния профилакториум, от северната страна на съществуващия „Аквапарк” по пътя за село Овощник. Площадката на комплекса е 41.5 дка, хотелската сграда ще бъде разположена в северната част, като основният подход ще бъде от страна на съществуващото летище, като ще бъде изграден нов път. Под хотела, от южната страна ще бъде създадена богата паркова среда, като ще бъдат запазени в голяма степен и съществуващите дървесни видове. Източно от хотелската база ще бъдат изградени четири външни басейна, с различна температура, сред които детски, атракционен и басейн с възможност за използване през зимата, както и различни атракциони към тях като барове и др. Източно от басейните са предвидени спортни игрища с бани и тоалетни. Югоизточно ще бъде разположена още една сграда – външен ресторант, който ще може да се ползва и от външни посетители, и от гостите на комплекса. Основният автомобилен поток се предвижда да бъде от север, където ще бъде създаден нов път, с външен паркинг.  \r\nЗастроената площ на целия комплекс е близо 10 хиляди квадратни метра, разгъната застроена площ е 43 500 квадратни метра. Озеленяването на площадката ще бъде над 50 процента. Комплексът предвижда добре развита балнеология и СПА център. Хотелът ще бъде 5 – етажен, с 246 стаи всяка от които 50 квадратни метра, 19 апартамента. Общият капацитет на бъдещия хотел ще бъде до 700 души. Предвидени са 266 паркоместа, като 30 от тях са за електроавтомобили, за които са осигурени зарядни станции и на външния паркинг, и в подземния гараж на сградата, чийто капацитет е 68 паркоместа. Комплексът ще разполага със 7 конферентни зали, голям основен ресторант в хотелската сграда, балнеология и СПА център със сериозната площ от 1500 кв. м. В сутерена сградата освен паркинги и технически помещения са предвидени и добре развити и комфортни помещения за персонала.  \r\n„Интересно е решена сградата като интериорни пространства”, каза арх. Цикалов. Сградата ще бъде климатизирана като освен това ще има вентилационна система за пресен въздух в хотелските стаи. Хотелът ще бъде петзвезден. „Почти няма такава сграда в Европа”, каза проектантът на сградата.  \r\nИнвестицията ще бъде в размер на 25 милиона евро без ДДС. Изготвена е цялостната документация на проекта, преминати са почти всички съгласувателни процедури и след окончателното съгласуване предстои да бъде издадено разрешително за строеж от Община Казанлък. Предвижда се строителните работи да започнат към 15 – 20 юни 2019 година и да приключат в края на 2020 година или началото на 2021 година. Предвижда се за около 8 месеца да бъде изграден грубият строеж. Инвеститорите предвиждат след изграждането на този СПА комплекс да бъдат създадени още два такива в района на Овощник. \r\n„Това е една дълго чакана инвестиция в община Казанлък, която е свързана с развитието на туризма, балнео и СПА лечението. Основните ни усилия през последните години са да наложим Казанлък като най-търсената туристическа дестинация, заради културно-историческото наследство, но винаги съм казвала, че липсва едно основно звено за развитието на туризма в Казанлък, това е легловата база”, каза кметът Галина Стоянова. \r\nФирмата, която ще инвестира на територията на община Казанлък, е софийска - първата частна строителна фирма в България, чиято дейност стартира през 1990 година. В продължение на 30 години тази фирма се занимава основно със строителство, изградени са множество сгради на територията на София. Фирмата има и традиция в строителството на хотели, като този в Овощник ще бъде 7-ми Освен хотели фирмата има изградена и една болница. \r\n„В Казанлък има рози, история и природа, а и срещнахме отношение от страна на общинското ръководство тук”. Така инвеститорите аргументираха желанието си да инвестират именно в Казанлък в изграждането на балнео и СПА комплекс. \r\nСлавяна ГАЙДАРОВА", "date": "2019.05.14", "title": "На територията на община Казанлък до две години ще бъде построен балнео и СПА комплекс"}
{"url": "http://www.focus-news.net/news/2019/05/14/2657837/na-ofitsialna-tseremoniya-v-selo-tamarino-shte-bade-napravena-parva-kopka-na-stroitelstvoto-na-vatreshen-elektroprovod-400-kv-mezhdu-maritsa-iztok-i-burgas.html", "text": "На официална церемония в село Тамарино ще бъде направена първа копка на строителството на вътрешен електропровод 400 kV между Марица Изток и Бургас. Това съобщиха от пресцентъра на  Електроенергийния системен оператор . Събитието ще се състои на 15 май от 14.30 часа в с. Тамарино, област Ямбол \r\nНа официалната церемония в присъствието на представители на Министерството на енергетиката, ръководството на ЕСО, членове на Комисията за енергийно и водно регулиране, народни представители от региона, областния управител на Ямбол Димитър Иванов и представители на местната власт ще се даде старт на строителството на новия вътрешен електропровод. На събитието ще присъстват представители на Изпълнителната агенция „Иновации и мрежи“ към Европейската комисия.  \r\nЕлектропроводът е с дължина 150 километра и свързва подстанция Марица Изток с подстанция Бургас. Той е част от вътрешната 400-киловолтова преносна електрическа мрежа на България. Въздушната линия е част от Група проекти „България – Гърция“, които са от общ интерес, съгласно Регламент 347/2013.  Проектът е от ключово значение за реализацията на приоритетния електроенергиен коридор “Север – Юг” и за изграждане на трансевропейската енергийна инфраструктура. Електропроводът е от общосистемно значение за Република България и повишава сигурността на работа на преносната система. За осъществяване на инвестициите е привлечено финансиране от европейския „Механизъм за свързване на Европа“ в размер на 60 млн. лева за изграждане на новия вътрешен електропровод 400 kV между п/ст Марица Изток и п/ст Бургас. Трасето на новата ВЛ 400 kV преминава през територията на осем общини Гълъбово, Тополовград, Тунджа, Елхово, Стралджа, Карнобат, Камено и Бургас. \r\nВътрешният електропровод 400 kV между Марица Изток и Бургас е един от петте проекта от общ европейски интерес, които Електроенергийният системен оператор осъществява в рамките на Регламент 347/2013 за развитие на трансевропейската енергийна инфраструктура. Другите четири проекта са междусистемният електропровод между Република България и Република Гърция от п/ст „Марица Изток“ до п/ст „Неа Санта“ и вътрешните електропроводи 400 kV между п/ст „Марица изток и п/ст „Пловдив“, между п/ст „Марица изток“ и „ОРУ на ТЕЦ Марица изток 3“ и между п/ст „Варна“ и п/ст „Бургас“. Представителите на Изпълнителната агенция „Иновации и мрежи“ към Европейската комисия ще посетят и подстанция „Бургас“, за да се запознаят с напредъка на строителството на съоръженията за присъединяване на вътрешен електропровод 400 kV между Добруджа и Бургас. Неговото начало беше поставено през месец ноември 2018 година. \r\nСъс старта на строителството на вътрешен електропровод 400 kV между Марица Изток и Бургас и изграждането на съоръженията за присъединяване на електропровода 400 kV между Добруджа и Бургас  Електроенергийният системен оператор решително продължава реализацията на петте проекта от общ европейски интерес, които дружеството осъществява в рамките на Регламент 347/2013 за развитие на трансевропейската енергийна инфраструктура.", "date": "2019.05.14", "title": "На официална церемония в село Тамарино ще бъде направена първа копка на строителството на вътрешен електропровод 400 kV между Марица Изток и Бургас"}
{"url": "http://www.focus-news.net/news/2019/05/14/2657832/burgas-suhi-i-prohodimi-sa-patnite-nastilki-v-oblastta.html", "text": "Движението в областта е нормално. Това съобщи за  Радио „Фокус“ – Бургас  дежурният от Областно пътно управление. Трафикът е спокоен, видимостта е отлична, а пътищата са сухи и проходими. \r\nНатоварен е трафикът в град Бургас. Интензивно се осъществява трафикът по централните улици на Бургас – „Иван Вазов“, „Христо Ботев“, „Цар Симеон“, „Генерал Гурго“ и „Булаир“. Натоварено е движението и по булевардите – „Тодор Александров“, „Сан Стефано“, „Демокрация“ и „Захари Стоянов“ в ж.к. «Меден Рудник“, заради ремонта на булеварда. \r\nМария КУРТЕВА", "date": "2019.05.14", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/05/14/2657800/the-national-interest-sasht-tryabva-da-razmenyat-venetsuela-za-ukrayna.html", "text": "Администрацията на Тръмп и нейните войнствени поклонници в САЩ говорят с нарастваща тревога за външна намеса в царящата във Венецуела вътрешнополитическа криза, а освен това обещават да проявят упоритост в противопоставянето с тази „не наша“ намеса. Те твърдят, че Русия, Китай, Куба и „Хизбулла“ подкрепят най-активно оказалото се буквално в обсада правителство на Николас Мадуро. Нещо повече, те твърдят, ако не е била помощта отвън, особено от страна на Русия и Куба, борещите се за демокрация опозиционни сили вече щяха да са принудили Мадуро да се откаже от властта. Когато на 30 април в Каракас избухнаха антиправителствени демонстрации, държавният секретар Майк Помпео заяви, че Мадуро вече е бил готов да се качи на самолета и да избяга в Хавана, но е променил решението си по настояване на руснаците, пише американското списание The National Interest в материал, представен без редакторска намеса. \r\nПо всичко личи, че американските ръководители преувеличават мащабите на руската намеса. Ако разгледаме безкомпромисните действия на Мадуро по време на всички антиправителствени демонстрации, то изказванията, че е готов да избяга от страната изглеждат неправдоподобни. Предаността на венецуелските военни към Мадуро засега е непоколебима и той продължава да има подкрепата на лявото гражданско опълчение. Тези фактори изиграха много по-голяма роля за запазването на властта в ръцете на Мадуро, отколкото Русия (или която и да е друга държава). \r\nВъпреки това, Русия определено се намесва в неспокойната политика на Венецуела. Москва оказва съществена финансова подкрепа на правителството на Мадуро, а освен това Кремъл дава сериозна военна помощ. През декември 2018 година Русия изпрати във Венецуела два стратегически бомбардировача, които могат да носят на борда ядрено оръжие, а през март тя изпрати там 200 свои военнослужещи, за да укрепи и модернизира противовъздушната отбрана на Каракас. Очевидно в страната има и стотици руски наемници, които помагат на силите за сигурност на Мадуро да се противопоставят на противниците на режима. Венецуелският външен министър допълнително повиши безпокойството и недоволството на Вашингтон, като заяви, че участието на руските военни в делата на страната му може дори да се увеличи. \r\nОт момента на провъзгласяването на доктрината Монро през 20-те години на XIX век, САЩ настояват на необходимостта да поставят в сферата на влиянието си Западното полукълбо. Руската политика във Венецуела представлява директно предизвикателство към тази доктрина и американското ръководство трябва да покаже недвусмислено, че продължаването на тези действия ще окаже рязко отрицателно въздействие на двустранните отношения. Струва си да припомним кубинския пример: правителство в Хавана беше военно-политически сателит на външни сили в продължения на десетилетия, въпреки че доктрината Монро цели да не допуска именно такива ситуации в Западното полукълбо. САЩ нямат права и основания да диктуват вътрешното устройство на Венецуела, но би било неблагоразумно от страна на Вашингтон да се съгласи със съществуването на втора враждебна държава-сателит на външни сили. \r\nАдминистрацията на Тръмп трябва да поиска от Русия уважително отношение към доктрината Москва, за да ограничи Москва връзките си с Венецуела до нормални дипломатически и икономически отношения. В същото време, е крайно важно американските официални лица да признаят факта, че САЩ и техните съюзници в НАТО демонстрират презрение към руската сфера на влияние и даже към ключовата за сигурността на Русия зона в Източна Европа. \r\nСписъкът от пагубни провокации на Вашингтон в този регион е много дълъг. С активната подкрепа и одобрението на САЩ, НАТО непрекъснато разширява границите си в източно направление, достигайки западните граници на Руската Феде3рация и даже включвайки в себе си трите прибалтийски републики, които са влизали в царска Русия и в Съветския Съюз. Започвайки от Джордж Буш-младши, Вашингтон призовава НАТО да се разшири още по-повече с включването на Грузия и Украйна. САЩ и техните съюзници увеличиха значително числеността на войските си в Източна Европа и Черно море и започнаха да правят военни учения там много по-често. Администрацията на Барак Обама се намеси безцеремонно във вътрешните работи на Украйна през 2014 година, за да лиши от власт демократически избраното проруско правителство и да постави на негово място прозападен режим. Оттогава Вашингтон практически превърна Украйна в свой военен съюзник. Той провежда маневри с украинската армия, а освен това доставя голямо количество оръжия на Киев. \r\nНамесата на Москва в делата на Венецуела, поне отчасти, има за цел да върне на Вашингтон за провокативната интервенционна политика в Източна Европа със същата монета. . Следователно, съществуват предпоставки за постигане на разумно споразумение, предвиждащо необходимата сдържаност от двете страни. Американските лидери трябва да информират руските власти, че са готови да се откажат от опитите си да включат Украйна и Грузия в НАТО и да преустановят всички военни връзки с Киев и Тбилиси, включително снабдяването с оръжия и съвместни учения. Вашингтон трябва също да прекрати практиката си да изпраща войски, самолети и кораби в Източна Европа и Черно море на \"ротационна основа\". С други думи, САЩ трябва да са готови да уважават руската сфера на влияние в този регион. \r\nКато компенсация администрацията на Тръмп би трябвало да поиска от Москва значително намаляване на „участието“ в делата на Венецуела и Куба. Администрацията трябва също да каже на Кремъл, че трябва да спре все по-големите си заигравки с лявото правителство на Никарагуа. По-специално, като част от това отстъпление, Русия ще трябва да спре да подсилва военното си присъствие в цялото Западно полукълбо. \r\nЗа да направят такова предложение, американските политически лидери ще трябва да покажат повече реализъм. Сферите на влияние винаги са играли важна роля в международните отношения и въпреки изказванията на видни представители на американската външнополитическа общност (относно неморалността на сферите на влияние и тяхното премахване след края на Студената война), те продължават да играят такава роля днес. Всички велики сили се стремят да наложат волята си на непосредствената си географска среда и за да се избегнат излишни конфликти, тази реалност трябва да бъде призната и третирана с уважение. Последните американски администрации нарушават този важен принцип и тяхното поведение предизвиква опозиция и ответни мерки, което води до нарастване на международното напрежение. Администрацията на Тръмп може да промени тази тенденция, като настоява Русия да се подчини на доктрината на Монро и да отхвърли съветите на ястребите, които смятат, че Съединените щати могат и трябва да затвърдят своето господстващо влияние в Украйна и други източноевропейски страни. \r\nБи било целесъобразно от страна на американските ръководители да предложат такава сделка – и по-добре рано, отколкото късно. \r\nПревод и редакция:", "date": "2019.05.14", "title": "The National Interest: САЩ трябва да разменят Венецуела за Украйна"}
{"url": "http://www.focus-news.net/news/2019/05/14/2657838/smolyan-mokri-sa-patishtata-v-oblastta-dvizhenieto-se-osashtestvyava-normalno.html", "text": "Пътните настилки са мокри, движението се осъществява нормално по пътищата в областта, съобщи за  Радио „Фокус“ – Смолян  дежурният в Областно пътно управление. Времето е облачно, като на места има слаби превалявания. През прохода Пампорово целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Заради валежите от дъжд и пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nС повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци. По направлението от Асеновград до границата с ОПУ – Смолян се извършва обрушаване на скатовете и автомобилите да преминават след изчакване. Движението в Борино се осъществява в лявата пътна лента, заради полагане на водопровод в дясната част на пътя. Мястото е сигнализирано. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.14", "title": "Смолян: Мокри са пътищата в областта, движението се осъществява нормално"}
{"url": "http://www.focus-news.net/news/2019/05/14/2657834/sport-krasimir-balakov-be-predstaven-kato-trenyor-na-balgariya.html", "text": "Красимир Балъков бе назначен официално за селекционер на националния отбор на България. Днес героят от САЩ 94 и настоящ наставник на Етър бе представен начело на представителния ни тим. Бала поема тима вместо Петър Хубчев, който подаде оставка. Договорът на новия треньор влиза в сила от 1 юни и е до края на световните квалификации през ноември 2021 година. Следващият мач на националите е на 6 юни в Прага срещу Чехия, а три дни по-късно приемаме Косово на „Васил Левски“.", "date": "2019.05.14", "title": "Спорт: Красимир Балъков бе представен като треньор на България"}
{"url": "http://www.focus-news.net/news/2019/05/14/2657840/shumen-den-na-otvorenite-vrati-organizira-otdelenieto-po-neonatologiya-po-povod-svetovniya-den-na-kenguru-grizhata.html", "text": "Ден на отворените врати организира Отделението по неонатология по повод Световния ден на кенгуру грижата. В продължение на три дни от 15 до 17 май, от 11 до 13 часа, всеки който желае ще може да разгледа апаратурата, с която разполага отделението, както и да се запознае с персонала и лекарите, каза пред  Радио “Фокус“- Шумен  д-р Лиляна Куздова, началник на Неонатологията. От 11.00 часа утре се очаква и група от Училището за бременни в Шумен. „Кенгуру грижата е най- подходяща за недоносените бебета, които практически не са готови за живот извън утробата. Допирът до кожата на майката нормализира телесната температура на новороденото,  нормализират се и други показатели. Това, което правим от българските болници, включително и нашето отделение – осигуряваме ежедневен достъп на родителите до децата им, докосване дори когато са в инкубатор. Това е също много важно за бебето и родителите“, каза д-р Куздова. Тя посочи, че имат идея за създаване на Семейна стая в отделението, в която да се използва кенгуру грижа.  „Семейна стая, в която ще бъдат осигурени всички необходими условия – специален стол за майката,  мониториане, близко наблюдение от персонала. Тепърва започваме да  търсим средства за този проект“, каза още д-р Куздова. Тя посочи, че през миналата година в отделението са родени 1046 бебета. За първите четири месеца на 2019 година са проплакали 346 новородени. 30 от тях са недоносени, като най- голям е броят на бебета с недоносеност първа степен- 2-2,5 кг. \r\nИвелина ИВАНОВА", "date": "2019.05.14", "title": "Шумен: Ден на отворените врати организира Отделението по неонатология по повод Световния ден на кенгуру грижата"}
{"url": "http://www.focus-news.net/news/2019/05/14/2657839/evropeyski-izbori-2019-petar-vitanov-bsp-e-edinstvenata-koyato-mozhe-da-promeni-koruptsionniya-model-na-upravlenie.html", "text": "\"Да върнем достойнството на българските граждани. ГЕРБ откраднаха нашата европейска перспектива, изгониха вашите деца, съсипаха българското здравеопазване и образование, пенсионерите са оставени на произвола на съдбата\". Това заяви кандидатът за евродепутат от \"БСП за България\" Петър Витанов на срещи с жители на селата Борино, Буйново и Виево, обл. Смолян, съобщиха от пресцентъра на  БСП . Той добави, че не Европейският съюз е наш противник, а тези които злоупотребяват с европейските фондове, като си строят къщи за гости, пътища за никъде, стадиони в обезлюдени села. \"БСП е единствената партия, която може да промени този корупционен модел на управление\", категоричен бе Витанов. Кандидатът за евродепутат заяви още, че левицата е единствената, която е излязла пред българските граждани със своя програма за управление на България и европейското развитие на страната ни - \"Визия за България\" и \"Визия за Европа\". \"Гласувайте, за да върнем държавността и справедливостта в България\", призова той.", "date": "2019.05.14", "title": "Европейски избори 2019: Петър Витанов: БСП е единствената, която може да промени корупционния модел на управление"}
{"url": "http://www.focus-news.net/news/2019/05/14/2657842/d-r-vyara-tserovska-kmet-na-obshtina-pernik-ochakvam-do-esenta-da-zapochne-stroitelstvoto-na-otsechkata-pri-pv-marina-bara.html", "text": "Очаквам до есента да започне строителството на отсечката при п.в. „Марина бара“. Това каза в предаването „Перничани – потомците на Кракра“ на Радио „Фокус“ кметът на Перник д-р Вяра Церовска. \r\nТя поясни, че до няколко дни ще бъде подписано първо споразумение с АПИ, след което агенцията ще обяви обществена поръчка и ако няма обжалване,  до есента може да започне строителството на тази много чакана от перничани отсечка. \r\n„Нашият ангажимент, направен с много голямо старание, беше да подготвим проекта. Този проект да стигне до строително разрешение след съгласуване с НКЖИ и АПИ. Колкото и да е кратка тази отсечка, тя е разположена в един доста тесен участък и се налага да бъдат извършени доста строителни укрепващи дейности. Ангажиментът по строителството, по избора на изпълнител е на АПИ“, поясни кметът. Вяра Церовска допълни, че теренът е общински и държавен, така че по отношение на обезщетения и обжалване от частни лица няма да има задържане на проекта. „Аз се постарах да покажа колко е важна тази отсечка. Важно е, че за първи път бяхме чути за това желание.  Това се случи в лицето на премиера и с активното разбиране на министър Петя Аврамова, която беше тук и видя това, което ни е необходимо, чу хората и разбра колко е важно. Успяхме да подготвим проект, който да отговаря на всички изисквания, да бъде съгласуван и да има разрешение за строеж“, коментира кметът на Община Перник Вяра Церовска.  \r\nРосица АНГЕЛОВА", "date": "2019.05.14", "title": "Д-р Вяра Церовска, кмет на Община Перник: Очаквам до есента да започне строителството на отсечката при п.в. „Марина бара“"}
{"url": "http://www.focus-news.net/news/2019/05/14/2657843/haskovo-v-obshtinata-shte-se-provede-preskonferentsiya-na-16-may.html", "text": "В Общината ще се проведе пресконференция на 16 май. Това съобщиха от пресцентъра на  Община Хасково . Тя ще се състои на 16 май в 11.00 часа в залата на втория етаж на Общината. На нея ще бъдат обсъдени поредното издание на Националиня събор \"Китна Тракия пее и танцува\" и \"Купа България -Хасково 2019\" - открит национален турнир по спортни танци. И двете събития ще се проведат в Хасково на 18 май.", "date": "2019.05.14", "title": "Хасково: В Общината ще се проведе пресконференция на 16 май"}
{"url": "http://www.focus-news.net/news/2019/05/14/2657846/aleksandar-stamboliyski-sayuz-na-balgarskite-transportni-rabotnitsi-problemnite-zoni-v-tol-sistemata-sa-nyakolko-a-potarpevshi-shte-badat-vsichki-grazhdani.html", "text": "Проблемните зони в тол системата общо взето са няколко. Това каза за  Радио „Фокус“ - Пирин  Александър Стамболийски, председател на Синдикалната конфедерация „Съюз на българските транспортни работници“ в Благоевград. „На първо място, това че ще има няколко пъти по-висока цена за използване на пътищата. На второ място е това, че може би ще бъдат финансово ударени българските превозвачи с цел запълването на дупки в бюджета на Агенция „Пътна инфраструктура“, коментира той. Стамболийски посочи, че те като Синдикална организация не участват в позицията на браншовите организации в транспорта. По думите му въпреки това освен транспортния бранш потърпевши по един или друг начин ще бъдат всички български граждани, потребители на стоки и услуги. \r\nНатали СТЕФАНОВА", "date": "2019.05.14", "title": "Александър Стамболийски, Съюз на българските транспортни работници: Проблемните зони в тол системата са няколко, а потърпевши ще бъдат всички граждани"}
{"url": "http://www.focus-news.net/news/2019/05/14/2657847/tanya-kitanova-tsplr-odk-pernik-imame-podkrepa-i-otsenka-ot-obshtinata-koeto-e-izklyuchitelno-vazhno.html", "text": "Имаме подкрепа и оценка от общината, което е изключително важно. Това каза в предаването „Перничани – потомците на Кракра“ на Радио „Фокус“ Таня Китанова, директор на Центъра за подкрепа за личностно развитие  – ОДК Перник. Тя поясни, че центърът е общинска структура, която от 2016 година е на подчинение на Община Перник. „Знаем колко трудно по принцип е финансовото положение на общината от години и колко много дългове са натрупани. Но така или иначе общината оценява този огромен ресурс, който притежава, и прави всичко възможно да ни подпомага дотолкова, доколкото е възможно. Разбира се, в наше лице те срещат партньор, който не чака само на „хранилката“, за да се възползва от финансов ресурс, но и ни дават възможност за една свобода, чрез която можем да предоставяме своите продукти, така че да можем и ние да реализираме средства под формата на благотворителни концерти. Ние работим изключително много по всички общински мероприятия. Оценени сме. Това е изключително важна подкрепа. Понякога имаме много новаторски и творчески идеи, които трудно някой друг управленец би ги приел. Смея да кажа, че сме изключително поощрявани да сме креативни, да се развиваме творчески. Всичките ни идеи се възприемат дори и с риск да се сблъскат с консерватизма в обществото, да се подложат под съмнение“, коментира Таня Китанова. Тя подчерта, че в Центъра се развива изключително свободна творческа форма с всички разновидности, които съдържа в себе си. \r\nРосица АНГЕЛОВА", "date": "2019.05.14", "title": "Таня Китанова, ЦПЛР-ОДК Перник: Имаме подкрепа и оценка от общината, което е изключително важно"}
{"url": "http://www.focus-news.net/news/2019/05/14/2657841/yuzhnata-chast-na-predstavitelna-zala-shte-prouchva-prez-tova-lyato-arheologat-dots-d-r-pavlina-vladkova-v-rimskiya-voenen-lager-nove.html", "text": "Южната част на представителна зала ще проучва през това лято археологът доц. д-р Павлина Владкова в римския лагер Нове. Това съобщи за  Радио „Фокус“ – Велико Търново  специалистът от Регионален исторически музей – Велико Търново. Повече от 20 години доц. Владкова работи на обекта. Тя изследва голяма резиденция, разположена до западната крепостна стена на лагера. Мястото е било обитавано в периода от ранен II век до началото на VII век, а резиденцията е съществувала от II – III век. По думите ѝ архитектурата е много добре запазена. „Сградата е много представителна, огромна като площ, с много сложен план, с подово отопление, със стенно отопление, с фрески по стените. Помещенията са с различно предназначение, с вътрешен двор с басейн. Представителната зала е с размери 11 на 11 метра. Там вероятно за били посрещани официалните гости. В тази резиденция по всяка вероятност са отсядали висши длъжностни лица, сенатори, които са посещавали лагера, провинциалният управител, а защо не членове на императорското семейство или самият император, за които имаме данни, че в определено време са посещавали и лагерите по долния Дунав“, допълни доц. Павлина Владкова. Тя посочи, че археологическият сезон започва на 15 юни. Първият екип, който ще работи е с представители на Регионален исторически музей – Велико Търново и Познанския университет. Проучванията ще продължат около един календарен месец , след което в рамките на 10-тина дни ще се извърши зазимяване и укрепване на разкритите структури. През месец август на Нове ще работи вторият екип с представители на Варшавския университет и Националния археологически институт с музей при БАН. През месец септември са планирани проучвания в различни части от разширението на лагера от време на V-VI. \r\nНадежда КРЪСТЕВА", "date": "2019.05.14", "title": "Южната част на представителна зала ще проучва през това лято археологът доц. д-р Павлина Владкова в римския военен лагер Нове"}
{"url": "http://www.focus-news.net/news/2019/05/14/2657849/api-ot-900-chasa-do-1600-chasa-na-15-may-shte-bade-ogranicheno-dvizhenieto-v-tunel-echemishka-na-am-hemus-v-trabata-za-sofiya-za-izvarshvane-na-georadarno-obsledvane.html", "text": "На 15 май и на 16 май от 9.00 часа до 16.00 часа ще бъде ограничено движението в тунел „Ечемишка” на АМ „Хемус” в тръбата за София за извършване на георадарно обследване на съоръжението. Това съобщиха от пресцентъра на  Агенция „Пътна инфраструктура“ . Трафикът ще се осъществява двупосочно в тръбата, в посока Варна. Необходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.05.14", "title": "АПИ: От 9.00 часа до 16.00 часа на 15 май ще бъде ограничено движението в тунел „Ечемишка” на АМ „Хемус” в тръбата за София за извършване на георадарно обследване"}
{"url": "http://www.focus-news.net/news/2019/05/14/2657848/veliko-tarnovo-v-su-dimitar-blagoev-svishtov-be-napravena-parva-kopka-za-izgrazhdane-na-mnogofunktsionalna-sportna-ploshtadka.html", "text": "В СУ „Димитър Благоев“ бе направена „първа копка“ по проект „Изграждане на многофункционална спортна площадка“ на „Красива България“, подаден от община Свищов. Това съобщиха от пресцентъра на  Общината . С Решение №1 от 19 февруари 2019 година управителният съвет на проект „Красива България“ одобри за финансиране и реализация проектно предложение на община Свищов на обща стойност 191 489,00 лева. \r\nНаличието на добра материално-техническа инфраструктура, подходящи оборудвани съоръжения ще допринесат за популяризиране на спорта, както и за осмисляне на свободното време на всички ученици. \r\nНастоящото проектно предложение ще допринесе за подобряване на материалната база СУ „Димитър Благоев“ и качеството на предлаганата образователна услуга. \r\nЦеремонията беше открита от Фанфарен оркестър „Акорд“ при СУ „Димитър Благоев“. Кметът на община Свищов Генчо Генчев представи накратко проекта, поздрави спортните отбори на училището и им пожела успехи в бъдещите изяви. Той подчерта, че е от изключителна важност сформираните спортни клубове, които постигат високи резултати да бъдат осигурени с подходящи зони за тренировка с оглед създаване на материална среда, която да подпомага, а не да ограничава развитието на потенциала на младите спортисти. Директорът на СУ „Димитър Благоев“ Цветанка Кирова изказа благодарности към община Свищов и по стара българска традиция плисна менче вода със здравец, за успешното реализиране на проекта.", "date": "2019.05.14", "title": "Велико Търново: В СУ „Димитър Благоев“ – Свищов бе направена „първа копка“ за изграждане на многофункционална спортна площадка"}
{"url": "http://www.focus-news.net/news/2019/05/14/2657850/dots-pavlina-vladkova-arheolog-tazi-godina-se-navarshvat-60-godini-ot-parvite-razkopki-v-rimskiya-lager-nove-kray-svishtov.html", "text": "Тази година се навършват 60 години от първите разкопки в Римския лагер Нове край Свищов. Това съобщи за  Радио „Фокус“ – Велико Търново  археологът доц. д-р Павлина Владкова. Тя подчерта, че това е най-дългата международна експедиция. Дълги години експертите от Регионалния исторически музей във Велико Търново и Националния археологически институт с музей при БАН работят съвместно със специалисти от Варшавския университет и с Познанския университет. Ръководител на екипа от Варшавския университет е проф. Петър Дичек. В тази експедиция участва и проф. Тадеуш Сърновски, който е специалист по военно дело и римски лагери. Ръководител на екипа от Познанския университет е д-р Лена Кленина, която е работила по проучването на Севастопол в Украйна. Ръководител на екипа е д-р Анджей Биернацки. От българска страна участват специалисти от Националния археологически институт с музей при БАН. Главен научен ръководител е доц. Евгения Генчева. Тя ще работи на Нове и тази година, през месец август, като ще продължи проучването си на сграда, разположена непосредствено до западната крепостна стена. През всичките 60 години на началото на археологическите проучвания на Нове присъства и представител на Музея във Велико Търново Търново. Богдан Султов е първият, който работи в римския военен лагер, а вече повече от 20 години дейността му продължава доц. д-р Павлина Владкова. \r\nТя подчерта, че Нове е най-добре проученият римски лагер по долния Дунав. „Много са секторите, в които работим. Някой от най-представителните сгради са вече добре проучени и част от тях са консервирани и реставрирани. Това са Щаба на легиона, военната болница, епископския комплекс – базилика с резиденцията на епископа. На тези обекти археолозите вече сме приключили своята дейност. Разкопките обаче продължават. Отново имаме международни договори с Варшавския университет и с Познанския университет, с колеги изявени специалисти в областта на римската и античната археология. Два са секторите, по които ще продължим работа“, посочи доц. д-р Владкова. \r\nНадежда КРЪСТЕВА", "date": "2019.05.14", "title": "Доц. Павлина Владкова, археолог: Тази година се навършват 60 години от първите разкопки в Римския лагер Нове край Свищов"}
{"url": "http://www.focus-news.net/news/2019/05/14/2657854/blagoevgrad-remontni-deynosti-se-izvarshvat-na-glaven-pat-e-79-ot-izhoda-na-blagoevgrad-do-tunela-na-selo-zheleznitsa.html", "text": "Ремонтни дейности се извършват на главен път Е-79 от изхода на Благоевград до тунела на село Железница от км 366+000 до км 370+000. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79 и второкласен път 19 Симитли-Гоце Делчев. Повишена е опасността от падащи камъни в района на Кресненското дефиле и прохода Предел. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.05.14", "title": "Благоевград: Ремонтни дейности се извършват на главен път Е-79 от изхода на Благоевград до тунела на село Железница"}
{"url": "http://www.focus-news.net/news/2019/05/14/2657853/prezidentat-rumen-radev-obshtestvoto-tryabva-da-poluchi-garantsii-za-prozrachen-izbor-na-sledvashtiya-glaven-prokuror.html", "text": "Президентът Румен Радев прие на „Дондуков“ 2 председателя на Върховния касационен съд Лозан Панов. Това съобщиха от  прессекретариата на държавния глава . Разговорът е част от поредица срещи, които държавният глава инициира с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.  \r\nНа разговора днес президентът посочи, че обществото трябва да получи гаранции и да бъде убедено в прозрачността на процедурата и спазването на критериите при избора на новия главен прокурор и в неговата независимост.  \r\nОтбелязано беше, че доверието на обществото към правосъдието зависи не само от органите на съдебната власт, но и от усилията на другите  институции, имащи отношение към правосъдната система. Бяха обсъдени правомощията и отговорността на „тримата големи“ в съдебната власт, ходът на правосъдната реформа, независимостта на съдебната система и ефективността на Механизма за сътрудничество и проверка.  \r\nУтре президентът Румен Радев ще проведе две срещи – с министъра на правосъдието Данаил Кирилов и с главния инспектор в Инспектората към Висшия съдебен съвет Теодора Точкова.", "date": "2019.05.14", "title": "Президентът Румен Радев: Обществото трябва да получи гаранции за прозрачен избор на следващия главен прокурор"}
{"url": "http://www.focus-news.net/news/2019/05/14/2657855/sofiya-vavezhda-se-vremenna-organizatsiya-na-dvizhenieto-za-provezhdaneto-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждането на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\nДо 24.00 часа на 15 май 2019 г. при сектор „Г” на  Националния стадион „Васил Левски”.  \r\nОт 12.00 до 22.00 часа на 15 май 2019 г.:  \r\n- на моста пред Национален стадион „Васил Левски”;  \r\n- на ул. „Ген. Гурко“ между бул. „Евлоги и Христо Георгиеви“ и бул. „Васил Левски“.  \r\nОт 18.00 часа на 15 май 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.05.14", "title": "София: Въвежда се временна организация на движението за провеждането на футболна среща на Национален стадион „Васил Левски”"}
{"url": "http://www.focus-news.net/news/2019/05/14/2657859/aktsenti-v-sutreshniya-blok-dobro-utro-balgariya-po-radio-fokus-na-15-may.html", "text": "От 15 май стартира тестовият период на новата тол система, а официалното й въвеждане е планирано за 16 август. От транспортния бранш обаче поискаха отлагане и прецизиране на процеса. Кои са моментите, които притесняват родните превозвачи? Отговорите ще потърсим от председателя на Конфедерацията на автобусните превозвачи Магдалена Милтенова. Поредната министерска оставка в кабинета „Борисoв 3“ – тази на земеделския министър Румен Порожанов, е факт по-малко от две седмици преди европейските избори. За политическите атаки и взаимни обвинения, за бъдещето на България и Европа след 26 май разговаряме със зам.-председателя на ПГ на „БСП за България“ Христо Проданов. И още- на 15 май- Световния ден на климата, обръщаме поглед към важната тема за климатичните промени и шансовете, които имаме да променим тревожните прогнози за бъдещето ни. Повече за това ще научим от експерта по климатичните промени от „Фонд за дивата природа“ Георги Стефанов. Ще гостуваме и на Тополовград, където вече започна 24-ят Международен театрален фестивал на любителските комедийни театри, пантомима и сатира „Велко Кънев”, а за тазгодишното издание ще ни разкаже кметът Божин Божинов. В минутите след 9 часа кореспондентът ни в Казанлък Славяна Гайдарова ще насочи вниманието ни към нов проект за изграждане на СПА комплекс в района на село Овощник.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.05.14", "title": "Акценти в сутрешния блок „Добро утро, България“ по Радио „Фокус“ на 15 май"}
{"url": "http://www.focus-news.net/news/2019/05/14/2657851/bloomberg-tereza-mey-reshi-da-prodalzhi-pregovorite-s-leybaristite-iska-izlizane-ot-es-prez-yuli.html", "text": "Британският премиер Тереза Мей проведе необичайно дълго заседание на кабинета си, по-голямата част от което е било посветено на Брекзит и министрите са се съгласили да продължат междупартийните преговори с Лейбъристката партия, предава  Bloomberg . \r\nНо министрите са се съгласили също, че е „императив“ основната част от законодателството за Брекзит – Закона за споразумението за излизане – да бъде приет преди излизането на парламента в лятна ваканция, което обикновено се случва в края на юли. \r\nВсе още не е определена дата за лятната ваканция, което увеличава възможността депутатите да бъдат принудени да работят през почивката, ако сделката не бъде приета, посочва американската агенция. \r\nПревод и редакция:", "date": "2019.05.14", "title": "Bloomberg: Тереза Мей реши да продължи преговорите с Лейбъристите, иска излизане от ЕС през юли"}
{"url": "http://www.focus-news.net/news/2019/05/14/2657856/prezidentat-rumen-radev-shte-se-sreshtne-s-ministar-danail-kirilov-i-s-glavniya-inspektor-v-inspektorata-kam-vss-teodora-tochkova.html", "text": "На 15 май от 14.00 часа президентът Румен Радев ще приеме на „Дондуков“2 министъра на правосъдието Данаил Кирилов. Това съобщиха от  прессекретариата на държавния глава . \r\nОт 15.30 часа държавният глава ще проведе среща с главния инспектор в Инспектората към Висшия съдебен съвет Теодора Точкова.  \r\nРазговорите са част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.", "date": "2019.05.14", "title": "Президентът Румен Радев ще се срещне с министър Данаил Кирилов и с главния инспектор в Инспектората към ВСС Теодора Точкова"}
{"url": "http://www.focus-news.net/news/2019/05/14/2657860/pregled-na-mezhdunarodnite-novini-do-18-chasa-agentsiya-fokus.html", "text": "Британският премиер Тереза Мей проведе необичайно дълго заседание на кабинета си, по-голямата част от което е било посветено на Брекзит и министрите са се съгласили да продължат междупартийните преговори с Лейбъристката партия, предава  Bloomberg . \r\nНо министрите са се съгласили също, че е „императив“ основната част от законодателството за Брекзит – Закона за споразумението за излизане – да бъде приет преди излизането на парламента в лятна ваканция, което обикновено се случва в края на юли. \r\nВсе още не е определена дата за лятната ваканция, което увеличава възможността депутатите да бъдат принудени да работят през почивката, ако сделката не бъде приета, посочва американската агенция. \r\n***  Министрите на външните работи на Русия и САЩ Сергей Лавров и Майк Помпео завършиха първата част от преговорите, която продължи повече от един час и половина, предава кореспондент на  ТАСС . \r\nСега дискусията ще продължи на работен обяд. По-рано бе съобщено, че страните планират да обсъдят въпроси от двустранния дневен ред и да предприемат конкретни действия за нормализация на руско-американските отношения, предстоящи контакти, по въпроси за стратегическата стабилност, ситуацията във Венецуела и Сирия, ядрената сделка с Иран и други международни проблеми. \r\nСлед обяда Лавров и Путин ще бъдат приети от президента на Русия Владмир Путин в неговата сочинска резиденция „Бочаров ручей“, а по-късно вечерта ще говорят пред журналистите за резултатите от преговорите. \r\n*** Британската опозиционна Лейбъристка партия е направила всичко по силите си, за да постигне компромис с премиера Тереза Мей и се опасява силно, че бъдещият лидер на консерваторите може да се отметне от обещанията, дадени от сегашното правителство, предава  Reuters . \r\nВторият човек на лейбъристите, отговорникът за финансите Джон Макдонъл, заяви, че митническият съюз е ключов за партията и че все още няма ясна сделка по този въпрос. \r\n„Все още не наблюдаваме нужната промяна, за да можем да подкрепим някаква сделка“, заяви той. „Не сме дори близо до това, което искаме“. \r\nПопитан от „Ройтерс“, дали разговорите са обречени, той заяви: „Влязохме в тях с добра воля и направихме всичко по силите си за постигане на традиционен британски компромис“. \r\nТой посочи, че писмото от бивши британски министри, включително Борис Джонсън, който може да е следващият лидер на Консервативната партия, с искане Тереза Мей да не се съгласява на оставане в митническия съюз, не е помогнало. \r\n„Всички се опасяваме заради писмото от Борис Джонсън, в което той казва, първо, че не приема митническия съюз, един от нашите ключови елементи и, второ, че ако той стане лидер, а той вероятно ще стане, ще отмени всяка сделка, на която сме се съгласили“. \r\n„Това не внушава оптимизъм, че може да бъде постигната сделка, която ще оцелее повече от няколко месеца“, заяви Макдонъл. \r\n***  Във вторник Испания нареди временно изтегляне на своята фрегата от оглавяваната от САЩ бойна флота във водите в близост до Персийския залив, пише електронното издание на турския вестник  Yeni Safak . \r\nРешението е взето заради напрежението в региона между Вашингтон и Техеран. \r\nИспанската агенция EFE цитира източници от Министерството на отбраната, които казват, че фрегатата „Мендес Нунес“ с 215 моряци на борда няма да премине Ормузкия проток заедно с флотата, оглавявана от американския самолетоносач USS Abraham Lincoln. \r\nТе твърдят, че министърът на отбраната Маргарита Роблес е разпоредила временното изтегляне на фрегата от бойната флота, докато тя остава в Близкия изток. \r\nФлотът вече е преминал Баб ал-Мандеб – пролив между Йемен и Арабския полуостров и Джибути и Еритрея на Рога на Африка. Протокът свързва Индийския океан с Червено море. \r\nВодената от САЩ флота се насочва към Ормузкия пролив. \r\nНапрежението в региона ескалира, след като Вашингтон изпрати ракетна батарея „Пейтриът“ и десантни кораби в Близкия Изток. \r\nОт Пентагона заявиха, че това се прави, за да бъдат защитени интересите на САЩ на фона на индикациите за увеличена готовност за осъществяване на офанзивни операции от Иран. Освен авионосната ударна група на „Ейбъхъм Линкълн“, по-рано тази седмица САЩ изпратиха в района и стратегически бомбардировачи. \r\nДва саудитски петролни танкера и норвежки кораб бяха мистериозно повредени през уикенда в Оманския залив, близо до Обединените арабски емирства. \r\nНапрежението по този натоварен морски път е високо, след като Иран заплаши да затвори Ормузкия пролив, ако неговите доставки на петрол бъдат възпрепятствани. \r\n***  Министърът на външните работи на Русия Сергей Лавров се надява по време на преговорите с американски му колега Майк Помпео да бъдат изработени конкретни предложения за подобряване на руско-американските отношения, предава  ТАСС . \r\n„Надявам се, че днес ще можем да изработим конкретни предложения за извеждане на руско-американските отношения от сегашното печално състояние, в което се оказаха заради различни обективни и субективни причини“, заяви Лавров във вторник в началото на преговорите с Помпео. \r\nМинистърът подчерта, че между Москва и Вашингтон съществуват проблеми, които изискват както „незабавни мерки, така и изработването на дългосрочни системни решения“. \r\n„Разбираме, че и от двете страни са се натрупали немалко подозрения и предубеждения. Не печелим нищо от това. Взаимното ожесточаване увеличава рисковете за нашата и вашата сигурност и предизвиква тревога в цялата световна общност“, продължи руският министър. \r\nПо неговите думи, Русия и САЩ трябва да започнат да градят „нова, по-отговорна и конструктивна матрица за взаимно възприемане един на друг“. „Ние сме готови на това. Разбира се, ако нашите американски партньори също проявяват насрещна заинтересованост“, добави Лавров, като отбеляза, че активизацията на контактите между ръководителите на външнополитическите ведомства на страните вселява „определен оптимизъм“. \r\n***  Президентът на САЩ Доналд Тръмп се стреми към подобрение на отношенията с Русия, заяви във вторник американския държавен секретар Майк Помпео преди началото на преговорите с руския си колега Сергей Лавров, предава  ТАСС . \r\n„Президентът Тръмп прави всичко, за да подобри отношенията между нашите страни“, отбеляза той. \r\n***  Държавният секретар на САЩ заяви, че се надява да проведе нова среща със своя руски колега Сергей Лавров на срещата на върха на Г-20 в японския град Осака, предава  РИА Новости . \r\n„Радвам се да ви видя отново, за втори път за няколко седмици, много се радвам. Също така се надявам да се срещнем отново на форума на Г-20 в Осака и че ще има още много възможности за нашия диалог“, заяви Помпео в началото на преговорите с Лавров. \r\n***  Йеменските бунтовници – хути, заявиха, че атаките с дронове в Саудитска Арабия във вторник, които спряха потока на петрол през голям тръбопровод в страната, са отговор на „престъпленията“ на Рияд в Йемен, предава  AFP . \r\n„Ударите по жизнени инсталации на Саудитска Арабия са отговор на агресорите, които продължават да осъществяват геноцид и да държат под обсада йеменския народ“, написа в „Туитър“ говорителят на движението „Ансар Аллах“ Мохамед Абдулсалам. \r\n*** Две помпени станции на главен саудитски петролопровод са нападнати от дронове във вторник, като това е предизвикало спиране на транспортирането на нефт по него, съобщи министърът на енергетиката на Саудитска Арабия Халид ал Фалих във вторник, цитиран от  AFP . \r\nПо неговите думи, атаката срещу тръбопровода, по който тече нефт от богатата на суровината източна част на страната към Червено море, се е случила рано във вторник. \r\nЙеменските бунтовници хути от своя страна заявиха, че във вторник са осъществили нападения срещу няколко стратегически саудитски цели с дронове. \r\n*** Президентът на Русия Владимир Путин има намерение да обсъди с държавния секретар на САЩ Майк Помпео на 14 май двустранните отношения, стратегическата стабилност и разоръжаването, както и остри регионални въпроси, заяви пред журналистите прессекретаря на руския държавен глава Дмитрий Песков, предава  ТАСС . \r\n„Ще бъдат обсъдени най-актуалните въпроси... включително и горещите регионални точки – Иран, Сирия, Венецуела, както и денуклеаризацията на Корейския полуистров и други възможни въпроси“, заяви той. \r\nВ отговор на въпрос за една от темите на предстоящия разговор – ситуацията във Венецуела – представителят на Кремъл заяви, че не е чул за каквито и да е намерения на САЩ да предоставят гаранции на Русия за запазване на присъствието на „Роснефт“ в южноамериканската страна в случай на смяна на властта там. \r\nОсвен това, руският лидер може да обсъди с държавния секретар възможността за среща на върха между президентите на САЩ и Русия на форума на Г-20 в японския град Осака. \r\nПесков напомни, че срещата ще се състои във вторник вечерта в Сочи, след преговорите между Помпео и руския външен министър Сергей Лавров. По неговите думи, „президентът ще приеме господин Помпео и министър Лавров, които ще го информират за резултатите от своите разговори в Сочи“. Това ще е втора среща между двамата външни министри за този месец. На 5 май те проведоха преговори в Рованиеми. Тогава беседата продължи около час и позволи, по думите на руския министър, да се направи „нелоша крачка напред“ в развитие на телефонния разговор между президентите на Русия Владимир Путин и САЩ Доналд Тръмп, проведен на 3 май по инициатива на американската страна. \r\n*** Президентът на Русия Владимир Путин подписа нова Доктрина за енергийна сигурност на Русия. Документът, който сменя доктрината от 2012 година, е публикуван на официалния интернет-портал за юридическа информация, предава  ТАСС . \r\nВ почти 20-страничния документ се описват подробно предизвикателствата и заплахите в сферата на енергийната сигурност, целите, принципите, основните направления и задачите за обезпечаване на енергийна сигурност, както и нейните организационни основи. \r\n„Пълномащабното участие на Русия в обезпечаването на международната енергийна сигурност е възпрепятствано от мерките с ограничителен характер, въведени от редица чуждестранни държави по отношение на Русия, включително по отношение на петролния и газовия отрасли на нейната горивно-енергийна система,както и противодействието, оказвано от редица държави и международни организации на проектите в сферата на енергетиката, които се реализират с участието на Русия“, се казва конкретно в документа. В числото на външнополитическите предизвикателства доктрината за енергийна сигурност отнася забавянето на международното търсене на ресурси и ръста на производството на втечнен природен газ по света. \r\nОтбелязва се, че Русия подкрепя международните усилия за борба с изменението на климата, но \"счита за неприемливо да се разглеждат проблемите на изменението на климата и опазването на околната среда от пристрастна гледна точка, като се накърняват интересите на държавите, произвеждащи енергия, и умишлено се игнорират аспекти на устойчивото развитие, като например универсалния достъп до енергия и разработването на чисти енергийни технологии за въглеводороди\". Външните заплахи за енергийната сигурност на страната включват и използването от други страни на различни финансови, договорни и международни правни механизми в ущърб на Руската федерация, дискриминация срещу руските доставчици и незаконното отхвърляне на енергийни доставки от Русия. \r\nСъщата категория заплахи включва ограничаване на достъпа на руските организации в горивния и енергийния сектор до съвременни технологии и оборудване, както и до набиране на средства. Що се отнася до вътрешните заплахи и рискове, сред тях са намаляването на качеството на депозитите, увеличаването на престъпността в горивния и енергийния сектор и прекомерната финансова тежест върху индустрията.", "date": "2019.05.14", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/14/2657857/lozan-panov-vks-lipsata-na-kontrol-varhu-deynostta-na-glavniya-prokuror-go-pravi-nay-silnata-politicheska-lichnost-v-balgariya.html", "text": "Липсата на контрол върху дейността на главния прокурор го прави най-силната политическа личност в България. Това каза пред журналисти председателят на Върховния касационен съд (ВКС) Лозан Панов след среща при президента Румен Радев във връзка с избора на нов главен прокурор, предаде репортер на  Агенция „Фокус“ . \r\n„Благодаря за поканата на президента и считам, че тя е навременна. Защото колкото по-рано започне дебатът за избора на главен прокурор – тема номер 1 за съдебната система за 2019 г., толкова по-ясни ще бъдат критериите“, заяви Панов. Той обясни, че е използвал възможността да поднови своето предложение за промени на Конституцията за място на прокуратурата и за правомощията на главния прокурор. „Един от акцентите беше, че в страна като България главният прокурор с тези правомощия има монопол да повдига обвинения на когото си поиска, когато си поиска и за какво поиска. Наред с това липсата на контрол върху неговата дейност го прави най-силната политическа личност в България“, обясни Панов. Той посочи, че е изразил пред държавния глава мнение, че не са верни опасенията, че ако прокуратурата излезе от съдебната власт, това ще я политизира. „Като говорим за политизиране, с някои свои действия прокуратурата ясно показва, че обслужва управляващите“, коментира председателят на ВКС. \r\nПанов уточни, че макар и наложителни, измененията в правомощията на главния прокурор и засилването на контрола му могат да станат едва след избора на нов.", "date": "2019.05.14", "title": "Лозан Панов, ВКС: Липсата на контрол върху дейността на главния прокурор го прави най-силната политическа личност в България"}
{"url": "http://www.focus-news.net/news/2019/05/14/2657861/natasha-efremova-regionalna-biblioteka-hristo-smirnenski-pleven-izlozhbata-125-godini-ot-izdavaneto-na-pod-igoto-e-povod-da-pripomnim-nay-chetenata-balgarska-tvorba.html", "text": "Изложбата ,,125 години от издаването на ,,Под игото” е повод да припомним най-четената и най-превежданата българска творба. Това каза за  Радио „Фокус“  Наташа Ефремова, главен библиотекар в Регионална библиотека ,,Христо Смирненски”. ,,Юбилейната годишнина е повод да припомним още веднъж за най-четената и най-превежданата българска творба, донесла литературна слава на Вазов и на България\", каза Наташа Ефремова. ,,В изложбата са представени  първо издание на романа от 1889 и 1890 г., публикувано в „Сборник за народни умотворения, наука и книжнина” и първото му издание като пиеса от 1911 г. на издателство „Чипев”. Показани са общо 60 издания, които библиотеката притежава”, допълни Наташа Ефремова. ,,През годините „Под игото” е преиздавано 55 пъти само от издателство „Български писател” и от още над 15 български издателства. През 2006 г. излиза на DVD. Днес Вазовият роман е преведен на повече от 65 езика, включително на японски и китайски, което го прави най-превежданата и най-четената българска литературна творба”, каза още Наташа Ефремова.  \r\nВиолета КРЪСТЕВА", "date": "2019.05.14", "title": "Наташа Ефремова, Регионална библиотека ,,Христо Смирненски” - Плевен: Изложбата ,,125 години от издаването на ,,Под игото” е повод да припомним най-четената българска творба"}
{"url": "http://www.focus-news.net/news/2019/05/14/2657862/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most-ruse.html", "text": "Интензивен е трафикът за товарни автомобили  на изход на ГКПП „Капитан Андреево“, ГКПП „Лесово“ и ГКПП „Дунав мост – Русе“. “. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 18.00 часа.", "date": "2019.05.14", "title": "ГД „Гранична полиция“: Интензивен е трафикът за товарни автомобили  на изход на ГКПП „Капитан Андреево“, ГКПП „Лесово“ и ГКПП „Дунав мост – Русе“"}
{"url": "http://www.focus-news.net/news/2019/05/14/2657863/prezidentat-rumen-radev-i-generalniyat-direktor-na-airbus-defense-and-space-dirk-hoke-obsadiha-integratsiyata-na-balgarskata-otbranitelna-industriya.html", "text": "Съвременните предизвикателства пред сигурността изискват общ европейски подход в сферата на научните изследвания и отбраната, който да се гради върху потенциала на всички държави-членки на ЕС. Тази позиция споделиха държавният глава Румен Радев и генералният директор на Airbus Defense and Space Дирк Хоке, които проведоха днес среща на „Дондуков“ 2, съобщиха от  прессекретариата на държавния глава . Възможностите за интеграция на българската отбранителна индустрия и наука в перспективни общи проекти в рамките на ЕС бяха водещите акценти на срещата.  \r\nИндустриалното сътрудничество е фактор за отстояване на позициите на Европа в изследването на космоса, иновациите, наблюдението на климата и опазването на природата. Другата важна сфера, където Европа трябва да търси единодействие, е в сферата на сигурността, включително създаването на нов общ европейски изтребител, беше подчертано по време на разговора. По думите на Румен Радев със своя опит и доказана експертиза, българските инженери и софтуерни специалисти могат да предложат най-добрите условия за реализация на общите европейски проекти в тези области. „България е готова да подкрепи проекти, които дават възможност българските учени да остават в страната ни и да получат тук възможност за своята професионална реализация“, подчерта държавният глава.  \r\nРумен Радев отбеляза възможността България да засили партньорството си с Airbus за модернизиране на системите за наблюдение на реките и язовирите у нас за предотвратяване на наводнения, за опазване на горските масиви и в борбата с незаконната сеч.  \r\nОт своя страна, Дирк Хоке открои перспективите за задълбочаване на сътрудничеството с България и при охраната на външните граници на ЕС чрез предоставяне на съвременни интегрирани системи за наблюдение и контрол и предотвратяване на трафика на хора и нелегалната миграция.", "date": "2019.05.14", "title": "Президентът Румен Радев и генералният директор на Airbus Defense and Space Дирк Хоке обсъдиха интеграцията на българската отбранителна индустрия"}
{"url": "http://www.focus-news.net/news/2019/05/14/2657866/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението във връзка с провеждането от Българска професионална футболна лига на футболна среща на 15 май 2019 г. на Национален стадион „Васил Левски”. Това съобщиха от пресцентъра на  Столична община .  \r\nОт 12.00 часа до 21.00 часа на 15 май 2019 г. се забранява престоят и паркирането на пътни превозни средства, с изключение на автобусите превозващи феновете на ПФК „Локомотив-Пловдив“ на северозападната дъга на пл. „Св. Ал. Невски“ между ул. „Оборище“ и ул. „11-ти август“.  \r\nОт 12.00 часа до 21.00 часа на 15 май 2019 г. се забранява престоят и паркирането на пътни превозни средства, с изключение на автобусите превозващи феновете на ПФК „Ботев-Пловдив“ на ул. „Митрополит Кирил Видински“.", "date": "2019.05.14", "title": "София: Въвежда се временна организация на движението във връзка с провеждането на футболна среща на Национален стадион „Васил Левски”"}
{"url": "http://www.focus-news.net/news/2019/05/14/2657864/predstoyashti-mezhdunarodni-sabitiya-za-15-may-agentsiya-fokus.html", "text": "*** Реч на Си Дзинпин на Конференцията за диалог между азиатските цивилизации \r\n***  Френската столица отбелязва 130-тата годишнина от откриването на Айфеловата кула \r\n***   Президентът на Франция Еманюел Макрон и премиерът на Нова Зеландия Ясинда Ардърн подемат инициатива срещу съдържанието с насилие в интернет \r\n*** Визита на австрийския президент Александър ван Белен \r\n*** Посещение на премиера на Ирак Адел Махди, който ще се срещне с турския президент Реджеп Таийп Ердоган \r\n*** Каталунският лидер Ким Тора ще бъде разпитан от съдия по обвинение за неподчинение \r\n*** Кралят на Йордания Абдула II ще се срещне с френския президент Еманюел Макрон \r\n*** Съветът за сигурност на ООН ще обсъди ситуацията в Йемен \r\n*** Национални протести и стачки срещу плановете на правителството за намаляване на разходите \r\n***", "date": "2019.05.14", "title": "Предстоящи международни събития за 15 май ( Агенция „Фокус“ )"}
{"url": "http://www.focus-news.net/news/2019/05/14/2657865/veliko-tarnovo-dvizhenieto-mezhdu-selata-mindya-i-prisovo-se-osashtestvyava-v-edna-lenta-poradi-izvarshvane-na-osnoven-remont.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Пътните настилки са мокри. Времето е слънчево.  Температурата е 17 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. Движението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.05.14", "title": "Велико Търново: Движението между селата Миндя и Присово се осъществява в една лента поради извършване на основен ремонт"}
{"url": "http://www.focus-news.net/news/2019/05/14/2657868/evropeyski-izbori-2019-emil-radev-v-alfatar-s-nova-evrodirektiva-shte-slozhim-kray-na-vechnite-dlazhnitsi.html", "text": "Битката, която започнах в българския парламент с искането за въвеждане на 10-годишна абсолютна давност за задълженията на физическите лица, продължи и в Брюксел и вече дава резултат. По мое предложение в нова евродиректива за несъстоятелността влезе текст, с който се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. Това заяви в Алфатар кандидатът за евродепутат от листата на ГЕРБ и СДС Емил Радев, съобщиха от  пресцентъра на ПП ГЕРБ.  По време на срещата си с жители на града той увери, че ще продължи борбата си за приемане на закон за освобождаване от дълг, така че да се сложи край на „вечните длъжници” у нас. \r\n„България остана последната държава в ЕС, в която, ако изпаднеш в свръхзадлъжнялост, можеш да останеш такъв до живот и дори след смъртта ти длъжници ще бъдат твоите деца. Делата стават вечни, а задълженията, вместо да намаляват, се увеличават. Радвам се, че в последната седмица от работата на Европейския парламент през изминалия мандат се гласуваха важни промени, така че до две години трябва да се приеме закон за частните фалити”, обясни Радев, който посети Алфатар заедно с областния координатор на ГЕРБ - Силистра Тодор Тодоров и общинския ръководител на партията и кмет на община Алфатар Янка Господинова. \r\n„Нека не се поддаваме на популизма, който ни връхлита, и да подкрепим реалните политики и реалните резултати на ГЕРБ”, апелира Тодор Тодоров.", "date": "2019.05.14", "title": "Европейски избори 2019: Емил Радев в Алфатар: С нова евродиректива ще сложим край  на „вечните длъжници”"}
{"url": "http://www.focus-news.net/news/2019/05/14/2657871/sofiya-organizatsiya-na-dvizhenieto-shte-se-izvarshva-po-ul-manastirska-vodenitsa-s-german-poradi-zasnemane-na-reklamen-klip.html", "text": "Организация на движението ще се извършва по ул. „Манастирска воденица“, с. Герман, поради заснемане на рекламен клип. Това съобщиха от пресцентъра на  Столична община . \r\nОт 07.30 до 11.30 часа на 15 май 2019 г. се забранява влизането на пътни превозни средства за максимум от 3 минути за заснемане на кадър в участък от дължина 100 м по ул. „Манастирска воденица“, с. Герман.", "date": "2019.05.14", "title": "София: Организация на движението ще се извършва по ул. „Манастирска воденица“, с. Герман, поради заснемане на рекламен клип"}
{"url": "http://www.focus-news.net/news/2019/05/14/2657869/sofiya-organizatsiya-na-dvizhenieto-shte-se-izvarshva-na-15-may-poradi-zasnemane-na-reklamen-klip.html", "text": "Организация на движението ще се извършва на 15 май поради заснемане на рекламен клип. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n-  От 11.00 до 13.00 часа на 15.05.2019 г. на ул. „Балша“ между ул. „Д-р Стефан Сарафов“ и ул. „Ярослав Вешин“ ;  \r\n- От 14.00 до 19.00 часа на 15.05.2019 г. на ул. „Св. Св. Кирил и Методий“ между ул. „Братя Миладинови“ и бул. „Христо Ботев“ .  \r\n-  От 14.00 до 19.00 часа на 15.05.2019 г. на бул. „Христо Ботев“ № 117-11  \r\n- От 16.00 до 19.30 часа на 16.05.2019 г. на ул. „Добри Войников“ между бул. „Драган Цанков“ и ул. „Сава Огнянов“.  \r\n-  От 11.00 до 20.00 часа на 16.05.2019 г. на ул. „Кракра“ между ул. „Шипка“ и ул. „Шейново“.", "date": "2019.05.14", "title": "София: Организация на движението ще се извършва на 15 май поради заснемане на рекламен клип"}
{"url": "http://www.focus-news.net/news/2019/05/14/2657872/sport-grigor-dimitrov-otnovo-otpadna-v-parvi-krag.html", "text": "Най-добрият български тенисист Григор Димитров отпадна в първия кръг и на турнира от сериите „Мастърс“ в Рим след загуба с 1:2 сета, 4:6, 7:6, 3:6, от германеца Ян-Ленард Щруф за два часа игра. Българинът имаше предимство с пробив в третия сет, но при резултат 3:1 в своя полза се срина и загуби пет поредни гейма от съперника си.", "date": "2019.05.14", "title": "Спорт: Григор Димитров отново отпадна в първи кръг"}
{"url": "http://www.focus-news.net/news/2019/05/14/2657870/evropeyski-izbori-2019-elena-yoncheva-v-mezdra-zashto-severozapadna-balgariya-e-nay-izostavashtiyat-regioni-kade-otivat-miliardite-ot-evropai.html", "text": "Защо Северозападна България е най-изостаналият регион и тук е най-голямата бедност и смъртност. Дават ни милиарди, къде отиват те? Защо не се насочват към тези региони? Това заяви при среща с жителите на гр. Мездра водачът на листата на \"БСП за България\" Елена Йончева, съобщиха от  пресцентъра на БСП.  Тя обясни, че приоритет на ЕС е изравняване на различията не само между страните, но и между отделните региони в отделните държави. „Борисов не го интересува съдбата на хората, а забогатяването на една определена група”, категорична бе тя.  \r\nЙончева попита и какво се случва с българското село. Тя обясни, че над 7 млрд. лв. са влезли в България за селското стопанство, но 70 % от тях са отишли само в 100 фирми, въпреки че много земеделски производители живеят под прага на бедността. „С тази политика Борисов ни изважда от ЕС като начин на живот”, заяви водачът на листата на левицата. Тя обясни, че България намалява с 45 хил. души всяка година „Ако тази тенденция продължи, ще ни трябват 47 години да настигнем ЕС и то, ако той остане на тези нива. Водената от правителството политика гарантира бедност не само на това поколение, но и на следващите”, наблегна Йончева. Тя подчерта, че алтернативата, която левицата предлага, е средствата, които се дават на България за земеделие, да отидат в малките и средните производители, при младите фермери.  \r\nЕлена Йончева обясни, че друг проблем на много региони в България е демографската криза. Като предложения на левицата за борба с демографската криза тя посочи семейно подоходно облагане, намаляване с 50 лв. на данъците на работещи родители, безплатни детски градини, качествено образование и здравеопазване във всички региони, така че болници, като тези в Мездра и Враца, да не са на прага на фалит.  \r\n„Искаме промяна в Европа, да се борим с различните скорости на ЕС, промяна за социална Европа, в която хората са в центъра на политиката, а не различни корпоративни интереси”, заяви кандидатът за евродепутат проф. Мариана Модева.  Тя подчерта, че вече 12 години след влизането ни в ЕС България е все още на различни скорости. По думите й българското културно-историческо наследство е изключителна ценност и трябва да го уважаваме, също като европейското. „Имаме какво да предложим като конкретни стъпки за подобряване на живота на хората у нас, така че Северозападна Българя да не е сред най-бедните региони в ЕС. Трябва да се работи за изравняване на стандарта и доходите, а не да изгубим близо 2 млн. души, колкото до момента са напуснали страната ни. Затова европейските избори са важни, те са тест за управлението у нас”, коментира проф. Модева.  \r\n„На 26-ти май ще се борим за своята свобода”. Това заяви зам.-председателят на БСП Кирил Добрев. Той обясни, че става въпрос за свободата да гласуваме, да говорим- каквото мислим „Ние сме в задънена улица и шансът, който имаме е на 26-ти май, е да се преборим за промяна.\"- каза той. По думите му на 26-ти залагаме бъдещето на България. „Знаете какъв натиск ще има за местните избори. Разчитаме на вас. Без общата подкрепа, няма да се справим. Изборите са европейски, но решаването на всеки един български проблем минава от там”, заяви той.  \r\nНа събитието присъстваха народните представители от областта Николай Иванов и Иван Генов, областният председател на БСП–Враца Ивайло Лилов, кметът на Мездра – Генади Събков и председателят на БСП-Мездра д-р Илиана Михайлова.", "date": "2019.05.14", "title": "Европейски избори 2019: Елена Йончева в Мездра: Защо Северозападна България е най-изоставащият регион? Къде отиват милиардите от Европа?"}
{"url": "http://www.focus-news.net/news/2019/05/14/2657873/washington-examiner-reytingat-na-tramp-premina-51-pecheli-milenialite-vyarvat-mu-poveche-otkolkoto-na-demokratite-za-ikonomikata.html", "text": "Президентът на САЩ Доналд Тръмп премина критичният рейтинг от 50%, който му е нужен за преизбиране, тъй като милениалите и независимите избиратели са изразили преобладаващи предпочитания към него, пише американският вестник  Washington Examiner . \r\nПоследната анкета на Zogby показва, че одобрението за Тръмп е 51%, което е най-високото, откакто е президент. \r\nСобственикът на компанията и неин социолог Джонатан Зогби обясни, че увеличаването на рейтинга на Тръмп се дължи на доброто представяне на икономиката и може да е трудно обратимо, ако икономическото състояние на САЩ продължи да се подобрява. \r\nНеговото проучване открива, че някои групи, които преди това са били срещу президента, са започнали да го предпочитат, отчасти заради нарастващата увереност в икономиката и начина, по който Тръмп се справя с нея. По-конкретно става въпрос за милениалите и независимите избиратели. \r\nКато цяло, вероятните избиратели са казали, че предпочитат Тръмп пред демократите, когато става въпрос за „подобряване“ на икономиката – 46% срещу 42%. \r\n„Със солидна икономика, потенциално дълъг сезон на първични избори в Демократичната партия, плюс солидно увеличаване на доверието сред независимите, милениалите, избирателите в градовете и избирателите с висше образование и малцинствата, Тръмп може да е много труден за побеждаване през 2020 година“, твърди Зогби. \r\n„В допълнение към базата си на поддръжници, Тръмп би могъл да събере друга коалиция и да произведе друга невероятна победа, стига всичко да върви по план, но все още имаме много време в часовника на играта”, добавя Зогби. \r\nАнкетата на Zogbu е последната, която показва подобряване на рейтинга на Тръмп след публикуването на доклада на Робърт Мюлер за руската намеса в изборите през 2016 година. Дори Gallup, която проучва широки категории от „възрастни“, показва рекордно одобрение от 46%. \r\nИ, което е по-важното, рейтингът на Доналд Тръмп е по-висок от този на бившия президент Барак Обама на този етап от първия му мандат. \r\n„Одобрението за президента Тръмп получи помощ от доклада на Мюлер... Но това не е цялата история на това, защо рейтингът на президента достигна своя връх. Тръмп се издига иу върху позитивните икономически новини – рекордно високият фондов пазар, ниската безработица и солидния растеж на БВП в страната. В момента одобрението за президента Тръмп е по-високо от това на Обама в същия момент от мандата. Zogby Analytics даде 48% одобрение/52% неодобрение за Обама на 9 май 2011 година“, се казва в анализа на анкетата. \r\nВ изследването има две интригуващи констатации. От положителна страна, проучването установи, че 22% от демократите са одобрили Тръмп, което е изненада. Но също така е установено, че 59% от възрастните гласоподаватели не одобряват Тръмп, 59% срещу 41%. \r\nВ анализа на Zogby се правят следните изводи: \r\n„Одобрението за президента Тръмп е най-високото досега. Рейтингът му се покачва заради стабилния растеж на работните места, фондовия пазар, БВП и ниската безработица, но има потенциални външнополитически заплахи, като Иран, Северна Корея и търговската война с Китай, които могат да свалят сегашната му популярност сред избирателите“. \r\n„Освен добрата икономика и оправданието от доклада на Мюлер, добрият рейтинг на Тръмп се дължи на нарастване на популярността сред избирателите, които са образовани в колеж, избирателите, живеещи в западния регион, независимите, милениалите, мъжете от предградията, градските мъже и избирателите на средна възраст. Рейтингът на Тръмп се е подобрил с малцинствата - 27% от афро-американците и 45% от испанците одобряват президента - и двете числа са много добри исторически за Тръмп. \r\nСпоред последните статистически данни за заетостта, най-голям ръст на работните места в САЩ се наблюдава в големите до средните по големина градове, което също може да обясни добрата оценка на работата, която Тръмп получи от големите ии средните градски гласоподаватели - почти половината от всяка група одобрява работата му като президент и смята, че икономиката на САЩ ще бъде положителна през следващите четири години. \r\nПревод и редакция:", "date": "2019.05.14", "title": "Washington Examiner: Рейтингът на Тръмп премина 51%, печели милениалите, вярват му повече, отколкото на Демократите за икономиката"}
{"url": "http://www.focus-news.net/news/2019/05/14/2657875/mrrb-dvizhenieto-po-65-km-ot-am-struma-sled-blagoevgrad-shte-bade-pusnato-po-rano-ot-predvidenoto.html", "text": "Движението по 6,5 км от АМ „Струма“ след Благоевград ще бъде пуснато по-рано от предвиденото. Това съобщиха от  пресцентъра на Министерството на регионалното развитие и благоустройството . В заключителен етап са строителните работи в участък, част от лот 3.1 на АМ „Струма“ между Благоевград и отсечката преди бъдещия тунел „Железница“. Целта е да се облекчат пътуващите към Гърция при предстоящите почивните дни и активния летен сезон, обяви министърът на регионалното развитие и благоустройството Петя Аврамова, която инспектира заедно с председателя на Управителния съвет на Агенция „Пътна инфраструктура“ Георги Терзийски строителните дейности по участък 1 от лота, който започва от края на изградения през ноември 2015 г. лот 2 Дупница – Благоевград и продължава до новоизградения п.в. „Благоевград-Юг“, който се намира след ел.подстанцията на главен път Е-79. Дължината на отсечката е около 6.5 км. Чрез нея ще се избягва влизането в Благоевград и създаването на тапи  в градските кръстовища, което ще спести време на пътуващите и ще разтовари града от сериозен трафик.  \r\nЛот 3.1 е с обща дължина 12,6 км. Проектът включва изпълнението на два участъка, като работата по втория продължава.  \r\nВече приключи и преместването на археологическите находки, които бяха разкрити по трасето на магистралата край село Покровник. Индикативната стойност на извършваните дейности по преместване и теренна консервация на археологическите ценности, както и изграждането на подпорна стена за отделянето им от трасето на автомагистралата е 1,2 млн.лв. На следващ етап, извън компетенциите на АПИ, ще бъде изработването на интегрирана консервация на археологическия парк и проект за цялостното му експониране и социализация.", "date": "2019.05.14", "title": "МРРБ: Движението по 6,5 км от АМ „Струма“ след Благоевград ще бъде пуснато по-рано от предвиденото"}
{"url": "http://www.focus-news.net/news/2019/05/14/2657874/evropeyski-izbori-2019-evrodeputat-ot-listata-na-gerb-i-sds-emil-radev-pozdravi-zhitelite-na-dulovo-za-praznika-na-grada.html", "text": "Кандидатът за евродепутат от листата на ГЕРБ и СДС Емил Радев поздрави кмета на Дулово д-р Юксел Ахмед по повод празника на града. Това съобщиха от пресцентъра на  ПП ГЕРБ . „Тук живеят сърдечни и гостоприемни хора. Бъдете здрави и успешни, единни и съзидателни в мислите и делата си”, пожела Емил Радев. „Продължавайте да се възползвате от европейската солидарност, защото Европа не е на институциите, нито на политиците. Тя е на хората, които с труда и енергията си всекидневно допринасят за развитието на мястото, където живеят”, изтъкна още кандидатът за евродепутат.  \r\nЗаедно с народния представител Алтимир Адамов, с областния управител Ивелин Статев и областния координатор на ГЕРБ - Силистра Тодор Тодоров той бе сред гостите на тържествата по повод 59 години от основаването на град Дулово.", "date": "2019.05.14", "title": "Европейски избори 2019: Евродепутат от листата на ГЕРБ и СДС Емил Радев поздрави жителите на Дулово за празника на града"}
{"url": "http://www.focus-news.net/news/2019/05/14/2657877/hristina-shopova-obshtina-blagoevgrad-litera-ekspo-privlicha-vse-poveche-chitateli-i-vazpitava-lyubov-kam-knigite.html", "text": "Шестото книжно изложение „Литера Експо”, което се организира от Асоциация за култура и книжовност и община Благоевград, бе официално открито днес от зам.-кмета на община Благоевград – Христина Шопова. Това съобщиха от пресцентъра на  Община Благоевград . Любителите на книгите ще могат да се сдобият с най-добрите заглавия на пазара. Шатрите с най-различна литература са разположени на площад „България” пред търговския център „Ларго Мол”.  \r\n„Изключително ми е приятно за шеста поредна година да открия „Литера Експо” в Благоевград. Изложението е едно от събитията, които се наложи в културната програма на града. Целта на това събитие винаги е една и съща – да привлечем колкото се може повече хора, деца да четат, да се докоснат до красотата на книгите и буквите. Каквото се прочете в книгите, винаги остава, а любовта към книгите се възпитава в много ранна детска възраст. Радвам се, че има много деца и съм сигурна, че те ще се сдобият с по една книжка от своите родители. Благодаря на Асоциация за култура и книжовност, които въпреки трудностите в първите години, не се отказаха да са в Благоевград. Тази година фокусът е към българската литература, има с какво да се гордеем, какво да прочетем, ще има много срещи с български автори, възползвайте се от това, което предлага изложението. Сигурна съм, че това събитие винаги ще присъства и занапред в културната програма на община Благоевград”, каза в словото си зам.-кметът по култура и хуманитарни дейности.  \r\nХристина Шопова не скри емоциите си при награждаването на писателя Владимир Караджов, който е от Благоевград и е автор на „Етиопска приказка”. Книгата, замислена, написана и създадена в Благоевград, е преведена на английски, френски, немски и испански. Продава се в 180 държави на 6 континента и е най-превежданата родна книга за 2018 година. „Няма как да не се вълнувам да наградя от името на кмета д-р Атанас Камбитов един човек, с който съм имала честта да работя в едно училище, където бяхме учители.  Едно момче от Благоевград, което доказа, че може да пише. Връчвам му грамота за принос към развитието на българската литература и култура. Много сме горди с теб, Влади, благодаря ти”, каза още зам.-кметът. \r\nВенка Рагина от Асоциация за култура и книжовност благодари на община Благоевград и на културния отдел. И призна, че все повече заобичва града, защото всеки ден предлага нови и нови преживявания. Възпитаници от балетна формация „Кроазе“ и вокална група „Мая“ към Център за личностно и творческо развитие на децата на Благоевград, представиха артистична прогарама, вднага след официалното откриване на книжното изложение. „Литера Експо” продължава до 18 май. Жители и гости на града ще могат да се срещнат с известни писатели и поети като част от програмата на изложението. Разговор с писателя Димитър Тонин и представяне на новите му книги ще се проведе утре от 18,00 часа. На следващия ден по същото време е срещата със Здравка Евтимова, чийто разказ „Кръв от къртица” бе включен в американски учебник по литература за 8 клас. Интересна ще е и срещата на благоевградчани с поетите Добромир Банев и Маргарита Петкова на 17 май от 18,00 часа.  Инициативата е част от стратегията на община Благоевград за развитие и популяризиране на културния живот в града, както и стимулирането на младите хора да четат повече книги.", "date": "2019.05.14", "title": "Христина Шопова, Община Благоевград: „Литера Експо” привлича все повече читатели и възпитава любов към книгите"}
{"url": "http://www.focus-news.net/news/2019/05/14/2657867/tass-zelenski-obyavi-deputatite-ot-varhovnata-rada-za-lazhtsi-te-ne-vklyuchiha-v-dnevniya-red-vaprosa-za-inauguratsiyata-mu.html", "text": "Избраният за президент на Украйна Владимир Зеленски нарече депутатите от Върховната рада за лъжци, тъй като те са обещали да насрочат дата за инаугурацията му, но досега не са го направили, предава  ТАСС . \r\n„Върховната рада на Украйна – съкратено ВРУ (лъжа). ВРУ е девизът на живота им. Запомнете фамилиите на депутатите от този състав. И си правете изводите за следващите парламентарни избори“, написа той във вторник във „Фейсбук“. \r\nТАСС припомня, че във Върховната рада вече са регистрирани повече от шест проекта за дата на инаугурацията, които предлагат церемонията да се проведе в периода от 17 май до 1 юни. Както се очакваше. Във вторник депутатите трябваше да включат в дневния ред на пленарната сесия въпроса за заклеването на новия президент и да изпратят проектодокументите за експертиза в профилния комитет. Но на 14 май първият заместник-председател на комисията по въпросите на регламента и организацията на работата на Върховната рада Павел Пинзеник заяви, че парламентът ще разгледа проекта за датата на тържественото заседание на парламента по случай инаугурацията на избрания президент на страната Владимир Зеленски на 15 май. \r\nСамият Зеленски настоява церемонията да се състои на 19 май. \r\nПревод и редакция:", "date": "2019.05.14", "title": "ТАСС: Зеленски обяви депутатите от Върховната рада за лъжци, те не включиха в дневния ред въпроса за инаугурацията му"}
{"url": "http://www.focus-news.net/news/2019/05/14/2657880/pazardzhik-zapochva-realizatsiyata-na-proekt-vnedryavane-na-merki-za-energiyna-efektivnost-v-mnogofamilni-zhilishtni-sgradi-v-grad-velingrad.html", "text": "Започва реализацията на проект „Внедряване на мерки за енергийна ефективност в многофамилни жилищни сгради в град Велинград“, съобщи за  Радио „Фокус“ – Пазарджик  Бояна Кирилова от общинската администрация. „След петте блока във Велинград, които бяха санирани с европейски средства, започна реконструкцията на още 9 жилищни блока в града. Тя ще се осъществи благодарение на Европейския съюз, тъй като ще бъде финансирана със средства по проект към ОП „Региони в растеж”. Внедряването на мерките за енергийна ефективност ще бъде извършено в 9 многофамилни жилищни сгради. Общата цел е осигуряване на топлинен комфорт и по-високо качество на жизнената среда в жилищния сектор чрез внедряването на мерки за енергийна ефективност, осигуряване на достъпна архитектурна среда за населението, включително хора с увреждания, намаляване на разходите за енергия, подобряване на естетическия облик на сградите“, обясни Кирилова. \r\nВаня НИКОЛОВА", "date": "2019.05.14", "title": "Пазарджик: Започва реализацията на проект „Внедряване на мерки за енергийна ефективност в многофамилни жилищни сгради в град Велинград“"}
{"url": "http://www.focus-news.net/news/2019/05/14/2657879/nimh-zhalt-kod-za-valezhi-ot-dazhd-s-gramotevitsi-e-obyaven-v-13-oblasti-na-stranata.html", "text": "Жълт код за валежи от дъжд с гръмотевици е обявен в 13 области на страната. Това сочи справка на сайта на  Националния институт по метрология и хидрология . Опасността е за областите Видин, Монтана, Враца, Плевен, Ловеч, София, София – област, Перник, Кюстендил, Благоевград, Пазарджик, Смолян и Пловдив.  \r\nЖълтият код е в сила главно в планинските части на областите. Валежите от дъжд ще са временно интензивни и с гръмотевици. На повечето места количествата от валежи ще достигнат 25-30 л/ кв. м. По значителни ще са през нощта.", "date": "2019.05.14", "title": "НИМХ: Жълт код за валежи от дъжд с гръмотевици е обявен в 13 области на страната"}
{"url": "http://www.focus-news.net/news/2019/05/14/2657844/tass-lavrov-i-pompeo-zavarshiha-parvata-chast-ot-pregovorite-v-sochi.html", "text": "Министрите на външните работи на Русия и САЩ Сергей Лавров и Майк Помпео завършиха първата част от преговорите, която продължи повече от един час и половина, предава кореспондент на  ТАСС . \r\nСега дискусията ще продължи на работен обяд. По-рано бе съобщено, че страните планират да обсъдят въпроси от двустранния дневен ред и да предприемат конкретни действия за нормализация на руско-американските отношения, предстоящи контакти, по въпроси за стратегическата стабилност, ситуацията във Венецуела и Сирия, ядрената сделка с Иран и други международни проблеми. \r\nСлед обяда Лавров и Путин ще бъдат приети от президента на Русия Владмир Путин в неговата сочинска резиденция „Бочаров ручей“, а по-късно вечерта ще говорят пред журналистите за резултатите от преговорите. \r\nПревод и редакция:", "date": "2019.05.14", "title": "ТАСС: Лавров и Помпео завършиха първата част от преговорите в Сочи"}
{"url": "http://www.focus-news.net/news/2019/05/14/2657883/sport-shampionat-ot-rim-sashto-otpadna-v-parvi-krag.html", "text": "Роденият в Рим Матео Беретини изненадващо елиминира шампиона от миналата година Александър Зверев със 7:5, 7:5 и се класира за осминафиналите на тенис турнира от сериите “Мастърс” в Рим. 23-годишният италианец постигна първата победа в кариерата си над тенисист от топ 5 и го направи на най-подходящото възможно място пред екзалтираните си родни фенове. Беретини миналият месец спечели втората си титла в кариерата в Будапеща. За Зверев това е поредно разочароващо ранно отпадане в турнирите от началото на сезона и значителен регрес спрямо миналата година.", "date": "2019.05.14", "title": "Спорт: Шампионът от Рим също отпадна в първи кръг"}
{"url": "http://www.focus-news.net/news/2019/05/14/2657884/evropeyski-izbori-2019-sergey-stanishev-v-ruse-balgariya-tryabva-da-zapochne-diskusiya-za-resora-i-kandidaturata-na-balgarskiya-komisar.html", "text": "Радвам се, че съм в един от най-европейските градове на България. И точно от Русе искам да кажа, че думата на тези избори е промяна – у нас и в Европа. Това каза президентът на ПЕС и кандидат за евродепутат от „БСП за България“ Сергей Станишев в Русе, където съвместно с Валери Жаблянов е на поредица от срещи с обществеността, с актива и със симпатизантите на партията, съобщиха от  пресцентъра на партията . Двамата посетиха и Ветово, и Сливо поле. \"Изборите ще минат, но ние българите трябва да се научим да отстояваме интересите си последователно и системно, а не кампанийно. Да търсим партньори и съюзници за нашите каузи. Непосредствено след 26 май това има три аспекта. Първата ни национална задача  е полагането на политически усилия за привличането на новия Европейски орган по труда, което за България ще носи допълнителен авторитет и финансов ресурс. Втората национална задача – ресорът на българския комисар в новата Европейска комисия. В предходната стартирахме със силен ресор на Кристалина Георгиева. Но след нейното оттегляне получихме този, който беше на разположение. Сега е време да постигнем национално съгласие и да проведем открита дискусия за българското портфолио. Готов съм да водя разговори и с Франс Тимерманс, в случай че бъде излъчен за председател на ЕК. Той има изключително добро отношение към България, но трябва да има и много силна кандидатура на страната ни\", очерта като национални задачи Сергей Станишев. „Третата ни непосредствена задача е да проведем преговори по следващата финансова рамка като сме наясно какво искаме по важни направления за страната и се борим да няма орязване на парите за ключови за България проекти. Именно ние, социалистите, се противопоставяме на орязването на средствата за кохезионна и селскостопанска политика. \r\nКато част от тази работа трябва да подготвим Националната си стратегическа референтна рамка на базата на анализ на постигнатите резултати и да заложим в нея политики за устойчиво развитие и достойни доходи.“, заяви лидерът на европейската левица. \r\n„С вълнение участвам на срещите в Русе като част от листата на „БСП за България“. Нуждаем се от социална справедливост, сега! От европейска и българска солидарност за защита на труда, за увеличение на заплатите – изоставането ни се вижда, не може да бъде прикрито от красивите фрази на участниците в листата на ГЕРБ“, посочи кандидатът за евродепутат Валери Жаблянов. \r\n„Десет години са достатъчен период и за най-авторитетната партия да докаже какво може в управлението. Видими резултати. А тези от българите, които очакват повече и искат друга политика и социални принципи на разпределение на бюджета, имат избор да подкрепят листата на нашата партия. \r\nЦелите на българските и  на европейските социалисти съвпадат и това е гарант, че БСП не е сама, а има подкрепа от всички нива на управление в ЕС. \r\nДа, България постигна успехи от присъединяването си към ЕС досега, но темпото е недостатъчно, г-н премиер, управляващата партия се задъха! БСП е тази, която носи нова енергия“, каза Жаблянов.", "date": "2019.05.14", "title": "Европейски избори 2019: Сергей Станишев в Русе: България трябва да започне дискусия за ресора и кандидатурата на българския комисар"}
{"url": "http://www.focus-news.net/news/2019/05/14/2657882/predstoyashti-sabitiya-v-stranata-za-15-may-agentsiya-fokus.html", "text": "*** \r\nОт 14.00 часа президентът Румен Радев ще приеме на „Дондуков“2 министъра на правосъдието Данаил Кирилов. От 15.30 часа държавният глава ще проведе среща с главния инспектор в Инспектората към Висшия съдебен съвет Теодора Точкова. \r\n*** \r\nОт 13.00 часа в Шуменския университет „Епископ Константин Преславски“ вицепрезидентът Илияна Йотова организира Студентска лаборатория „Тема: Европа“. \r\n*** \r\nОт 09.00 часа Народното събрание ще проведе заседание.  \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 13.00 часа в Министерския съвет ще се състои заседание на Координационното звено по Механизма за съвместна работа на институциите по обхващане и включване на деца и ученици в образователната система. \r\n*** \r\nОт 11.00 часа, министърът на транспорта, информационните технологии и съобщенията Росен Желязков ще посети полигона за практическа подготовка на морски лица, към „Български морски квалификационен център“ ЕАД. \r\n*** \r\nОт 17.00 часа министър Боил Банов и Н.Пр. Роналд Дофинг – извънреден и пълномощен посланик на Люксембург ще присъстват на откриването на изложбата „Кралско вълшебство от порцелан“, представяща културното наследство на Люксембург. \r\n*** \r\nОт 09.00 часа 4 състав на Специализирания наказателен съд ще заседава по делото срещу Симеон Д., Иво П. и др., обвинени в престъпление по служба.   \r\n*** \r\nОт 09.00 часа 9 състав на Специализирания наказателен съд ще заседава по делото срещу Златко К. и др., обвинени в организиране и ръководене на престъпна група.  \r\n*** \r\nОт 09.00 часа УМБАЛ и ДКЦ \"Александровска\" ще бъдат част от Националната кампания за безплатна профилактика на рака на кожата Евромеланома '2019. \r\n*** \r\nОт 09.00 часа в хотел „Маринела“ pаместник-министър инж. Валентин Йовев ще участва в Международен форум по пътна безопасност и иновации и в Европейска научно-практическа конференция ЕДА. В 13.30 часа заместник-министърът ще открие Европейска научно-практическа конференция ЕДА 2019 - „Условия и процеси на инвестиране, планиране, изграждане и развитие на строителната индустрия“. \r\n*** \r\nОт 09.30 часа в БТПП Съветът по иновации при БТПП организира кръгла маса на тема: „Предизвикателства пред държавната администрация за развитието на иновациите и технологиите у нас при програмирането на Програмен период на ЕС 2021-2028 г.“ \r\n*** \r\nОт 09.30 часа 4 състав на Специализирания наказателен съд ще заседава по делото срещу Юлиян Т. и др., обвинени в организиране и ръководене на престъпна група.  \r\n*** \r\nОт 10.00 часа в зала „Триадица“ Мария Гроздева ще открие спортен празник „Спортни лъвчета” 2019, посветен на Деня на спорта, организиран от „ЛЕВСКИ-Спорт за всички“. \r\n*** \r\nОт 10.00 часа 7 състав на Софийския градски съд ще заседава по делото срещу Максим М. (сключване на неизгодна сделка). \r\n*** \r\nОт 10.00 часа пред Министерски съвет ще се проведе рротест на 300 малки ВЕИ с мощност до 200KW.  \r\n*** \r\nОт 10.00 часа 4 състав на Специализирания наказателен съд ще заседава по делото срещу Юлиян Т. и др., обвинени в организиране и ръководене на престъпна група.  \r\n*** \r\nОт 10.00 часа 11 състав на Специализирания наказателен съд ще заседава по делото срещу Симеон Т., Добрин Д. и др., обвинени в организиране и ръководене на престъпна група.  \r\n*** \r\nОт 10.00 часа 7 състав на Специализирания наказателен съд ще заседава по делото срещу Иван И., Христо Г. и др., обвинени в организиране и ръководене на престъпна група.  \r\n*** \r\nОт 10.00 часа 3 състав на Специализирания наказателен съд ще заседава по делото срещу Валентин П., Ивайло П. и др., обвинени в организиране и ръководене на престъпна група.  \r\n*** \r\nОт 10.00 часа 13 състав на Специализирания наказателен съд ще заседава по делото срещу Йордан Ш., обвинен в безстопанственост.  \r\n*** \r\nОт 10.00 часа 13 състав на Специализирания наказателен съд ще заседава по делото срещу Михаил Ст., престъпление по чл. 108 НК.  \r\n*** \r\nОт 10.30 часа в Дома на Европа българският екип на Европейския център за наблюдение на изборите (ЕЕМС) публично ще оповести първите междинни резултати от направения до момента мониторинг на посланията, символите и нагласите в предизборната кампания на основните политически партии, участващи в надпреварата за Европейски парламент. \r\n*** \r\nОт 11.00 часа 18 състав на Специализирания наказателен съд ще заседава по делото срещу Андреан А., Благо А. и др., обвинени в организиране и ръководене на престъпна група.  \r\n*** \r\nОт 11.00 часа 17 състав на Специализирания наказателен съд ще заседава по делото срещу Алексей З. за подкуп.  \r\n*** \r\nОт 11.00 часа 9 състав на Специализирания наказателен съд ще заседава по делото срещу Петър П., обвинен в трафик на хора.  \r\n*** \r\nОт 11.00 часа в залата на Прес авто клуб България ще се проведе пресконференция по повод предстоящия първи кръг от шампионата по Затворен маршрут и писта - Писта \"Лики Моли\". \r\n*** \r\nОт 11.30 часа в най-голямата зала на НСА – Аула Максима Димитър Бербатов ще изнесе открита лекция в НСА. \r\n*** \r\nОт 12.00 часа в депото на гараж „Земляне“ Йорданка Фандъкова ще присъства на представянето на 20 нови автобуса. \r\n*** \r\nОт 12.00 часа в Кино Култура (ул. „Сан Стефано“22) ще се проведе пресконференция на тема „Вземи краката си в ръце“, поставяща началото на национална информационна кампания за превенция на хроничната венозна болест. \r\n*** \r\nОт 18.00 часа в Централна зала на Националния археологически музей ще се състои официалното откриване на изложбите с римски мозайки. \r\n*** \r\nОт 18.00 часа на различни места в столицата ще се проведе инициативата „Нощ на литературата“.  \r\n*** \r\nОт 18.00 часа в зала „Надежда” на Столична библиотека ще бъде представена книгата, посветена на най-стойностния български маринист Никола Радев. \r\n*** \r\nОт 18.30 часа в античен културно-комуникационен комплекс „Сердика“ – под купола на Ларгото ще се проведе Музикално-танцовият спектакъл „Нюанси в изкуството”. \r\n*** \r\nОт 18.30 часа в ателие-книжарница „Къща за птици” (София, ул. Проф. Асен Златаров 22) ще се проведе майската среща от поредицата беседи и дискусии под надслов „Православие и съвремие“. \r\n*** \r\nОт 18.30 часа в аула „Максима“ на Университета за национално и световно стопанство ще започне благотворителен концерт „Помощ за Дани“ в подкрепа на 20-годишния Даниел Маринов, който след злополука чупи седми шиен прешлен и се обездвижва. \r\n*** \r\nОт 18.30 часа в Клуба на Столична библиотека с водещ  Пламен Дойнов ще се проведе поетическо четене на тема „Европа“ с участието на членове на Сдружение на български писатели. \r\n*** \r\nОт 19.00 часа в кино „Одеон“ ще се състои официалната премиера на документалния български филм „Студената война“ на режисьора Радослав Илиев. \r\n*** \r\nОт 10.30 часа в зала № 5 в сградата на Община Благоевград ще се проведе заключителна пресконференция по проекта по проект  „Изграждане на социални жилища в IV- ти микрорайон“.  \r\n*** \r\nОт 11.30 часа на ул. \"Роден край\" № 37 ще се състои официалното откриване на обект по проект „Изграждане на социални жилища в IV- ти микрорайон, Договор № BG16RFOP001-1.008-0002-C01, Анекс № BG16RFOP001-1.008-0002-C02 и Анекс № BG16RFOP001-1.008-0002-C03, който се осъществява с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие.  \r\n*** \r\nОт 11.00 часа в зала \"Петя Дубарова\" в Морско казино ще се проведе пресконференция, на която ще бъде представен първият ултрамаратон в Южните Родопи- К3 Ултра-Златоград със старт на 28 септември 2019 г. \r\n*** \r\nОт 11.00 часа в зала \"Петя Дубарова\" в Морско казино ще се проведе пресконференция, на която ще бъде представен първият ултрамаратон в Южните Родопи- К3 Ултра-Златоград със старт на 28 септември 2019 г. \r\n*** \r\nОт 18.00 часа в книжарница „Хеликон“ на площад „Тройката“, бар „Papa Beer“ на ул. „Милин Камък“ 1 и Bar'Celona Cafe & Bar на ул. „Aлександровска“ 16 ще се прожведе инициативата \"Нощ на литературата\".  \r\n*** \r\nОт 11.00 часа ще се състои откриване на реновираната АГ болница\"Проф. д-р Д. Стаматов\". \r\n*** \r\nОт 13.00 часа в пресклуба на БТА ще се състои пресконференция на проф. Пламен Легкоступ, бивш ректор на Великотърновския университет - мандат 2007-2015 година и настоящ кандидат за председател на Общото събрание на университета в предстоящите избори за ръководни органи на висшето училище за мандата 2019 - 2023 година. \r\n*** \r\nОт 14.30 часа в Първи учебен корпус на факултет „Общовойскови” на НВУ „Васил Левски”, Велико Търново ще бъде открита изложба, посветена на 140-ата годишнина от завършването на първия випуск на военното училище.  \r\n*** \r\nОт 16.00 часа в Читалище „Надежда – 1869“ ще се проведе среща с писателката Ана Стоянова. \r\n*** \r\nОт 17.00 часа в Музей „Сарафкина къща“ ще бъде открита изложба „Българската шевица – мост във времето“.  \r\n*** \r\nОт 18.00 часа в Изложбени зали „Рафаел Михайлов“ ще бъде открита изложба „Минимализма в българската живопис 1944-2019“ с куратори Красимир Русев и Румен Жеков. \r\n*** \r\nОт 18.00 часа в ХГ „Борис Денев“, Църква „Св. св. Петър и Павел“, Клуб 7, Австрийска библиотека ще се проведат литературни четения по повод Европейска инициатива „Нощ на литературата“.  \r\n*** \r\nОт 19.00 часа в МДТ „Константин Кисимов“ ще бъде представен спектакъла на ДТ – Варна „Бащи, лъжи и още нещо“.  \r\n*** \r\nОт 19.00 часа в Читалище „Надежда – 1869“ ще бъде представена театрална постановка на НЧ „Напредък-1911“ - с. Шемшево.  \r\n*** \r\nОт 19.00 часа на Стадион „Ивайло“ ще се проведе Фитнес на открито – безплатна тренировка.  \r\n*** \r\nОт 11.00 часа кметът на Община Видин Огнян Ценков ще присъства на тържеството за официалното изпращане на випуск 2019 в СУ \"Цар Симеон Велики\" в гр. Видин. \r\n*** \r\nОт 16.00 часа Регионална библиотека „Михалаки Георгиев” ще бъде представена самостоятелната изложба живопис на Радостин Иванов. \r\n*** \r\nОт 14.00 часа в митрополитския храм “Св. Николай Мирликийски” за трета поредна година Врачанският митрополит Григорий ще отслужи молебен за всички ученици от епархията, които завършват средното си образование.  \r\n*** \r\nОт 11.00 часа ще бъде направена първа копка по проект „Модернизация и внедряване на мерки за енергийна ефективност на Детска градина “Първи юни“, град Горна Оряховица. \r\n*** \r\nОт 18.00 часа в НЧ „Иван Вазов-1893“ ще се състои тържествен концерт по повод 35 години Женски народен хор при НЧ „Иван Вазов-1893“. \r\n*** \r\nОт 18.00 часа в Регионална библиотека „Дора Габе“, Дом-паметник „Йордан Йовков“ и Книжарница „Хеликон“ ще бъдат четени откъси от произведения на съвременни европейски автори, като част от инициативата „Нощ на литературата“. \r\n*** \r\nОт 09.30 часа ще се състои изпращане на абитуриенти от СУ „Стефан Караджа“. \r\n*** \r\nОт 18.00 часа в Музея на фотографията в Казанлък ще бъде открита изложбата „Отражения“ на Александър Иванов. \r\n*** \r\nОт 11.00 часа МБАЛ „Д-р Атанас Дафовски“ предлага безплатни профилактични прегледи за меланом и тумори на кожата във връзка с кампанията под надслов \"Борбата с рака на кожата... започва от теб\". \r\n*** \r\nОт 08.30 часа в Художествена галерия „Владимир Димитров – Майстора” Красимир Георгиев, който бяга по така наречения Коридор № 8, който свързва България, Северна Македония и Албания ще бъде изпратен от кмета на Община Кюстендил Петър Паунов.  \r\n*** \r\nОт 10.00 часа в залата на Възрожденското училище ще се проведе съвещание к кметовете и кметските наместници на селата от община Кюстендил.  \r\n*** \r\nОт 17.00 часа в Приемната на Община Ловеч в Бароковите къщи ще гостува Изложбата „Кралско вълшебство от порцелан“. \r\n*** \r\nОт 10.00 часа в заседателната зала на ОДМВР-Монтана ще се проведе редовен месечен брифинг.  \r\n*** \r\nОт 15.00 часа Паметник на писателя Агоп Мелконян ще бъде поставен в Двора на кирилицата край град Плиска. \r\n*** \r\nОт 10.30 часа от пл. „Стефан Стамболов” започва тържествено шествие. От 11.00 часа  на пл. ,,Възраждане\" ще се състои тържествен  ритуал по повод празника на града. \r\n*** \r\nОт 11.20 часа на пл. ,,Възраждане\" ще се състои концерт с участието на танцова  група „Северно сияние” – Ростов на Дон, Общински хор „Гена Димитрова” и вокална група „Арлекино” при читалище „Съгласие”. \r\n*** \r\nОт 12.30 часа РИМ – Плевен, ще бъде открита фотоизложба „Ростов днес” и изложба „55 години Плевен – Ростов на Дон”. \r\n*** \r\nОт 20.00 часа на пл. „Възраждане” ще се състои концерт на групите  „Тейкинг хийт“” и ,,Легендите\". \r\n*** \r\nОт 23.00 часа на пл.  „Възраждане” ще се състои тържествена заря. \r\n*** \r\nОт 10.00 часа на лекоатлетически стадион „Пловдив” ще се проведе областно състезание „Млад огнеборец“. \r\n*** \r\nОт 10.00 часа в Дом на културата “Борис Христов” ще се проведе Състезание-викторина под мотото „Живей безопасно“. \r\n*** \r\nОт 10.00 часа в Стария град кметът на Пловдив инж. Иван Тотев ще даде старта на дейностите по реставрацията и реновирането на Постоянната експозиция на Градска художествена галерия – Пловдив, която се намира на ул. „Съборна“№14 А. \r\n*** \r\nОт 10.30 часа в междублоковото пространство на бул.”България” №230, ул.”Факел” и ул.”Генерал Кутузов” в кв.”Захарна фабрика” ще бъде официално открита нова детска площадка. \r\n*** \r\nОт 10.30 часа в зала 1 на Окръжния съд ще се проведе заседание по делото срещу Благой Н., обвинен, че при управляване на товарен автомобил е нарушил правилата за движение и по непредпазливост е причинил смъртта човек. \r\n*** \r\nОт 11.00 часа в заседателната зала на община Пловдив ще се проведе пресконференция с участието на заместник-кмета Георги Титюков и представители на Медицинския университет във връзка с предстоящия първи Фестивал на пешеходеца. \r\n*** \r\nОт 18.00 часа в 11 читателски гнезда, разположени в сърцето на града „Нощ на литературата“ ще се проведе в Пловдив. \r\n*** \r\nОт 17.30 часа на сцената на НЧ „Просвета 1888” ще се проведат „Майски празници“ Поморие 2019. \r\n*** \r\nОт 10.00 часа в Общински младежки дом – гр. Перник (Конферентна зала) ще се състои представяне на резултатите по проект „Популяризиране на обичая Сурва чрез интерактивна интернет страница” по дог. № 118-N-19/01.06.2018, финансиран от Национален фонд „Култура”. \r\n*** \r\nОт 10.30 часа в двора  VI  СУ “Св. Св. Кирил и Методий“ ще се състои патронен  празник и изпращане на абитуриенти. \r\n*** \r\nОт 12.30 часа в НЧ „Просвета - 1909г .” гр.  Батановци, библиотека ще се състои Екскурзия в библиотеката - запознаване на децата от 1-ви клас с правилата в нея. \r\n*** \r\nОт 16.30 часа в Театрален салон „Георги Русев“ ще се състои честване на 70 години ДГ „Родолюбче“. \r\n*** \r\nОт 18.00 часа в РБ „Св. Минков”, голяма читалня, Общински младежки дом, конферентна  зала, Галерия „Марин Гогев” кв. „Изток“, ще се проведе инициативата „Нощ на литературата“ с четене на литературни произведения на съвременни автори от Балканите и Европа. \r\n*** \r\nОт 18.00 часа РБ „Светослав Минков“ , НЧ „Съзнание“ и Общински младежки дом ще се включат в инициативата \"Нощ на литературата\". \r\n*** \r\nОт 16.00 часа на алеята до хотел „Дунав“ министърът на отбраната Красимир Каракачанов ще участва в националната информационна кампания „Бъди войник“. От 18.00 ч. в залата на Доходно здание в Русе ще започне концертът на Представителния ансамбъл на въоръжените сили, и представителния духов оркестър на Военноморските сили и местни изпълнители. \r\n*** \r\nОт 09.00 часа в ОУ „Проф. д-р Асен Златаров“ - Смолян ще се проведе Националната ученическа викторина по безопасност на движението „Да запазим децата на пътя“, награждаването на участниците ще бъде от 12:30 часа. \r\n*** \r\nОт 14.00 часа в РДТ „Николай Хайтов“  - гр. Смолян, Зала 1,  ще се състои „Алиса в страната на чудесата“ – балет на Държавна опера Бургас.  \r\n*** \r\nОт 19.00 часа в РДТ „Николай Хайтов“  - гр. Смолян, Зала 1, ще се състои „Спящата красавица“ – Балет-феерия в три действия. \r\n*** \r\nОт 10.00 часа в 05 ОУ „Митьо Станев“ (ул. „Стефан Стамболов“ 19, гр. Стара Загора) ще се проведе закриването на олимпиада по безопасност на движението по пътищата „Стани безопасен на пътя с Aй енд Джи Брокерс“. \r\n*** \r\nОт 10.00 часа в заседателната зала на УМБАЛ \"Проф. д-р Стоян Киркович\" ще се състои пресконференция на изпълнителния директор болницата проф. д-р Йовчо Йовчев. \r\n*** \r\nОт 10.00 часа в Регионален исторически музей ще бъде открита веществено-документална изложба „170 години старозагорска църковно – училищна община“ и ще се проведе кръгла маса на тема: „Приносът на българската църковно – училищна община за запазване на националната ни идентичност през възраждането“. \r\n*** \r\nОт 17.00 часа в Оперен театър ще се състои тържествен концерт 50 години детска градина №20 „Мир“. \r\n*** \r\nОт 18.00 часа в „Читателски гнезда“ в целия град ще се проведе инициативата „Нощ на литературата“. \r\n*** \r\nОт 18.30 часа в Зала „Байер“ ще бъде представена „Будни сънища“ – изложба живопис и малка пластика на Светлин и Данко Стоеви. \r\n*** \r\nОт 12.00 часа в Малката зала на Областна администрация Хасково ще бъдат обявени двойките, които ще бъдат финансирани от кампанията „За повече деца в България“ на областния управител на Хасково и фондация „Искам бебе“. \r\n*** \r\nОт 10.30 часа в Корпус 2 на Шуменският университет, ще бъде представена документална изложба „120 години от рождението на Панчо Владигеров“ на Държавен архив-Шумен. \r\n*** \r\nОт 10.30 часа в Корпус 2 на Шуменският университет ще се състои  годишен концерт на студенти от специалността „Педагогика на обучението по музика“. \r\n*** \r\nОт 11.00 часа в Корпус 2 на Шуменският университет ще бъде представена изложба на изделия от различни конструктивни материали. \r\n*** \r\nОт 13.00 часа в аулата на Шуменския университет „Епископ Константин Преславски“ вицепрезидентът на Република България Илияна Йотова организира Студентска лаборатория „Тема: Европа“.  \r\n*** \r\nОт 16.00 часа в сградата на КОЦ ще се проведе извънредно съвместно заседание на икономическа, здравна и бюджетна комисии. Д-р Караниколов ще информира за състоянието на КОЦ. Заседанието има информативен характер.  Входът е на новата пристройка, качването е с асансьор с чип, на входа ще ни посрещнат.  \r\n*** \r\nОт 17.30 часа в зала „Арена Шумен“ ще се проведе спортния празник „Весел старт“. \r\n*** \r\nОт 17.30 часа За поредна година Регионална библиотека „Стилиян Чилингиров“ се включва в международната инициатива „Нощ на литературата“. \r\n*** \r\nОт 14.30 часа на път II-53 - 800 метра преди село Тамарино, община Стралджа, област Ямбол, Електроенергийният системен оператор ще постави началото на електропровод 400 kV между Марица изток и Бургас. \r\n*** \r\n*** \r\nОт 11.00 часа на площада, в гр. Годеч, Петър Витанов ще се срещне с граждани в центъра на града. В 15.00 часа в салона на читалището в с. Искрец, общ. Своге, той ще се срещне с граждани. В 18.30 часа в читалище \"Иван Вазов 1947\", в гр. Констинброд, Витанов ще се срещне с обществеността.  В 10.30 часа в Гранд хотел \"София\", гр. София, проф. Румен Гечев и Димитър Данчев ще се срещнат с представители на малкия и средния бизнес.  В 17.45 часа, в парк \"Възраждане\", гр. София, Сергей Станишев ще се срещне с жители. В 18.15 часа той ще тръгне по бул. \"Ал. Стамболийски\" към ул. \"Позитано\" и ще се срещне с граждани. \r\n*** \r\nЛиляна Павлова ще се включи в конференцията „Моята Европейска община”, която ще се проведе в заседателната зала на Общинския съвет в гр. Аксаково.  \r\n*** \r\nОт 14.30 часа в Концертното студио на Радио Варна Лиляна Павлова ще се срещне с представители на Камарата на строителите. В следобедните часове тя ще се срещне с граждани и на организираната изнесена приемна в центъра на морската столица. По-късно по инициатива на структурата на ГЕРБ в район „Одесос” кандидатът за евродепутат ще се срещне с членове и симпатизанти на партията. Събитието ще се състои от 18.00 часа в залата на Тракийския дом. От 19.00 часа в клуба на ГЕРБ - Одесос Лиляна Павлова ще представи приоритетите на ГЕРБ за предстоящите евроизбори пред Старейшини ГЕРБ. \r\n*** \r\nОт 15.00 часа в Дома на сержанта и офицера, в гр. Варна, Велизар Енчев ще се срещне със запасни офицери. В 18.00 часа, в клуба на БСП, в район Владислав Варненчик в града, той ще се срещне с граждани. \r\n*** \r\nОт 19.00 часа в ДКС „Васил Левски“ започва основното предизборно събитие на ГЕРБ за област Велико Търново, на което ще бъдат представени кандидатите за евродепутати от листата на ГЕРБ и СДС. \r\n*** \r\nОт 09.30 часа пред читалище \"Постоянство\" в гр. Лом, Елена Йончева и проф. Мариела Модева ще се срещнат с обществеността. В 11.30 часа, на площада в центъра на гр. Монтана, те ще се срещнат с граждани. В 14.00 часа в центъра на гр. Берковица, Йончева и Модева ще се срещнат с жители. \r\n*** \r\nОт 11.00 часа в кметството на с. Извор, общ. Радомир, Крум Дончев ще се срещне с жители на общината. \r\n*** \r\nОт 16.00 часа в центъра на гр. Плевен, Цветелина Пенкова ще се срещне с обществеността. В 18.00 часа в х-л \"Ростов\" в града, тя ще се срещне с младежи. \r\n*** \r\nОт 15.00 часа в Клуба на БСП в гр. Триадица, Тодор Стоилов ще се срещне с членовете на клуб \"Подкрепа\". В 11.00 часа в земеделската кооперация, в с. Пролом, община Карлово, Деница Златева ще се срещне с работници от кооперацията. В 13.00 часа, в сградата на общината, в гр. Карлово, тя ще се срещне с граждани. \r\n*** \r\nОт 16.30 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов и Даниел Панов ще бъдат в град Полски Тръмбеш, където ще се срещне с актива на ГЕРБ. \r\n*** \r\nОт 10.30 часа в читалището в с. Ценово, Валери Жаблянов ще се срещне с жители. \r\n*** \r\nОт 09.00 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят ТПК  „Милан Василев“ където ще се срещне с представители и работници на предприятието. \r\n*** \r\nОт 10.00 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят свищовското предприятие „Устрем“  ООД, а по-късно и месопреработвателен комбинат „Биляна“ ООД, намиращ се в с. Българско Сливово. \r\n*** \r\nОт 12.15 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще се включат в организираната от ПГЕРБ – Свищов дискусия с представители на местния бизнес. Срещата ще се проведе в Конферентната зала на хотел „Калето“, намиращ се на ул. „Т. Пантелеев“ №2. \r\n*** \r\nОт 13.55 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов и придружаващите ги лица ще разговарят със студенти и преподаватели от СА „Д. А. Ценов“, пред барелефа на дарителя, на ул. „Ем. Чакъров“.  \r\n*** \r\nОт 14.40 часа кандидатът за евродепутат от листата на ГЕРБ и СДС Ева Майдел и председателят на Националния предизборен щаб на ГЕРБ и зам.-председател на партията Цветан Цветанов ще посетят с. Овча могила, където ще се срещнат с местни жители. \r\n*** \r\nОт 11.00 часа в спортната зала на СУ „Иван Вазов“ двамата кандидати за евродепутати Андрей Новаков и Николай Диков ще се срещнат с абитуриенти. От 12.30 часа Андрей Новаков и Николай Диков ще открият изцяло рехабилитирана улица в село Ягода, община Мъглиж. \r\n*** \r\nОт 17.00 часа в залата на Художествената галерия в гр. Раднево, Иван Кръстев и Деница Златева ще проведат с граждани дискусия за проблемите в енергетиката. В 19.00 часа, в залата на Дома на културата \"Енергетик\", в гр. Гълъбово, те ще проведат среща с граждани за проблемите в енергетиката. \r\n*** \r\nОт 15.30 часа в залата на Културен център Харманли кандидатът за европейски депутат от листата на ГЕРБ и СДС Андрей Новаков ще се срещне с жители на общината и симпатизанти. \r\n*** \r\nОт 10.00 часа на ул. \"Бургас\" 23, в гр. Хасково, Иво Христов ще се срещне с Тракийско дружество \"Георги Сапунаров\". В 11.30 часа в сградата на НТС в града, той ще се срещне със СОЗР и клуб \"Родолюбие\". В 13.00 часа в завод \"МИР\", гр. Хасково, той ще се срещне с ръководството и работниците в завода. В 15:00 часа в предприятие за производство на машини за хранителната индустрия, Иво Христов ще се срещне с ръководството и работещите в предприятието. В 18.30 часа в клуб \"Сакар\" в гр. Свиленград Христов ще се срещне с обществеността. \r\n*** \r\nОт 18.30 часа в салона на народно читалище „Георги Кондолов 1914 на ул. „Хан Аспарух“ кандидатът за евродепутат от ГЕРБ Ивелина Василева ще се срещне с жителите на град Царево.", "date": "2019.05.14", "title": "Предстоящи събития в страната за 15 май (Агенция „Фокус“)"}
{"url": "http://www.focus-news.net/news/2019/05/14/2657876/sergey-lavrov-sled-sreshtata-s-pompeo-obsadihme-dvustrannite-otnosheniya-siriya-venetsuela-i-iran.html", "text": "Министърът на външните работи на Русия Сергей Лавров заяви, че е обсъдил с американския си колега Майк Помпео на преговорите им в Сочи ситуацията в двустранните отношения, Сирия, Венецуела и иранската ядрена сделка, предава  РИА Новости . \r\n„А днес в развитие на този диалог (преговорите между Лавров и Помпео във Финландия) обсъдихме ситуацията в нашите двустранни отношения, разменихме мнения по най-актуалните международни и регионални проблеми, преди всичко, за ситуацията във Венецуела, Корейския полуостров, Сирия, като цяло, за региона на Близкия Изток и Северна Африка, Украйна и Афганистан, както и около Съвместния всеобхватен план за действие по иранската ядрена програма“, заяви Лавров на пресконференция след края на преговорите. \r\nПо неговите думи, разговорът с Помпео е бил „откровен и полезен“. \r\nПревод и редакция:", "date": "2019.05.14", "title": "Сергей Лавров след срещата с Помпео: Обсъдихме двустранните отношения, Сирия, Венецуела и Иран"}
{"url": "http://www.focus-news.net/news/2019/05/14/2657878/evropeyski-izbori-2019-kaloyan-metodiev-politolog-ostavkata-na-ministar-rumen-porozhanov-e-porednata-radikalna-myarka-za-vpechatlyavane-na-publikata.html", "text": "Оставката на министър Румен Порожанов е поредната радикална мярка за впечатляване на публиката. Това каза за обзорното предаване „Това е България“ на  Радио „Фокус“  политологът Калоян Методиев. Той каза още, че обяснението, дадено за нея, е несериозно, защото „да се иска оставката му за това, че не е уволнил чиновничка в една от подопечните му агенции, звучи несериозно“. Според Методиев са останали недоизказани неща, които Борисов е замел „под килима“. От оставката няма да има позитиви, а лавината от оставки в последните две години са израз на желание на спасяване на властта на всяка цена. Анализаторът уточни, че ГЕРБ се нуждае от генерално прочистване, но средата на кампанията не е подходяща за такива упражнения. „Мерките, които вземат са закъснели, няма резултат от управлението и негативизма заслужено нараства. Късно е за смяна на стратегията. Това трябваше да се случи много по-рано“, каза още Методиев. Той коментира и дебата между водачите на листите на ГЕРБ и БСП и посочи, че казаното от тях затвърди позициите им, които са противоположни. „За Мария Габриел тема бе успехи и надграждане, а за Елена Йончева корупцията и злоупотреба с власт. По-актуално и успешно политическо послание е това на Елена Йончева“, коментира той. Говоренето за успехи в този момент е рисково, каза още Методиев и добави, че може би тя е трябвало да заложи на покаяние и градивна критика. Попитан за личното обръщение на Ахмет Доган Калоян Методиев отговори, че то няма връзка с оставката на Порожанов. Той обърна внимание, че ДПС вероятно имат вътрешнопартийни проблеми и за това се говори за помирение. Това може да е породено от недоволството от кърджалийската организация и това, че техен кандидат не е в листата за евроизборите. „Трябва да се има предвид, че ДПС е най-непрозрачната партия от към вътрешни процеси. В изказванията на Доган има закодирани неща. Възможно е парламентарните избори да са преди местните“, прогнозира политологът и допълни, че при всички случаи на 27- май ще има нова политическа ситуация. Епидемията ще обхване целия политически спектър, загубилите ще са много, защото местата за български евродепутати в ЕП за само 17,  а залогът е бъдещето на страната. България е на своеобразен вододел в развитието си. Българската политика ври и кипи от политически процеси, каза още той и добави, че страната ни има нужда от кардинална промяна и това е най-подходящия момент за нея. \r\nЦоня Събчева", "date": "2019.05.14", "title": "Европейски избори 2019: Калоян Методиев, политолог: Оставката на министър Румен Порожанов е поредната радикална мярка за впечатляване на публиката"}
{"url": "http://www.focus-news.net/news/2019/05/14/2657886/varna-mobilna-grupa-na-noi-shte-konsultira-badeshti-i-nastoyashti-pensioneri-v-beloslav.html", "text": "Мобилна работна група на Националния осигурителен институт (НОИ) ще консултира  бъдещи пенсионери и лицата с подадени заявления или вече отпуснати пенсии в Белослав на 20 май. Това съобщиха за  Радио „Фокус“ – Варна  от Общината. Консултациите ще се проведат от 9.30 до 16 часа в сградата на Общината. Структурата на НОИ във Варна уведомява, че предвид новата разпоредба от Преходните и заключителни разпоредби на Кодекса за социално осигуряване, която е в сила от 4 май тази година, експерти от териториалното поделение ще предоставят консултации на гражданите, във връзка с правото на избор на по-благоприятен индивидуален коефициент за изчисляване на размер на пенсии, с начална дата след 31 декември 2018 година. Правото на избор се отнася, както за бъдещите пенсионери, така и за лицата с подадени заявления или вече отпуснати пенсии, с начална дата след 31 декември миналата година. Консултациите ще се осъществяват, чрез използване на електронната услуга „Изчисляване на прогнозна пенсия“. За извършване на консултацията е необходимо заинтересованите лица да представят документ за самоличност, оригинални документи за осигурителен стаж и оригинален документ за осигурителен доход за избран тригодишен базисен период от последните 15 години осигурителен стаж, преди 1 януари 1997 г. \r\nДиана СТОЕВА", "date": "2019.05.14", "title": "Варна: Мобилна група на НОИ ще консултира бъдещи и настоящи пенсионери в Белослав"}
{"url": "http://www.focus-news.net/news/2019/05/14/2657881/tass-lavrov-i-pompeo-sa-se-dogovorili-za-merki-za-normalizatsiya-na-otnosheniyata-mezhdu-rusiya-i-sasht.html", "text": "Министърът на външните работи на Русия Сергей Лавров заяви на съвместна пресконференция след края на преговорите с американския си колега Майк Помпео в Сочи, че двете страни са се договорили да предприемат мерки за нормализация на отношенията между Москва и Вашингтон, предава кореспондент на  ТАСС . \r\nОсвен това Лавров е отбелязал, че Русия и САЩ са съгласни за необходимостта да се възстановят двустранните канали за комуникация и изрази надежда, че след публикацията на доклада на Мюлер ситуацията в отношенията между двете страни ще се подобри. \r\nКакто подчерта руският министър, Москва е заинтересована във възобновяването на диалога със САЩ по всички аспекти на контрола над въоръженията. \r\nПревод и редакция:", "date": "2019.05.14", "title": "ТАСС: Лавров и Помпео са се договорили за мерки за нормализация на отношенията между Русия и САЩ"}
{"url": "http://www.focus-news.net/news/2019/05/14/2657858/api-podpisa-dogovor-s-vtori-natsionalen-dostavchik-na-uslugi-za-elektronno-sabirane-na-patni-taksi.html", "text": "Агенция „Пътна инфраструктура” (АПИ) подписа днес договор с фирмата „Телетол” АД, с който дружеството става вторият Национален доставчик на услуги за електронно събиране на пътни такси след „Интелигентни Трафик Системи“ ЕАД. Това съобщиха от пресцентъра на  Агенция „Пътна инфраструктура“ . \r\nСъгласно Общите условия, приети от Управителния съвет на АПИ за доставчици на услуги, е предвиден 10-дневен срок от подписване на договора, в който фирмата да докаже оперативна съвместимост с Електронната система за събиране на пътни такси и да започне дейност по предоставяне на услуги. Едва след установяване на съвместимост договорът с националния доставчик на услуги влиза в сила. Ако в указания срок не се установи готовност за представяне на услугите, то срокът се удължава до момента на фактическото доказване, че е постигната оперативна съвместимост.  \r\nПроцедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси.  \r\nСъгласно Наредбата лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.05.14", "title": "АПИ подписа договор с втори Национален доставчик на услуги за електронно събиране на пътни такси"}
{"url": "http://www.focus-news.net/news/2019/05/14/2657890/evropeyski-izbori-2019-krum-donchev-v-samokov-neka-sahranim-istoriyata-si-i-da-ya-opazim-ot-vsyakakvi-vmeshatelstva.html", "text": "Кандидатите за евродепутати от  листата на „БСП за България“ Крум Дончев, Момчил Неков и Цветелина Пенкова почетоха паметта на загиналите воини, дали живота си в битките за Освобождението на гр. Самоков, съобщиха от  пресцентъра на БСП.  Те положиха цветя на паметника „Кръста“ в знак на признателност. На честването бяха кметът на община Самоков Владимир Георгиев, народните представители от ПГ на левицата Иван Ченчев и Радослав Стойчев. \r\n„На този ден Самоков чества 141 години от Освобождението си.  Всяка година, тук, на мястото, където самоковци са посрещнали освободителите, отдаваме признателност на воините, дали живота си в битките за Освобождението на Самоков“, каза кандидатът за евродепутат от „БСП за България“ Крум Дончев. Той добави, че паметта към историята е това, което ни съхранява като народ и наш дълг е да отдаваме признателност към тези, които са дали живота си, за да я има днес България. „Тогавашният блян за свобода намира своето измерение днес. Свободни сме да избираме вярата си, мечтите си, да живеем достойно и да разполагаме с живота си. В името на паметта на загиналите и в името на българската идентичност, нека съхраним историята ни такава, каквато е била в действителност, и я опазим от всякакви вмешателства“, призова Крум Дончев. \r\nКрум Дончев каза още, че за него Самоков има специално място в сърцето му, не само заради любовта му към балкана, но и защото свързва този район с рали „България“. „Именно тук спечелих две от моите победи през 2008 г. и 2014г. За мен е чест да бъда тук, в памет на загиналите освободители и да споделя този момент с гражданите на гр.Самоков\", сподели Дончев. \r\nСпоред Момчил Неков не можем да изградим европейски ценности, ако не се уповаваме на великите българи и не помним историята си. „Много е важно да отдаваме почит на тези, които са се борили да бъдем ние днес свободни“, каза кандидатът за евродепутат от \"БСП за България\" Момчил Неков на церемонията по честването на 141 години от Освобождението на Самоков от турско робство. Той добави, че  постигането на една Европа, по-близка до българите, става на първо място чрез познаване и съхраняване на историята и културата ни. „Не можем да изградим европейски ценности, ако не се уповаваме на великите българи и великите им постъпки и ако не помним историята си“, отбеляза Момчил Неков.", "date": "2019.05.14", "title": "Европейски избори 2019: Крум Дончев в Самоков: Нека съхраним историята си и да я опазим от всякакви вмешателства"}
{"url": "http://www.focus-news.net/news/2019/05/14/2657893/evropeyski-izbori-2019-valeri-simeonov-nfsb-e-garantat-za-zashtita-na-balgarskite-natsionalni-interesi-v-evropeyskiya-parlament.html", "text": "Националният фронт за спасение на България e гарантът за защита на българските национални интереси в Европейския парламент. Ние знаем за какво отиваме там. Ще се борим и ще отстояваме позицията на страната ни. Няма да говорим за това, за което всички говорят традиционно, а ще действаме както досега и ще продължаваме да показваме какво постигаме в интерес на българския народ.  Това, което правим тук – ще го правим и в Брюксел. Ние показахме, че сме хора на действието  - не на приказките. Това заяви водачът на „Патриоти за Валери Симеонов (НФСБ и Средна Европейска класа)” – Валери Сименов на среща със симпатизанти и активисти на родолюбивата коалиция в Сливен, а после и в Ямбол тази вечер, съобщиха от  пресцентъра на НФСБ . Валери Симеонов благодари на ямболската структура на НФСБ, която е била сред най-активните на границата с Турция през 2017 година, така че да не допуснем опорочаване на вота и допускане на втора протурска партия – ДОСТ, в българския Парламент.  \r\nЗаедно с Валери Симеонов в срещата със симпатизанти в Ямбол и Сливен си включи и шестата в листата на родолюбивата коалиция Венера Тодорова. Верен на слогана на коалицията „Вместо думи – действия” лидерът на НФСБ Валери Симеонов представи пред хората свършеното от него и депутатите на НФСБ досега като гарант за това, че и за в бъдеще работата им ще продължи да е такава.", "date": "2019.05.14", "title": "Европейски избори 2019: Валери Симеонов: НФСБ e гарантът за защита на българските национални интереси в Европейския парламент"}
{"url": "http://www.focus-news.net/news/2019/05/14/2657894/nimh-utre-na-mnogo-mesta-v-stranata-shte-ima-valezhi-ot-dazhd-v-sledobednite-chasove-v-zapadna-i-tsentralna-balgariya-shte-sa-intenzivni-i-s-gramotevitsi.html", "text": "През следващото денонощие облачността ще е предимно значителна. През нощта, главно в Западна България ще продължи да вали дъжд и там количествата ще са значителни. През деня на много места в страната ще има валежи от дъжд, в следобедните часове в Западна и Централна България ще са интензивни и с гръмотевици. В западната половина от страната вятърът ще се ориентира от запад-северозапад и ще е слаб до умерен, в източните райони ще остане от изток-югоизток. Минималните температури ще са между 9° и 14°, максималните - между 20° и 25°. Атмосферното налягане е по-ниско от средното за месеца и ще продължи бавно да се понижава.  Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . \r\nПо Черноморието облачността ще е значителна. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 14-15°. Вълнението на морето ще е около 2 бала.  \r\nНад планините облачността ще е значителна, по високите части и мъгливо. Ще има валежи от дъжд, над 2000 метра - от сняг, в следобедните часове, на места с гръмотевици. Ще духа умерен до силен южен вятър, който привечер постепенно ще отслабва. Максимална температура на височина 1200 метра около 13°, на 2000 метра - около 5°. \r\n През следващите два дни над по-голямата част от страната облачността ще е предимно значителна, ще има и превалявания. В четвъртък сутринта дъжд ще превалява на места в източните райони, а след обяд на много места, главно в Западна и Централна България, ще има краткотрайни, в отделни райони интензивни валежи, придружени с гръмотевици. В петък валежите ще са предимно в западната половина от страната и в следобедните часове ще са придружени с гръмотевици. В Западна България в четвъртък вятърът за кратко ще се обърне от запад, а на изток ще бъде от южната четвърт. Температурите ще са в по-широки граници: в Западна България и по Черноморието ще бъдат 17°-22°, в останалата част от страната - 21°-26°. В събота в източните райони все още ще има превалявания и гръмотевици, но от запад ще започне бързо подобрение на времето и чувствително затопляне.", "date": "2019.05.14", "title": "НИМХ: Утре на много места в страната ще има валежи от дъжд, в следобедните часове в Западна и Централна България ще са интензивни и с гръмотевици"}
{"url": "http://www.focus-news.net/news/2019/05/14/2657888/mayk-pompeo-sasht-shte-otmenyat-sanktsiite-sreshtu-severna-koreya-sled-kato-phenyan-izpalni-svoite-zadalzheniya.html", "text": "Американските санкции срещу Северна Корея ще бъдат отменени след като Пхенян изпълни своите ангажименти, заяви във вторник държавният секретар на САЩ Майк Помпео на съвместна пресконференция с руския си колега Сергей Лавров в Сочи, предава  ТАСС . \r\n„Нашата цел е денуклеаризация на Северна Корея. Ще отменим санкциите след като Северна Корея изпълни обещанията си“, заяви той. \r\nПревод и редакция:", "date": "2019.05.14", "title": "Майк Помпео: САЩ ще отменят санкциите срещу Северна Корея след като Пхенян изпълни своите задължения"}
{"url": "http://www.focus-news.net/news/2019/05/14/2657887/ria-novosti-vashington-se-nadyava-rusiya-da-spre-da-podkrepya-maduro.html", "text": "САЩ се надява, че Русия ще спре да подкрепя президента на Венецуела Николас Мадуро, Вашингтон счита, че той трябва да бъде отстранен от поста, заяви държавният секретар Майк Помпео, цитиран от  РИА Новости . \r\n„Имаме разногласия за Венецуела. Казах на моя колега, че искаме да направим всичко, за да избере народът на Венецуела демократическият път. САЩ и други страни смятат, че е дошло времето Мадуро да си отиде, за да свършат страданията на венецуелския народ. Надяваме се руската подкрепа за Мадуро да спре“, заяви той на пресконференция след края на преговорите с руския си колега Сергей Лавров. \r\nПомпео отбеляза, че независимо от разногласията, САЩ и Русия ще продължат диалога. \r\nПревод и редакция:", "date": "2019.05.14", "title": "РИА Новости: Вашингтон се надява Русия да спре да подкрепя Мадуро"}
{"url": "http://www.focus-news.net/news/2019/05/14/2657896/plovdiv-oblastnata-direktsiya-na-mvr-se-vklyuchva-v-obuchenieto-na-detsa-po-mezhdunarodnata-obrazovatelna-programa-vizhdam-te-vizhdash-me.html", "text": "Областната дирекция на МВР се включва в обучението на деца по международната образователна програма „Виждам те. Виждаш ме.” Това съобщиха за   Радио „Фокус“ – Пловдив  от МВР. Програмата е разработена от  „Volvo Trucks” и се провежда в над 20 държави по света. Пилотният проект в България се изпълнява от обучители – професионални шофьори на камиони от  логистична компания и се подкрепя от Главна дирекция “Национална полиция”. \r\nВ рамките на кампанията, от 15.00 часа на 17 май ученици от ОУ “Васил Левски” в Пловдив ще бъдат запознати със спецификите на движението на камионите на пътя, кои са най-честите рискови ситуации и как могат да ги избегнат. С помощта на служители от сектор “Пътна полиция” децата ще си припомнят правилата за велосипедистите до и над 12 години, а след това ще имат възможност да се качат в кабината на камион и лично да проверят къде са „мъртвите точки”, в които шофьорът не може да ги види в огледалата. \r\nПо време на събитието ще бъдат представени основните препоръки и практически съвети в програмата „Виждам те. Виждаш ме.”. Подготвена е и актуална статистика за пътни инциденти с велосипедисти у нас, както и информация за основните рискови ситуации между велосипедисти и камиони на пътя.", "date": "2019.05.14", "title": "Пловдив: Областната дирекция на МВР се включва в обучението на деца по международната образователна програма „Виждам те. Виждаш ме.”"}
{"url": "http://www.focus-news.net/news/2019/05/14/2657889/afp-pompeo-predupredi-rusiya-da-ne-se-namesva-v-izborite-v-sasht-prez-2020-godina.html", "text": "Държавният секретар на САЩ Майк Помпео във вторник предупреди Русия да не се намесва в американските избори през 2020 година и заяви, че Москва трябва да покаже, че предполагаемата й намеса е прекратена, предава  AFP . \r\nАко Русия се намеси в изборите догодина, „това ще постави отношенията ни в дори по-лошо място“, заяви Помпео на съвместна пресконференция с руския си колега Сергей Лавров в Сочи, като призова Москва „да демонстрира, че този вид дейности са част от миналото“. \r\nПревод и редакция:", "date": "2019.05.14", "title": "AFP: Помпео предупреди Русия да не се намесва в изборите в САЩ през 2020 година"}
{"url": "http://www.focus-news.net/news/2019/05/14/2657892/sergey-lavrov-zaplahite-na-sasht-sreshtu-maduro-nyamat-nishto-obshto-s-demokratsiyata.html", "text": "Заплахите от страна на представители на правителството на САЩ и лидера на венецуелската опозиция Хуан Гуайдо срещу президента на Венецуела Николас Мадуро противоречат на демократичните ценности, заяви във вторник министърът на външните работи на Русия Сергей Лавров на съвместна пресконференция с държавния секретар на САЩ Майк Помпео, предава  ТАСС . \r\nПо неговите думи, позицията на Москва в подкрепа на диалога, разглеждане на всичките въпроси между самите венецуелци без ултиматуми и предварителни условия „произтича от това, че демокрацията не се налага със сила“. „Заплахите, които звучат по адрес на правителството на Мадуро, които звучат от устата на официалните представители на администрацията на САЩ и от устата на господин Гуайдо, който постоянно споменава за своето право да извика въоръжена интервенция отвън, нямат нищо общо с демокрацията“, заяви той. \r\nПревод и редакция:", "date": "2019.05.14", "title": "Сергей Лавров: Заплахите на САЩ срещу Мадуро нямат нищо общо с демокрацията"}
{"url": "http://www.focus-news.net/news/2019/05/14/2657885/sergey-lavrov-rusiya-shte-reagira-pozitivno-na-predlozhenie-za-sreshta-putin-tramp-v-osaka.html", "text": "Москва ще реагира позитивно на предложение за среща между президентите на Русия и САЩ Владимир Путин и Доналд Тръмп на форума на Г-20 в Осака, ако има такова, заяви руският външен министър Сергей Лавров на пресконференция след края на преговорите с американския си колега Майк Помпео в Сочи, предава кореспондент на  ТАСС . \r\nПървият дипломат на Русия обае отбеляза, че засега САЩ не са предлагали официално да се проведе такава среща. \r\nПревод и редакция:", "date": "2019.05.14", "title": "Сергей Лавров: Русия ще реагира позитивно на предложение за среща Путин-Тръмп в Осака"}
{"url": "http://www.focus-news.net/news/2019/05/14/2657898/evropeyski-izbori-2019-mariya-gabriel-v-ruse-predstoyat-klyuchovi-mesetsi-v-es-a-samo-sposobni-kandidati-kato-tezi-v-listata-na-gerb-i-sds-mogat-da-zashtityat-natsionalniya-interes.html", "text": "Предстоят ключови месеци в ЕС, а само способни кандидати като тези в листата на ГЕРБ и СДС могат да защитят националния интерес. Ще се решава за парите за селското стопанство, регионалната и кохезионната политика. Да, бюджетът е рекорден, но той трябва да остане такъв, да се защити. Това каза водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в Русе, съобщиха от  пресцентъра на ПП ГЕРБ .  \r\nМария Габриел бе категорична, че трябва да има Дунавска стратегия. „Искам по-малък брой проекти, но да са такива, които носят конкретни ползи на хората, на туризма, на транспорта. Европа трябва да се усеща във всяко училище, във всяко населено място, искаме Европа да дава възможности за младите хора“, каза тя. \r\nПо думите на водача на листата на ГЕРБ и СДС на предстоящите избори трябва всички граждани за пореден път с гласа си да заклеймят конфронтацията и да поощрят диалогичността. „Да бъдем активни, да не допускаме двойни стандарти и разделение. Да се борим образованието да е високо в дневния ред на ЕС. Нека заедно изпратим сигнал за силна, сигурна и суверенна Европа, даваща перспектива за младите“, прозова Габриел. \r\n„Нищо не може да се постигне, ако не работим заедно. За последните 8 години Русе направи не крачка, а скок напред - невиждан досега. Гражданите на Русе бяха до нас и в тежките моменти, уверен съм, че ще бъдат и с нас на победата на 26 май“, каза кандидатът за евродепутат Андрей Новаков. \r\nСпоред Ева Майдел, номер 4 в листата на ГЕРБ и СДС, българските граждани трябва да изпратят в ЕП хора, които имат позиции, контакти и авторитет, за да бранят интереса им. „Не ни трябват аматьори, а способни хора. Вярвам, че ще постигнем поредна победа на изборите, а заедно с нея да имаме България и Европа на младите и бизнеса“, завърши кандидатът за член на ЕП. \r\n„Русе е град на свободата и точно нея сме длъжни да я защитим и то не защото сме членове на една или друга партия. Правим го, защото сме български граждани и осъзнаваме, че можем да пребъдем и да се развиваме, ако сме заедно с развитите европейски народи“, отбеляза на свой ред Александър Йорданов. По думите му БСП са се самозабравили и имат една единствена цел – да се върнат на власт. Той бе категоричен, че стане ли това нещо – държавата ще бъде съсипана и историята го е показала. „Съчетанието на опит и младост в нашия екип е много важно. В ЕП ни трябва отбор, а не индивидуалности. Нито една друга политическа сила не си поставя цел да бие БСП, а имат желание да вкарат един или половин евродепутат“, обясни Йорданов. \r\n„Изборите са много важни за България и Европа. Ние се нуждаем от Европа, а тя от силни политици и системни партии от членките на ЕС. Само така може да има предвидимост. Нито едно евро от ЕС към България не е спирано по време на управление на ГЕРБ и Бойко Борисов. Нещо повече – защитихме рекорден европейски бюджет за България, а средствата от него ще модернизират населените ни места. Дори и в момента всички сме свидетели, че изключително много проекти с европейско финансиране се реализират на територията на Русенска област. Нека да гарантираме и занапред европейско бъдеще за България с номер 12 в бюлетината“, заяви областният координатор на ГЕРБ-Русе Пламен Нунев. \r\n„Заедно можем повече и на 26 май ще го докажем, когато ще изберем повече депутати от БСП. По традиция в Русе десните гласове са много повече, нека отново го докажем. Благодаря на ГЕРБ, че само за 5 дни се разбрахме. Да, писмото на председателя на ЕНП Жозеф Дол беше катализатор, но 5 месеца говорих с другите т.нар. десни, но не се разбрахме. Отношението на ГЕРБ към нас ни мобилизира и ще дадем всичко от себе си за победа“, категоричен бе председателят на СДС Румен Христов.", "date": "2019.05.14", "title": "Европейски избори 2019: Мария Габриел в Русе: Предстоят ключови месеци в ЕС, а само способни кандидати като тези в листата на ГЕРБ и СДС могат да защитят националния интерес"}
{"url": "http://www.focus-news.net/news/2019/05/14/2657899/varna-blizo-40-ot-domakinstvata-ne-mogat-da-si-pozvolyat-pochivka-izvan-doma.html", "text": "39.4% от жителите в областта изпитват ограничения по отношение на почивката извън дома. Тези, които имат затруднения да посрещнат неочаквани разходи за неотложен ремонт на жилището или колата, подмяна на пералня или хладилник, внезапно заболяване и други със собствени средства са 40.2%. Това сочат данните за миналата година, съобщават от  Териториалното статистическо бюро  в града.  Според Националната статистика, ограничения при отоплението на жилището си изпитват 45.9% от жителите на Варна и областта. Успоредно с това 2.9% от лицата не могат да си позволят телефон, включително мобилен, 0.3% – цветен телевизор, 8.9% – автоматична пералня. 36.9% от лицата в домакинствата изпитват затруднения при плащането навреме на разходите, свързани с жилището, а 46.3% от лицата не могат да си позволят потребление на месо, пиле или риба всеки втори ден. През 2018 година, 31.1% от населението в област Варна живее с материални лишения. Във връзка с поставените цели по ключови области в стратегията „Европа 2020” от изследването на доходите и условията на живот (EU-SILC) се изчислява комбиниран показател за регулярен мониторинг на напредъка на страните при изпълнение на националните подцели. Показателят включва лица, живеещи в риск от бедност, с материални лишения и в домакинства на безработни или с нисък интензитет на икономическа активност. Комбинирането на трите показателя показва, че през 2018 г. 38.9% от населението в област Варна, или 184.0 хил. лица, са били в риск от бедност и социално изключване. Стойността на показателя намалява с 8.8 процентни пункта спрямо 2017 г. по-значително при мъжете – с 12.1 процентни пункта, в сравнение с жените – 5.6 процентни пункта.", "date": "2019.05.14", "title": "Варна: Близо 40 % от домакинствата не могат да си позволят почивка извън дома"}
{"url": "http://www.focus-news.net/news/2019/05/14/2657902/pravitelstvoto-shte-otpusne-3-mln-lv-za-podobryavane-na-detsko-zdraveopazvane-obzor.html", "text": "Правителството ще отпусне 3 млн. лв. за подобряване на детско здравеопазване. До това решение се стигна след среща при премиера Бойко Борисов с министъра на здравеопазването, педиатри, неонатолози и директори на акушеро-гинекологични лечебни заведения. На срещата бяха обсъдени състоянието на детското здравеопазване и мерките, които трябва да се предприемат за подобряване качеството на лечението и организацията на работа в педиатричната болница „Проф. д-р Иван Митов“ и в детските отделения в страната. \r\nНа 15 април здравният министър Кирил Ананиев ще внесе в Министерски съвет проект на Постановление, с което на Министерството на здравеопазването ще бъде предоставен допълнителен финансов ресурс в размер на близо 3 млн. лв. От тези средства на държавните и общинските болници ще бъдат предоставени 500 хил. лв. за закупуването на 15 апарата за дихателна реанимация и 750 хил. лв. за осигуряването на 50 кувьоза.  \r\nОтделно 1,7 млн. лв. са средствата, с които ще бъде финансирана педиатричната болница по Програмата „Майчино и детско здравеопазване“ по реда на Наредба №3 за медицинските дейности извън обхвата на задължителното здравно осигуряване. Този ресурс ще бъде изразходван както за подобряване качеството на лечението на децата, така и за увеличаване възнагражденията на работещите. Присъствалите на срещата педиатри заявиха, че са доволни от това решение. Междувременно колегите им излязоха на трети пореден протест и блокираха движението по булеварда пред лечебното заведение. Началникът на клиниката по детска неврология и част от инициативния комитет проф. Иван Литвиненко заяви, че на този етап колективна оставка няма да се наложи. \r\nДо края на този месец ще бъде обявена обществената поръчка за инженеринг на новата детска болница, като очакванията са в началото на месец септември да започне реалното ѝ строителство. Вече стартираха и преговорите на Министерството на здравеопазването с Българския лекарски съюз за преостойностяване на някои клинични пътеки, така че цените да бъдат завишени и да отговарят на реалните разходи. Приоритетно ще бъдат разгледани пътеките в педиатрията. По отношение на кадровия ресурс в детското здравеопазване мярка ще бъде предприета с промените в Наредба №1 за специализациите. В нея приоритет ще бъдат неонатолозите, чийто брой в момента е твърде малък и не отговаря на реалните потребности на лечебните заведения.", "date": "2019.05.14", "title": "Правителството ще отпусне 3 млн. лв. за подобряване на детско здравеопазване (ОБЗОР)"}
{"url": "http://www.focus-news.net/news/2019/05/14/2657900/evropeyski-izbori-2019-g-rumen-petkov-abv-na-26-may-tryabva-da-izlezem-i-da-glasuvane-zashtoto-neglasuvaneto-podkrepya-statukvoto.html", "text": "На 26 май трябва да излезем и да гласуване, защото негласуването подкрепя статуквото. Това заяви във Велико Търново председателят на АБВ и кандидат за евродепутат от листата на „Коалиция за България“ Румен Петков, предаде репортер на  Радио „Фокус“ – Велико Търново . Той подчерта, че тези избори са много важни за България. „Ако не гласуваме, подкрепяме статуквото в този извратен вид на двуполюсен модел. Това е най-вредното възможно политическо бъдеще за България. Корнелия Нинова гарантира на късния Бойко Борисов такъв комфорт, какъвто не е имал и късният Тодор Живков. Три месеца няма Парламентарен контрол. Правителството си прави каквото си иска. Сега в Народното събрание са като БКП и БЗНС. БЗНС са „Ограда и паспорти“, известни още като Обединени патриоти, а ГЕРБ играе ролята на БКП. Това е ситуацията в парламента днес“, посочи Румен Петков. Той призова Бойко Борисов да излезе и да каже колко милиона е дал на Моника Станишева по различни проекти. „При Станишев милионите минаваха през един лобист – Хохегер. Австрия вкара Хохегер в затвора, а ние стоим и гледаме“, заяви Румен Петков. По думите му днес поведението на българските евродепутати е позорно, вредно за България или откровено против България. „Наглост е да взимаш 10 000 евро заплата, а да не гласуваш за \"Северен поток\" или за пакета „Макрон“, допълни Румен Петков. Той посочи, че през следващия мандат на Европарламента 9 млрд. евро ще са отделени за регионална политика. Петков припомни, че една от ключовите политики на ЕС е „Европа на регионите“ с основна цел преодоляване на различията между регионите. „Северозападна България става все по-зле. В тази посока върви и Централна Северна България като Плевен, Търново и Ловеч. Вече не е много по-различна ситуацията и в Североизточна България“, посочи председателят на АБВ. „В момента в парламента битката е за суджуците, за плочките в Народното събрание, за къщите за гости, за апартаментите без пари. Нас на този терен ни няма. На битката за суджуците ни няма, на битката за къщите за гости ни няма, на битката за апартаментите без пари ни няма. Ние искаме да проведем битката за България, за българските граждани, за нашата си родина. За България всичко, свързано с Европа, е вътрешна политика. Ние сме Европа“, заяви Румен Петков. \r\nНадежда КРЪСТЕВА", "date": "2019.05.14", "title": "Европейски избори 2019 г: Румен Петков, АБВ: На 26 май трябва да излезем и да гласуване, защото негласуването подкрепя статуквото"}
{"url": "http://www.focus-news.net/news/2019/05/14/2657891/ministar-rumen-porozhanov-podade-ostavka-obzor.html", "text": "Седмата министерска оставка в кабинета „Борисoв 3“ е факт по-малко от две седмици преди европейските избори. В понеделник министърът на земеделието, храните и горите Румен Порожанов депозира своята оставка, след като започна разследване за злоупотреби с европейски средства в Държавен фонд „Земеделие” по времето, когато институцията е ръководена от него. В мотивите за решението си Порожанов посочва, че не желае атаката срещу него да влияе на работата на правителството. Премиерът Бойко Борисов обясни, че фактът, че зам.-директорът на фонд „Земеделие“ още е на работа е ускорил оставката на Порожанов. „Никога не съм бързал да приемам или да настоявам за оставки, докато не се убедя. Но това, което ускори подаването на оставка, е, че след като ясно и точно се разпоредих за заместник шефа на фонд „Земеделие“, чийто телефон беше на един от сайтове на къща за гости, да бъде отстранен, се оказа, че към днешна дата е на работа“, заяви Борисов. \r\nОставката на министър Порожанов бе приета от министър-председателя Бойко Борисов. Той предложи неговото място да заеме народният представител от ГЕРБ и председател на парламентарната комисия по земеделие Десислава Танева. \r\nОт своя страна, Порожанов заяви, че е положил всички усилия работата в едно от най-големите като обхват министерства да върви успешно. По думите му в сектора има много проблеми и със сигурност не всички са решени, но за всеки е направен опит за намиране на балансирано и справедливо решение. „Резултатите за развитието на земеделския отрасъл ясно показват възходящата тенденция, такава се отчита и по отношение на износа на селскостопански стоки. Министерството изнесе изключително успешно Председателство на Съвета на ЕС с организирането на десетки събития и напредък по най-важната тема за сектора - Общата селскостопанска политика след 2020 г. В този период активно беше поставена темата с борбата срещу двойните стандарти при храните, която намери решение в пакета директиви, приети от Европейската комисия и Европейския парламент\", добави той.  Коментари \r\nОставката на земеделския министър предизвика множество коментари и реакции в обществените среди. Според политолога Даниел Смилов тя е логична, но няма да е решаваща за изхода на евроизборите. Политическият анализатор Георги Харизанов посочи, че оставката ще се отрази положително на резултата на ГЕРБ. А социологът доц. Румяна Коларова коментира, че тепърва ще видим дали министерските оставки в България ще имат ефекта, който имат навсякъде по света. За проф. Александър Маринов оставката на земеделския министър не е изненада. „Ясно бе, че политическата цена за оставането му е твърде висока“, коментира той.  \r\nСпоред лидера на БСП Корнелия Нинова в ГЕРБ има двойни стандарти. „Порожанов не си тръгва заради корупция, а защото не е уволнил чиновник. 7 от 9-те оставки в кабинета са за съмнения за корупция. За половин мандат половината Министерски съвет е сменен. По същество това е признание за провал в политиката на правителството на Борисов“, коментира тя. Според Нинова Румен Порожанов има обвързаност с Делян Пеевски.", "date": "2019.05.14", "title": "Министър Румен Порожанов подаде оставка (ОБЗОР)"}
{"url": "http://www.focus-news.net/news/2019/05/14/2657903/evropeyski-izbori-2019-g-rumen-petkov-abv-prof-boyan-durankev-e-chovek-s-chuvstvo-za-spravedlivost-no-i-s-izklyuchitelno-chuvstvo-za-prinadlezhnost-kam-rod-i-rodina.html", "text": "Водачът на листата на „Коалиция за България“ проф. Боян Дуранкев е човек с чувство за справедливост, но и с изключително чувство за принадлежност към род и родина. Това заяви във Велико Търново председателят на АБВ и кандидат за евродепутат от листата на „Коалиция за България“ Румен Петков, предаде репортер на  Радио „Фокус“ – Велико Търново . Той посочи, че проф. Дуранкев е еднакво добре приет и в европейската научна общност, и в Русия, и в САЩ, но е предпочел България. Седем са хабилитирани лица, които предлага „Коалиция за България“ за евродепутати. Това са професори, преподаватели, научни работници, докторанти. По думите на Румен Петков всеки от тях е можел да намери своята научна реализация в чужбина. Девет от кандидатите са на възраст до 35 години. В голямата си част те са завършили образованието си във Франция, Белгия, Англия, но са избрали да се върнат в България. Председателят на АБВ подчерта, че в Европейският парламент има три важни за България фактора, които не бива да бъдат подминавани. Първото е сигурността и мира на континента. „Ние свикнахме 74 години след Втората световна война да считаме, че мирът е даденост, без да си даваме сметка, че България за последните 10 години участва в редица военни конфликти. Европа трябва да каже много категорично, че мирът и разоражаването нямат алтернатива.  Искаме мораториум на сделките с F 16. Защо трябва да изсипем 2 млрд. лева навън, а не в икономиката на малките и  средните общини. От 5200 българки села в 500 жителите са под 10“, заяви Румен Петков. На второ място той постави енергийна ефективност за българските граждани и икономика. „Иван Костов продаде „Марица 1“ и „Марица 3“ и сега как се образува цената на енергията. 54 лева е мегават часа от Козлодуй, 180 лева е мегават часа от „Марица 1“, 77 лева е мегават часа от „Марица 2“ и 120 лева – от „Марица 3“. Отелено на „Марица 1“ и „Марица 3“ ние плащаме вредните емисии. 600 милиона са задлъжняха за миналата година на НЕК. НЕК е в състояние на фалит. Затова с влизането в ЕП, ние ще искаме от ЕК разтрогване на договорите, защото това е държавна помощ“, заяви Румен Петков. Като трети въпрос, който трябва да се повдигне, той посочи свалянето на санкциите срещу Русия. „Европейската архитектура на сигурност без Русия е немислима“, заяви председателя на АБВ. По думите му именно САЩ стимулират политическата корупция в България. \r\nНадежда КРЪСТЕВА", "date": "2019.05.14", "title": "Европейски избори 2019 г: Румен Петков, АБВ: Проф. Боян Дуранкев е човек с чувство за справедливост, но и с изключително чувство за принадлежност към род и родина"}
{"url": "http://www.focus-news.net/news/2019/05/14/2657907/pazardzhik-dvama-lekari-ot-bolnitsata-v-panagyurishte-byaha-otlicheni-po-vreme-na-natsionalnite-meditsinski-nagradi-za-2019-godina.html", "text": "Двама лекари от болницата в Панагюрище бяха отличени по време на Националните медицински награди за 2019 година, съобщиха за  Радио „Фокус“ – Пазарджик  от Пресцентъра на лечебното заведение.  С две награди  – „Медицински инвестиции“ и „Специална награда на пациентите“ за д-р Захари Захариев, началник на отделението по лъчелечение, бе отличен екипът на МБАЛ „Уни Хоспитал“ в петото издание на Националните медицински награди `2019. При приемане наградата за инвестиции изпълнителният директор на „Асарел Панагюрище Здраве“ АД д-р Явор Дренски сподели, че отличието не е случайно – то е пример за успешно и ползотворно публично-частно партньорство между Община Панагюрище, „Асарел-Медет“ АД и десетки медици от региона. „Уни Хоспитал“ е дълбоко социален проект за улесняване достъпа на пациентите до качествена медицинска помощ не само в региона, но и от цялата страна. Инвеститорът си поставя амбициозната задача да инвестира не само в модерна апаратура и оборудване, но и в най-ценното – медицинските екипи, допълни още д-р Дренски. Управителят на лечебното заведение д-р Красимира Чачова-Ранчева благодари и подчерта, че наградите за „Уни Хоспитал“ са признание за всички лекари от болницата в Панагюрище. Призовете са признание за хуманизма и отговорността на лекари, болници, клиники и екипи с доказани значими постижения в областта на здравеопазването. На Националните медицински награди `2016 МБАЛ „Уни Хоспитал“ получи наградата в категория „Медицински иновации“.", "date": "2019.05.14", "title": "Пазарджик: Двама лекари от болницата в Панагюрище бяха отличени по време на Националните медицински награди за 2019 година"}
{"url": "http://www.focus-news.net/news/2019/05/14/2657908/sport-keylor-navas-se-nadyava-real-madrid-da-ulesni-napuskaneto-mu.html", "text": "Футбол: Вратарят на Реал Мадрид Кейлор Навас се надява клубът да улесни напускането му. По-рано стана ясно, че на него му е било съобщено, че няма да се разчита на него през новата кампания. В тази връзка Навас имал надежди от Кралския клуб да не му създават спънки в опитите му да намери отбор, в който да продължи кариерата си. Навас е част от редиците на „белия балет“ от сезон 2014/15.  Настоящият му контракт с испанския гранд е до юни 2020-та.", "date": "2019.05.14", "title": "Спорт: Кейлор Навас се надява Реал Мадрид да улесни напускането му"}
{"url": "http://www.focus-news.net/news/2019/05/14/2657905/kzp-i-babh-zapochvat-novo-prouchvane-za-dvoyniya-standart-pri-hranite-obzor.html", "text": "Комисията за защита на потребителите (КЗП) и Българската агенция за безопасност на храните (БАБХ) започват ново проучване за двойния стандарт при храните. Изследването е част от проект „Комплекс от мерки за установяване на нелоялни търговски практики“, финансиран от програма на Европейски съюз за потребителите. Прогнозната му стойност е 179 249 евро. През 2017 -2018 г г. КЗП и БАБХ са установили редица нередности при търговските практики в хранително-вкусовата индустрия. Анализите оттогава показват, че е имало храни, за които българите са плащали по-висока цена, а са получавали по-нискокачествени продукти. „При направените изследвания установихме, че продукти от един и същи бранд бяха с различен състав и цена“, посочи директорът на Дирекция „Безопасност на храните“ към БАБХ д-р Люмобир Кулински.  \r\nКато заключителна констатация от БАБХ и КЗП са установили, че проблем с двойния стандарт при храните наистина съществува. Председателят на КЗП Димитър Маргаритов увери, че няма рискове за живота и здравето на потребителите от продуктите, изследвани за двойния стандарт. Според него темата за злоупотребите е поставена политически и следва да бъде извършена много експертна работа за прекратяване на лошата тенденция.  \r\nЗа новото проучване ще бъдат взети проби от пет държави - Португалия, Испания, Германия. Гърция и Унгария.  Те ще се сравняват в лаборатории с продукти от София, Русе, Пловдив и Бургас. Ще бъдат изследвани спиртни напитки, макаронени изделия, млечни продукти, сладкиши, подправки и консерви. Организирани са работни групи от КЗП, БАБХ, Министерството на икономиката и потребителски организации.  \r\nСлед приключване на проекта ще бъде организирана национална кръгла маса, на която ще се предлагат мерки за решаване на проблема от институциите, отговорни за него. Резултатите от проучването за двойния стандарт при храните ще служат като доказателство в съда за нелоялна търговска практика. Димитър Маргаритов изтъкна, че новото изследване е силен инструмент в полза на потребителите, защото им дава възможност да предявяват искове за нанесени щети. Той добави, че се очаква с навлизането на директивата срещу двойните стандарти от 1 януари 2020 г., нелоялните търговски практики ще бъдат санкционирани. „Аз съм оптимист, че тя много бързо ще навлезе и в националното законодателство, защото по този въпрос съществува пълен консенсус“, добави Маргаритов. Крайният срок за реализация на проекта е 31 януари 2020 г. \r\nДаяна ДЮЛГЕРОВА", "date": "2019.05.14", "title": "КЗП и БАБХ започват ново проучване за двойния стандарт при храните (ОБЗОР)"}
{"url": "http://www.focus-news.net/news/2019/05/14/2657901/tass-prezidentat-na-rusiya-shte-prieme-sergey-lavrov-i-maykal-pompeo.html", "text": "Руският президент Владимир Путин завърши работно посещение в Астраханска област и се завърна в Сочи, където ще се срещане с министрите на външните работи на Русия и САЩ, Сергей Лавров и Майкъл Помпео, които преди това проведоха разговори в руския черноморски курорт, предава  TACC \r\nПрезидентът на Русия провежда поредица от срещи тази седмица по въпросите на въоръжените сили и развитието на руската отбранителна индустрия. \r\nПървите дипломати на Русия и САЩ  вече са пристигнали в резиденцията на държавния глава \"Бочаров Ручей\". \r\nПутин обикновено приема американските държавни секретари, които идват в Русия за срещи с руските си колеги. През април 2017 г. президентът на Русия се срещна с предшественика на Помпео Рекс Тилърсън. Путин многократно е приемал в Руската федерация Джон Кери, който оглавяваше американското дипломатическо ведомство при президента Барак Обама.  Юлиян Марков", "date": "2019.05.14", "title": "ТАСС: Президентът на Русия ще приеме Сергей Лавров и Майкъл Помпео"}
{"url": "http://www.focus-news.net/news/2019/05/14/2657926/pazardzhik-dva-mashtabni-patni-proekta-shte-se-realizirat-v-grada-ot-patno-upravlenie-i-agentsiya-patna-infrastruktura.html", "text": "Два мащабни пътни проекта ще се реализират в града от Пътно управление и Агенция „Пътна инфраструктура“, съобщиха от  общинската администрация . Единият проект е за ремонт на околовръстното – от колелото на Марешкия мост, през „Стефан Стамболов“ до табелата за края на Пазарджик в посока Пловдив, а евентуално и пътя за Пловдив до следващата табела при границата с Област Пазарджик. Вторият голям обект е от табелата на Пазарджик при влизане от София, по ул. „Стоян Ангелов“ и изграждане на ново кръгово на Бошулско шосе. \r\nЗа големи инфраструктурни проекти ще стане дума и на 20 май при посещение на „важни гости“ в Пазарджик. Очаква се тогава в Пазарджик да бъде премиерът Бойко Борисов. Той ще пристигне за откриването на новия завод на „Костал“. Очакванията са министър-председателят да даде информация и за Западния околовръстен път.", "date": "2019.05.14", "title": "Пазарджик: Два мащабни пътни проекта ще се реализират в града от Пътно управление и Агенция „Пътна инфраструктура“"}
{"url": "http://www.focus-news.net/news/2019/05/14/2657910/evropeyski-izbori-2019-vodachat-na-listata-na-gerb-za-evroizborite-mariya-gabriel-i-kandidatat-za-evrodeputat-asim-ademov-posetiha-festivala-s-dah-na-hlyab-i-med-v-targovishte.html", "text": "Водачът на листата на ГЕРБ за евроизборите Мария Габриел и кандидатът за евродепутат Асим Адемов посетиха Фестивала „С дъх на хляб и мед” в Търговище. Това съобщиха от пресцентъра на  ПП ГЕРБ . „Тези избори са важни за България, за да продължи страната ни европейския си път на развитие. Път, който носи възможности и перспективи. Показали сме, че за нас всяко населено място е важно и знаем как да отстояваме националния интерес в рамките на общоевропейския”, каза водачът на листата на ГЕРБ за европейските избори Мария Габриел.  Тя посети Фестивала „С дъх на хляб и мед”, който се провежда в рамките на 242-ото издание на Традиционния пролетен панаир в Търговище. Заедно с другия кандидат за евродепутат Асим Адемов, кмета на Търговище и областен координатор на ГЕРБ д-р Дарин Димитров и областния управител на Търговище Митко Стайков разгледаха местни хлебни изделия, мед и пчелни продукти, сготвени и произведени от самодейци от общинските читалища и пенсионерски клубове.  \r\nКандидатите за евродепутати бяха посрещнати в Търговище изключително емоционално и при голям интерес. Самодейците демонстрираха и на място някои от рецептите, като направата на гюзлемета, палачинки и мекици. Те споделиха с Мария Габриел и Асим Адемов, че повечето от рецептите, които прилагат, са автентични за самия регион и са запазени от различни поколения през годините. \r\nПредставители от браншовия пчеларски съюз разказаха на кандидатите за евродепутати какви трудности срещат в сектора, от какво са доволни и какви количества продукция успяват да произведат за година. В разговор за предстоящия евровот на 26 май кандидатите за европейски представители апелираха търговищенци да бъдат активни и да подкрепят с гласа си най-достойните за тях. \r\nКметът на Търговище показа на кандидатите за евродепутати някои от обектите в града, ремонтирани и реновирани по европейски проекти. Представители на ГЕРБ-Търговище, младежката структура в града и ГЕРБ-Попово също засвидетелстваха подкрепата си за Мария Габриел и Асим Адемов. „На 26 май ще ви подкрепим с бюлетина номер 12 за победа”, категорични бяха структурите на партията в Търговище.", "date": "2019.05.14", "title": "Европейски избори 2019: Водачът на листата на ГЕРБ за евроизборите Мария Габриел и кандидатът за евродепутат Асим Адемов посетиха Фестивала „С дъх на хляб и мед” в Търговище"}
{"url": "http://www.focus-news.net/news/2019/05/14/2657927/smolyan-gradat-shte-bade-domakin-na-natsionalnata-uchenicheska-viktorina-po-bezopasnost-na-dvizhenieto-da-zapazim-detsata-na-patya.html", "text": "Градът ще бъде домакин на Националната ученическа викторина по безопасност на движението „Да запазим децата на пътя“. Това съобщиха от  Регионалното управление на образованието . Мероприятието ще бъде официално открито  на 15 май 2019 г. от 09:00 ч., в ОУ „Проф. д-р Асен Златаров“.  \r\nВъв викторината ще участват общо 10 отбора от цялата страна, които са победители в областните кръгове на надпреварите. Това са представители на  СУ „Христо Ботев“ – гр. Сунгурларе,  ОУ „Отец Паисий“ – с. Борован, обл. Враца, СУ „Христо Ясенов“ – гр. Етрополе, Шесто СУ „Отец Паисий“ –  гр. Монтана,  ОУ „Проф. Марин Дринов“ – гр. Панагюрище, СУ „Константин Константинов“  – гр. Сливен, ОУ “Стою Шишков“- гр. Смолян,  V ОУ“ М. Станев“ – гр. Стара Загора, ОУ „ Св. Паисий Хилендарски“ – гр. Елхово и  СУ „Св. Св. Кирил и Методий“ – гр. Смядово. \r\nСъстезанието е от Националния календар за изяви по интереси на децата и учениците, на  Министерството на образованието и науката. Институции координиращи изявите са  Национален дворец на децата, Главна дирекция „Национална полиция, Регионално управление на образованието – Смолян, Съюзът на българските автомобилисти,  Български червен кръст и Община Смолян. Официалната церемония по награждаване на участниците е от 12:30 ч., в ОУ „Проф. д-р Асен Златаров“ – Смолян.", "date": "2019.05.14", "title": "Смолян: Градът ще бъде домакин на Националната ученическа викторина по безопасност на движението „Да запазим децата на пътя“"}
{"url": "http://www.focus-news.net/news/2019/05/14/2657895/tass-sergey-lavrov-predostavi-memorandum-s-fakti-za-namesa-na-sasht-vav-vatreshnata-politika-na-rusiya.html", "text": "Руската страна предаде на делегацията на държавния секретар на САЩ Майкъл Помпео документ, който цитира случаи на американска намеса във вътрешните работи на Руската федерация,съобщи руският външен министър Сергей Лавров на съвместна пресконференция с американския му колега, цитиран от  TACC .  \r\n\"Ние изготвихме неформален меморандум, в който се излагат фактите за намесата на САЩ в политиката на Руската федерация\", каза той. \r\nМинистър Лавров обърна внимание на американския си колега, че по-голямата част от атаките срещу руското интернет пространство идват от територията на САЩ. \r\n\"Ние многократно сме предлагали професионално възобновяване на контактите по въпросите на кибернетичната сигурност\", каза министърът. \"Атаките на нашите интернет ресурси – огромната част - идват от източници в САЩ.“  Юлиян Марков", "date": "2019.05.14", "title": "TAСС: Сергей Лавров предостави меморандум с факти за намеса на САЩ във вътрешната политика на Русия"}
{"url": "http://www.focus-news.net/news/2019/05/14/2657909/kmetat-na-kavarna-nina-stavreva-rekorden-be-broyat-na-uchastnitsite-v-sabora-s-balgariya-v-sartseto.html", "text": "Рекорден бе броят на участниците в събора „С България в сърцето“. Това каза в интервю за  Агенция „Фокус“  кметът на Каварна Нина Ставрева във връзка с 16-ото издание на Общобългарския младежки фолклорен събор „С България в сърцето“, който се проведе в града. „И тази година Общобългарският младежки фолклорен събор „С България в сърцето“ събра хиляди ценители и любители на хубавата българска народна песен и танц. Тези три дни, ако трябва да направим равносметка след приключването му, се превърнаха в празник не само за Община Каварна, но и за всички онези хора, които бяха тук по време на събора, за всички тези, които носят в сърцето си любовта към българския фолклор и тачат своите корени“, посочи кметът на Каварна. По думите й тази година е имало 2000 участници. „1200 танцьори, музиканти, изпълнители посрещнахме от Украйна, Молдова, Румъния и Сърбия. Останалите участници бяха от България. Това е рекорден брой участници в събора“, отчете още Ставрева. Тя изрази радостта си, че с всяко следващо издание и онова, което се случва в Община Каварна по време на общобългарския младежки събор „С България в сърцето“ запалва любовта към фолклора на все повече хора. Тя допълни, че събитието със сигурност подкрепя и туризма, и икономиката на Каварна.  \r\nДеница КИТАНОВА  Пълния текст на интервюто четете в „Мнение”", "date": "2019.05.14", "title": "Кметът на Каварна Нина Ставрева: Рекорден бе броят на участниците в събора „С България в сърцето“"}
{"url": "http://www.focus-news.net/news/2019/05/14/2657897/tass-sasht-prizovaha-rusiya-da-protegne-raka-na-novite-vlasti-v-ukrayna.html", "text": "Вашингтон призова Москва „да протегне ръка\" на новите власти в Киев за разрешаване на ситуацията в Донбас, съобщи държавният секретар на САЩ Майкъл Помпео на съвместна пресконференция с руския външен министър Сергей Лавров, цитиран от  TACC .  \r\n\"Искаме Русия да протегне ръка на новото украинско правителство, за да намери изход от ситуацията, да разреши проблемите на Донбас. Ние също така призоваваме руското правителство да освободи екипажа на кораба, задържан  в Керченския проток\", каза Помпео.  Юлиян Марков", "date": "2019.05.14", "title": "ТАСС: САЩ призоваха Русия „да протегне ръка“ на новите власти в Украйна"}
{"url": "http://www.focus-news.net/news/2019/05/14/2657904/sergey-lavrov-moskva-se-nadyava-che-informatsiite-za-izprashtane-na-amerikanski-voyski-v-blizkiya-iztok-sa-neosnovatelni.html", "text": "Москва се надява, че информациите за изпращане на 120 хиляди американски военни към Близкия изток да възпират Иран са неоснователни, заяви руският външен министър Сергей Лавров на съвместна пресконференция с държавния секретар на САЩ Майкъл Помпео, цитиран от  TACC . \r\n\"Що се отнася до ситуацията около Иран, около Съвместния всеобхватен план за действие [СВПД], аз се надявам, че разумът ще триумфира, че слуховете за планираното изпращане към района на 120-хилядната американска армия, за които говорихме днес, и Майкъл каза, че това е работа на военните, нямат основание, защото регионът вече е пренатоварен с различни конфликтни ситуации ”, отбеляза министърът. \r\n\"Когато казвам, че се надяваме да намерим политическо решение на ситуацията около Иран", "date": "2019.05.14", "title": "Сергей Лавров: Москва се надява, че информациите за изпращане на американски войски в Близкия изток са неоснователни"}
{"url": "http://www.focus-news.net/news/2019/05/14/2657929/plovdiv-oblastno-sastezanie-mlad-ogneborets-shte-se-provede-na-15-may.html", "text": "Областно състезание „Млад огнеборец“ ще се проведе в града на 15 май. Това съобщиха за  Радио „Фокус“ – Пловдив  от Областната дирекция на МВР. Състезанието се провежда по европейски правила в две дисциплини и има за цел повишаване физическата дееспособност на младежите и развиване на практически умения и готовност за правилни действия при пожари, стихийни бедствия и аварии. \r\nУчастие ще вземат 11 отбора от районните служби “Пожарна безопасност и защита на населението” в Пловдивска област, спечелили първите места на районните състезания. Всеки отбор се състои от 10 състезатели, на възраст от 12 до 16 години. Надпреварата ще се проведе на лекоатлетически стадион „Пловдив” от 10.00 часа. От 10.30 до 11.30 часа ще се проведе надпреварата в дисциплина “Бойно разгръщане на състезателна пътека”, от 12.00 до 12.45 часа – в дисциплина „400 м щафетно бягане с препятствия”, а от 13.00 до 13.30 часа ще бъдат обявени резултатите, ще се състои и награждаване на победителите.", "date": "2019.05.14", "title": "Пловдив: Областно състезание „Млад огнеборец“ ще се проведе на 15 май"}
{"url": "http://www.focus-news.net/news/2019/05/14/2657928/tass-vladimir-putin-potvardi-otsastvieto-na-saglashenie-mezhdu-rusiya-i-deystvashtata-amerikanska-administratsiya.html", "text": "Руският президент Владимир Путин потвърди  отсъствието на съглашение между Русия и действащата американска администрация и отбеляза също, че докладът на специалния прокурор на САЩ Робърт Мюлер е обективен и потвърждава това, цитира думите му  TACC .  \r\n\"Въпреки екзотичния характер на работата на комисията на г-н Мюлер, трябва да му отдадем дължимото, че като цяло проведе обективно разследване и потвърди липсата на всякакви следи и всякакви тайни споразумения между Русия и сегашната администрация, които първоначално сме характеризирали като пълна безсмислица\", каза Путин. \r\nДържавният глава увери, че \"никаква намеса от наша страна в изборите в САЩ не имало на държавно ниво и не би могла да има.\" Въпреки това, според президента на Руската федерация, всичко това е довело до влошаване на междудържавните отношения. \"Надявам се, че ситуацията се променя днес\", каза той. Сред темите за контакт президентът изведе запазването на стратегическата стабилност, неразпространението на оръжията за масово унищожение, разрешаването на регионалните кризи, борбата с организираната престъпност, борбата за решаване на екологичните проблеми, бедността, както и други въпроси от съвременността и икономиката. \r\nПутин отбеляза, че преди тази среща Лавров му е разказал за резултатите от разговорите си с Помпео. \"Много бих искал посещението Ви в Русия, а като държавен секретар идвате в нашата страна за първи път, да бъде от полза за нашите двустранни отношения и да допринесете за тяхното развитие\", заключи той. \r\nПутин добави, че Русия и САЩ могат да започнат диалог по въпросите на стабилността на енергийните пазари. \r\n\"Ние знаем, че Съединените щати се превръщат и вече са станали най-големият производител на петрол. И в този смисъл имаме какво да говорим по отношение на стабилността на глобалните енергийни пазари\", каза Путин. \r\nСпоред президента, двустранната търговия между Руската федерация и САЩ в края на 2018 г. показва леко увеличение. „Въпреки факта, че нашият търговски оборот, за съжаление, винаги е бил нисък, и през последните години той като цяло клони към нула, но все пак виждаме леко увеличение на стокообмена през изминалата година, мисля, че е около 5%,“ каза той. \r\nПутин отбеляза, че освен въпроса за осигуряване на стабилност на световния енергиен пазар, има и други области на възможно взаимодействие в икономическата сфера. \"Надявам се, че всичко това ще бъде предмет на обсъждане\", каза президентът.  Юлиян Марков", "date": "2019.05.14", "title": "ТАСС: Владимир Путин потвърди  отсъствието на съглашение между Русия и действащата американска администрация"}
{"url": "http://www.focus-news.net/news/2019/05/14/2657906/aleks-aleksiev-tsentar-za-balkanski-i-chernomorski-izsledvaniya-ne-e-razumno-da-razchitame-na-turski-potok-tryabva-da-se-tarsyat-dopalnitelni-dostavchitsi-na-gaz.html", "text": "Не е разумно да разчитаме на „Турски поток“, трябва да се търсят допълнителни доставчици на газ. Това каза за обзорното предаване „Това е България“ на  Радио „Фокус“  председателят на Центъра за балкански и черноморски изследвания Алекс Алексиев. Той обясни, че „Северен поток“ 2 и „Турски поток“ са неразривно свързани като монополни руски проекти.  Ако се спре тръбопровода „Северен поток“ 2, автоматично се спира и „Турски поток“, обясни той. „Не би било умно да разчитаме на Турски поток. Би било умно от наша страна да намерим други доставчици. Това трябваше да се случи отдавна. „Газпром“ ни изнудва, защото са единственият ни монополен доставчик. България е единствената страна в Европа, която няма друг доставчик на природен газ“, каза той. Според Алекс Алексиев това, което се случва в момента със „Северен поток“ в Европа, ще се случи и при нас с „Турски поток“. „Северен поток“ 2 трябваше да се завърши до края на тази година и да заработи в началото на 2020г.  Това няма как да се случи, коментира още той. Трябва да се знае, че има голяма разлика между отношението на Германия, която е „за“ „Северен поток“ и отношението на ЕК, която  е против проекта.  Не трябва да се забравя и изказването на председателят на ПГ на ЕНП Манфред Вебер, който се очертава като бъдещ председател на ЕК, че ще направи всичко възможно да спре проекта, добави Алексиев.  \r\nЦоня СЪБЧЕВА", "date": "2019.05.14", "title": "Алекс Алексиев, Център за балкански и черноморски изследвания: Не е разумно да разчитаме на „Турски поток“, трябва да се търсят допълнителни доставчици на газ"}
{"url": "http://www.focus-news.net/news/2019/05/14/2657932/evropeyski-izbori-2019-gerb-predstavi-listata-si-za-evropeyskite-izbori-v-shumen.html", "text": "ГЕРБ представи листата си за европейските избори в Шумен, предаде  репортер на Радио „Фокус“- Шумен . След концерта на сцената в зала „Арена Шумен“,  излязоха водачът на листата Мария Габриел, Емил Радев, Асим Адемов, Ева Майдел, Андрей Новаков и Андрей Ковачев. Към тях се присъединиха и Александър Йорданов, представител на СДС в съвместната листа и заместник- председателят на ГЕРБ Цветан Цветанов. Сред гостите на предизборната проява бяха Румен Христов, председател на СДС, кметът на Шумен Любомир Христов и кметът на Разград д-р Валентин Василев. Мария Габриел отбеляза, че събитието в Шумен  не само е най- голямото от началото на кампанията, но е и  събитието с най- много дух, човечност и борбеност. „Човечността за нас означава  и борбеност, борба за България, за всяко населено място, за всеки млад човек ,за всеки възрастен, за всеки учител, родител, предприемач. Това сме ние! Благодаря ви от все сърце! Ако всеки един от нашия отбор, който днес имам честа да водя, е защитавал каузата „България“ със сърце,  действие и резултати, то това е и благодарение на вашата подкрепа, съвети и предизвикателства. На тези избори е важно отново всички да покажем, че ГЕРБ е гаранция за европейското развитие на България, защото нашата кауза е България в ЕС. Само обединени можем и ще продължим да работим за защита интересите на вески един, на всяко населено място, за да продължаваме да градим положителния имидж на България, какъвто го има, откакто имаме премиера Борисов и правителството на ГЕРБ. Заедно, на 26 май с бюлетина 12 още веднъж ясно, силно и отчетливо да защитим каузата „България“. Тя да бъде видима от най- малкото до най - голямото населено място, да носи перспектива, сигурност, за да кажем „да“ на активна, влиятелна, знаеща и можеща България и „не“ на двойните стандарти, не на конфронтацията и разделението. Вие сте моторът ни! Нека на 26 май с бюлетина 12, така, както са 12 звездите в европейското знаме, още веднъж направим така, че звездата на България да грее в Европа“, призова Мария Габриел. Благодарност към всички кметове на общини, на населени места, общински съветници членове и симпатизанти на ГЕРБ изказа и Цветан Цветанов. „Силни сме, защото можем да побеждаваме, защото правим най- добрата политика, правена досега. Това е отборът на ГЕРБ, който е най- добрият, който на тези избори ще победи и ще има най- много евродепутати, които ще ни представляват в Европарламента, защото са знаещи, можещи, достойни и могат да защитават националните интереси и интересите на обединена и силна Европа. На тези избори трябва да покажем, че нашите кметове са най- добрите, нашите кандидати за евродепутати са най- добрите и правителствого на Бойко Борисов прави всичко възможно страната ни да бъде истинска европейска държава в силна и обединена Европа“, заяви Цветанов. Той посочи, че евровотът, освен за силна и обединена Европа, е и генерална репетиция за изборите за местна власт, а кметовете на Шумен Любомир Христов, на Разград Валентин Василев и на Търговище д-р Дарин Димитров са показали, че могат да променят общините към по- добро. Цветан Цветанов призова за подкрепа с №12 на 26 май.  \r\nИвелина ИВАНОВА", "date": "2019.05.14", "title": "Европейски избори 2019: ГЕРБ представи листата си за европейските избори в Шумен"}
{"url": "http://www.focus-news.net/news/2019/05/14/2657930/veliko-tarnovo-natsionalna-kampaniya-badi-voynik-na-ministerstvo-na-otbranata-shte-se-provede-v-svishtov-na-16-may.html", "text": "Национална кампания „Бъди войник“ на Министерство на отбраната ще се проведе в Свищов на 16 май. Това съобщи за  Радио „Фокус“ – Велико Търново  подп. Иван Тишков, зам.-командир на 55-ти Инженерен полк – Белене. Той посочи,  че кампанията има за цел да популяризира военната професия и да привлече кандидати за военната служба. От 16.30 часа на пл. „Алеко“ ще се проведе информационна борса за набиране на войници и матроси. Ще бъде направен статичен показ на военна техника, въоръжение и оборудване на Сухопътните войски и Военноморските сили. В седем демонстрационни центъра ще бъдат показани инженерни машини и инженерно оборудване, включително и такова, което е скоро придобито като  оборудване за дейности по неутрализиране на невзривени бойни припаси и импровизирани взривни устройства, в това число и роботи. Ще бъде обособен център с въоръжения и със средства на инженерно въоръжение. „Това, което няма да можем да покажем тук е верижна инженерна техника, тъй като условията за предвижване в града са неблагоприятни за такъв тип техника. Можем да нанесем по-сериозни поражения, отколкото положителни емоции и положителни настроения“, посочи подп. Иван Тишков. Той отбеляза, че на 31 май, в пункта за постоянна дислокация на 55-ти Инженерен полк, ще бъде проведен Ден на отворени врати, където ще бъде показана наличната техника. \r\nНационалната кампания „Бъди войник“ се организира със съдействието на Военно окръжие – Велико Търново, 55-ти Инженерен полк – Белене и Община Свищов. \r\nНадежда КРЪСТЕВА", "date": "2019.05.14", "title": "Велико Търново: Национална кампания „Бъди войник“ на Министерство на отбраната ще се проведе в Свищов на 16 май"}
{"url": "http://www.focus-news.net/news/2019/05/14/2657931/razgrad-s-bogata-kulturna-programa-gradat-shte-otbelezhi-evropeyskata-nosht-na-muzeite.html", "text": "С богата културна програма градът ще отбележи Европейската нощ на музеите, съобщиха от  Общината . През тази година събитието ще се проведе на 18 май и в него ще се включат Община Разград и РИМ с всички къщи музеи в града, които ще отворят вратите си безплатно и ще представят изложби, концерти и разнообразни арт прояви. Инициативите ще стартират на 17 май, когато РИМ –Разград ще гостува на ИМ Исперих с изложбата „Капанска сватба“ с анимация. На 18 май в Археологическия музей в Разград жители и гости на града ще имат възможността да видят постоянната експозиция „Следи от древността“– от 9:30 ч до 22:00 часа. Същевременно в интерактивния музей ще бъде представена изложбата „С колесница през Европа“, а в музейния парк –лапидарна експозиция. През същия ден от 10:00 часа до 22:00 часа ще бъдат отворени вратите с вход свободен на всички къщи музеи в града. В Етнографския музей желаещите ще имат възможността да видят експозицията „Духовната култура на капанците“, а в 16:00 часа в къща музей „Станка и Никола Икономови“ ще гостува писателката Светлана Дичева. В 17:00 часа в къща музей „акад. Анание Явашов“ ще бъде представен концертът „Звездна хармония“.  От 2017 година Община Разград също се включва в отбелязване на Европейската нощ на музеите със събитието „Нощ на класическата китара“. И през 2019 г. инициативата ще се състои в къща музей „Димитър Ненов“ от 18:00 часа, а при лошо време  ще бъде в НЧ „Развитие 1869“. Тази година публиката ще има удоволствието да чуе на живо уникален музикален проект – дуо китара и гъдулка. Талантливият китарист Петър Миланов и гъдулка № 1 на България – Христина Белева ще завладеят сърцата на публиката с виртуозно изпълнение в две части. Първата – с музика от света, в която ще бъдат представени  класически, барокови, джаз, чардаш и др. произведения, а през втората част ще се изпълни авторска музика на фолклорна основа. В концерта млади таланти от класа по китара на Музикална школа „Илия Бърнев“ ще покажат резултатите от усвояването на инструмента. На 14 и 15 юни ще се проведе Фестивалът „Античният Абритус“, в който тази година ще се включат 100 реенактори от Италия, Румъния и България, които ще представят атрактивни реконструкции на исторически събития от древни епохи, ритуали, бойни техники, гладиаторски битки, занаяти. Датата на тазгодишното издание на Капанския събор, който ще се проведе в местността Пчелина на 29 юни, когато е и празникът Петровден.", "date": "2019.05.14", "title": "Разград: С богата културна програма градът ще отбележи Европейската нощ на музеите"}
{"url": "http://www.focus-news.net/news/2019/05/14/2657935/sport-atleticheskata-komisiya-na-kaliforniya-nakaza-kubrat-pulev.html", "text": "Бокс: Атлетическата комисия на щата Калифорния наложи наказание на българския боксьор Кубрат Пулев във връзка с придобилата широка популярност целувка с репортерката Джени Суши. \r\nКомисията реши лицензът на Пулев в Северна Америка да бъде отнет до 23 септември - 6 месеца от датата на целувката. Дотогава той има срок да завърши обучителен курс във връзка със сексуалните посегателства. Той трябва да заплати глоба от 2500 щатски долара. На 22 юли Пулев ще трябва да се яви отново пред комисията и да представи доказателства за приключването на наложения вече курс. Едва тогава той може да кандидаства за възстановяването на своите права.", "date": "2019.05.14", "title": "Спорт: Атлетическата комисия на Калифорния наказа Кубрат Пулев"}
{"url": "http://www.focus-news.net/news/2019/05/14/2657938/tass-spored-ruski-ekspert-sreshtata-v-sochi-podgotvya-sreshta-mezhdu-vladimir-putin-i-donald-tramp.html", "text": "Срещите на американския държавен секретар Майкъл Помпео в Сочи с руския външен министър Сергей Лавров и президента Владимир Путин подготвят нова руско-американска среща на върха, коментира Валери Гарбузов, директор на Института на САЩ и Канада на Руската академия на науките в интервю пред  TACC .  \r\nСпоред експерта с приближаването на предизборната кампания в САЩ срещата може да не помогне за изваждането на отношенията между Москва и Вашингтон от сегашното сложно състояние. \r\n\"Срещата между Путин и американския президент Доналд Тръмп очевидно се подготвя, но дали ще се проведе или не, е твърде рано да се каже\", каза той, коментирайки изхода от преговорите в Сочи. \"Например, много хора смятат, че публикуването на доклада на Мюлер отхвърли всички обвинения срещу Тръмп и ръцете му бяха развързани.Нищо подобно. Страхувам се, че ако Тръмп се съгласи да се срещне с Путин и тази среща се проведе някъде, атмосферата в разгръщащата се предизборна кампания в САЩ ще навреди още повече на отношенията. \r\nКакто отбеляза експертът, контактите, които се проведоха в Сочи несъмнено се превърнаха в постижение, но „такива срещи са значими, когато нещо ги следва, като се създават работни групи, започва диалог по други въпроси”. \"Тогава можем да кажем, че срещата между Лавров и Помпей е началото на работна дискусия\", добави той. \r\nВ същото време, Гарбузов се съмнява, че събитията ще се развият по такъв сценарий. \"Не виждам никакви фактори, които биха променили средата и атмосферата в Съединените щати и в света и биха допринесли за тези промени,\" каза той. \"Онези, които нападнаха американския президент след среща с ръководителя на руската държава, не са изчезнали, и те ще станат още по-активни в кампанията за предстоящите избори в Съединените щати, която всъщност вече започва.Интересите на предизборната кампания ще закрият всичко, а \"руската\" тема няма да изчезне. \" \r\nМеждувременно, отбеляза Гарбузов, Лавров и Помпео в Сочи за пореден път подчертаха съществуващите различия по важни международни въпроси и все още не са открити основания за компромис. \"За Венецуела Лавров казва едно, държавният секретар - друго. Какъв компромис има? Много съмнителен,\" каза той. \"За Украйна и Крим не успях да намерят компромис толкова  години, така че не мисля, че някой ще види прозрение, че трябва да се направи това и това, за да разведри ситуацията около украинския конфликт. \" \r\nПо отношение на Иран съществуват сериозни несъответствия между Москва и Вашингтон, въпреки че тук има поле за политическа игра. \"Задачата на Тръмп е да постави проблема и да го разреши за два дни,\" каза Гарбузов. - И задачата на Русия е да убеди Тръмп, че Иран изпълнява всичките си задължения по ядрената сделка. „Ако САЩ разполага с доказателства за нарушения трябва да се възобновят преговорите и да представите тези факти.\" \r\n\"Единственото нещо, по което може да има сътрудничество, е решението на ядрения проблем на Корейския полуостров\", продължи той. \"И тук трябва ясно да разберем, че ръководството на Северна Корея не вярва много на САЩ, но се доверява на Русия повече.\" \r\nВ сферата на световния контрол над оръжията, Гарбузов не вижда възможности да се продължи напред, особено в рамките на формата Русия-САЩ-Китай, за което говори американският президент.  Юлиян Марков", "date": "2019.05.14", "title": "ТАСС: Според руски експерт срещата в Сочи подготвя среща между Владимир Путин и Доналд Тръмп"}
{"url": "http://www.focus-news.net/news/2019/05/14/2657936/afp-sasht-i-iran-zayavyavat-che-ne-zhelayat-voenen-konflikt-na-fona-na-pokachvashtoto-se-naprezhenie.html", "text": "Държавният секретар на САЩ Майкъл Помпео заяви във вторник, че неговата страна не търси война с Иран, въпреки повишаването на напрежението в региона след като Пентагонът изпрати бомбардировачи с ядрени мощности в региона, предава  AFP .  \r\nВ същото време върховният лидер на Иран Aятолах Али Хаменей настоява, че конфликтът между Ислямската република и САЩ е по-скоро тест за решителност, отколкото военен спор. \r\n\"В основата си не търсим война с Иран,\" каза Помпео по време на посещение в Русия, ключов поддръжник на Техеран, който обвинява за сегашната криза решението на Вашингтон да се оттегли от ядрената сделка с Иран. \r\nПомпео обаче добави: \"Също така даваме ясно да се разбере от иранците, че ако американските интереси бъдат атакувани, ние със сигурност ще отговорим по подходящ начин\". \r\n\"Искаме Иран да се държи като нормална страна\", каза Помпео, посочвайки подкрепата на Техеран на бунтовниците от Хути в Йемен, които водят война срещу коалиция, ръководена от съюзника на САЩ Саудитска Арабия. \r\nБунтовниците  хути \"изстрелват ракети в райони, където пътуват руснаци и американци. Тези ракети лесно биха могли да убият руски или американски граждани\", каза Помпео. \r\nХаменей повтори реториката на Помпео в реч пред ирански високопоставени служители. \r\n\"Това противопоставяне не е военно, защото няма да има война. Нито ние, нито те (САЩ) търсим война. Те знаят, че това няма да бъде в техен интерес\", каза той, цитиран от уебсайта му. \r\n\"Ясното решение на иранския народ е да се противопостави на Америка\", каза Хаменей, добавяйки, че \"в това съперничество Америка ще бъде принудена да се оттегли ... защото нашата решимост е по-силна\". \r\nВърховният лидер каза, че преговорите със САЩ са \"отрова\", защото американците искат да лишат Иран от неговите ракети и \"стратегическа дълбочина\" в региона.  Юлиян Марков", "date": "2019.05.14", "title": "AFP: САЩ и Иран заявяват, че не желаят военен конфликт на фона на покачващото се напрежение"}
{"url": "http://www.focus-news.net/news/2019/05/14/2657934/maykal-pompeo-rusiya-i-sasht-mogat-da-rabotyat-za-blagoto-na-narodite-na-dvete-strani-i-tseliya-svyat.html", "text": "Държавният секретар на САЩ Майкъл Помпео вярва, че Русия и Съединените щати могат да си сътрудничат в полза на своите народи и на целия свят на Той заяви това на срещата с руския президент Владимир Путин, предава  TACC . \r\n\"Имаме общи интереси и има такива въпроси, по които можем да си сътрудничим, да работим продуктивно, да работим заедно, за да живеят успешно нашите народи и целият свят да преуспее\", каза Помпео. Той поясни, че президентът на САЩ Доналд Тръмп го е инструктирал да дойде в Русия с точно това послание, така че той \"да говори за някои идеи, някои проекти\". \r\nПомпео посочи, че двете световни сили могат да си сътрудничат при решаването на ситуацията около Северна Корея, в Афганистан и по други конкретни въпроси, по-специално в стратегическия диалог. \"Надявам се, че ще можем да говорим с Вас за това, за да може целият свят да се възползва\", каза държавният секретар на САЩ. \r\nПомпео информира Путин, че смята срещата си във вторник с външния министър Сергей Лавров за \"продуктивна\". Той отбеляза, че са обсъдили с ръководителя на руската дипломация темите, по които Москва и Вашингтон все още нямат съгласие, както и въпроси от взаимен интерес.  Юлиян Марков", "date": "2019.05.14", "title": "Майкъл Помпео: Русия и САЩ могат да работят за благото на народите на двете страни и целия свят"}
{"url": "http://www.focus-news.net/news/2019/05/14/2657937/tass-sreshtata-mezhdu-vladimir-putin-i-vanshnite-ministri-na-rusiya-i-sasht-prodalzhi-chas-i-polovina.html", "text": "Руският президент Владимир Путин приключи срещата с държавния секретар на САЩ Майкъл Помпео и външния министър Сергей Лавров във вторник вечерта, съобщи пресслужбата на Кремъл. Разговорът, който се проведе в резиденцията \"Бочаров ручей\", продължи около час и половина, предава  TACC . \r\nВ срещата взеха участие и заместник-председателят по международните въпроси Юрий Ушаков и директорът на външната разузнавателна служба на Руската федерация Сергей Наришкин. В срещата взеха участие посланикът на САЩ в Руската федерация Джон Хънтсман, специалният представител на САЩ за Сирия Джеймс Джефри и изпълняващият длъжността заместник държавен секретар на САЩ Филип Рикър. \r\nПо-рано във вторник Лавров и Помпео проведоха почти тричасови преговори. След срещата с Путин визитата на Майкъл Помпео в Русия завършва.  Юлиян Марков", "date": "2019.05.14", "title": "ТАСС: Срещата между Владимир Путин и външните министри на Русия и САЩ продължи час и половина"}
{"url": "http://www.focus-news.net/news/2019/05/14/2657933/tass-za-kakvo-govoriha-sergey-lavrov-i-maykl-pompeo-v-sochi-obzor.html", "text": "Преговорите между руския външен министър Сергей Лавров и държавния секретар на САЩ Майк Помпео приключиха в Сочи., предава  TACC . \r\nТова е втората им среща този месец, продължила около три часа. Политиците обсъдиха много теми, включително ситуацията в двустранните отношения, Венецуела, Корейския полуостров, Сирия, Украйна и иранското ядрено споразумение. \r\nЗа  двустранните отношения  между Русия и САЩ руският външен министър заяви, че: \r\n\"Русия се интересува от нормализирането на двустранния диалог. Убедени сме, че това е напълно възможно и реалистично, ако правим това на основата на взаимно уважение и взаимно зачитане на интересите. Обсъдихме стъпки, които могат да дадат тласък на положителното развитие на руско-американските отношения. Предадохме меморандум на държавния секретар. Надявам се, че нашите идеи ще бъдат разгледани във Вашингтон\" \r\n\"Ние се съгласихме за важността на възстановяването на каналите за комуникация. Напоследък тези канали бяха замразени, включително не в малка степен, поради вълна от необосновани обвинения по наш адрес в опитите да се повлияе на резултата от американските избори и дори за наличието на някакво тайно споразумение между Русия и високопоставени служители от сегашната администрация на САЩ. Доказателствата сочат, че няма данни за намеса в американските избори.Темата за намесата може да се обсъжда безкрайно, но докато не разполагаме с конкретни факти на масата, няма да можем да говорим за това по-сериозно\". \r\nРуският външен министър говори за професионалните контакти по въпросите на киберсигурността: \r\n\"Нападенията върху нашите интернет ресурси – огромната част - идват от източници в Съединените щати. Затова има какво да се обсъжда…Готови сме с нашите американски партньори да се справим професионално с проблемите, възникващи в киберпространството, без никакви емоции, без каквато и да е политизация, идеологизация, без да се опитваме да превърнем темата почти в главна във вътрешната политическа борба в САЩ. Ние приехме неформален меморандум, в който се излагат фактите за намесата на САЩ в политиката на Руската федерация,\" подчерта Лавров. \r\n\"Смятаме също, че създаването на двустранен бизнес съвет е полезно и ще събере представители на големи частни фирми от двете страни. Те биха могли също да направят препоръки, предназначени да помогнат на правителствата да създадат удобна среда за взаимноизгодно икономическо сътрудничество,“ коментира Лавров за бизнес-контактите между двете страни. \r\nОтносно евентуална среща между руския президент Владимир Путин и американския му колега Доналд Тръмп, Лавров заяви, че ние със сигурност ще отговорим положително на това предложение, ако такова дойде официално от САЩ.  \r\nДържавният секретар на САЩ Майкъл Помпео заяви относно двустранните отношения между САЩ и Русия: \r\n\"Искаме да се подобрят отношенията между нашите две страни, би било в интерес на нашите народи. Ние правим всичко, за да се предприемат стъпки в тази насока…\"Американският народ е приятел с руския народ. Уважаваме историята и културата на другите. Искаме отношенията ни да се подобрят и да работим заедно.\" \r\nСпоред него намесата в предизборната кампания в САЩ е неприемлива. \"Ако това се случи през 2020 г., тогава отношенията ни ще станат по-лоши. Ние настояваме това да не се случва\". \r\nВ тази връзка той подчерта, че САЩ няма да позволи намеса във вътрешните работи на страната, защото изборите са \"абсолютно свещено нещо за Вашингтон\". \r\nПо темата за кризата между САЩ и  Иран  руският външен министър заяви: \r\n\"Надявам се, че слуховете за предполагаемо планираното изпращане в района на 120-хилядната армия на Съединените щати нямат основание, защото регионът вече е пренатоварен от различни конфликтни ситуации…\"Когато казвам, че се надяваме да намерим политическо решение на ситуацията около Иран ... Ние наистина ще помогнем да се гарантира, че ситуацията няма да попадне във военния сценарий\" \r\n\"Надявам се, че заедно с нашите европейски колеги и Китайската народна република, в контакти с нашите американски колеги, ще търсим начини да излезем от тази криза, защото досега само потъваме по-дълбоко в тази фуния\" \r\nДържавният секретар на САЩ Майкъл Помпео  заяви: \"Ние абсолютно не искаме война с Иран, но искаме иранската администрация да спре да подкрепя „Хизбула“ и терористи по целия свят, особено в Близкия изток.\" Според него Вашингтон оказва натиск върху Техеран, така че \"Иран най-накрая да стане нормална страна\". \r\nЗа  сирийския конфликт  Русия подчерта необходимостта от уважаване на суверенитета и териториалната цялост на Сирия на основата на Резолюция №2254 на Съвета за сигурност на ООН. \r\n\"За Сирия говорихме за необходимостта от пълно прилагане на Резолюция 2254 на Съвета за сигурност на ООН, чиято ключова разпоредба е зачитането на суверенитета и териториалната цялост на Сирия…Ние се съгласихме да продължим консултациите въз основа на нашите контакти и си сверихме часовниците по редица специфични аспекти, включително тези, свързани с окончателното премахване на тероризма върху сирийските земи, осигуряване на условия за връщане на бежанци, решаване на хуманитарни проблеми и стартиране на политическия процес сформиране на конституционен комитет, \" подчерта Сергей Лавров. \r\nПо темата за ситуацията в  Украйна  държавният секретар на САЩ заяви, че САЩ призовават Русия да „протегне ръка на новата власт в Украйна, за да се намери изход от ситуацията около Донбас\" и заяви, че САЩ апелират руското правителство да освободи екипажа на корабите, задържани в Керченския проток. \r\nПо темата за сложната обстановка във  Венецуела  руският външен министър Сергей Лавров заяви , че „заплахите, отправени към правителството на Мадуро, които идват от служителите на администрацията на САЩ, и от лидера на опозицията Гуайдо, който постоянно споменава за  правото си да поиска въоръжена намеса отвън, нямат нищо общо с демокрацията\" \r\nДържавният секретар на САЩ подчерта, че САЩ не „искат никоя страна да се намесва в делата на Венецуела, искаме венецуелският народ да получи своята демокрация, да избере своя лидер, било то Мадуро или някой друг\". Политикът отбеляза, че Вашингтон иска народът на Венецуела \"да получи плодовете на богатството, което се намира в тази страна\". \r\n\"Казах на моя колега, че искаме да направим всичко възможно хората от тази страна да изберат демократичния път. Съединените щати и други страни смятат, че е дошло времето за Мадуро да се оттегли и да сложи край на страданията на венецуелския народ…Надяваме се, че руската подкрепа за Мадуро ще приключи. Но, въпреки нашите различия, ще продължим диалога. Ще намерим някои решения за облекчаване на хуманитарната криза в тази страна.\" \r\nПо темата за  Северна Корея  позицията на САЩ остава непроменена и Помпео заяви, че санкциите могат да бъдат преразгледани, след като Пхенян изпълни обещанието си за премахване на ядрените оръжия от Корейския полуостров. \r\nДвамата външни министри коментираха темата за  контрол на въоръженията и неразпространение на оръжията за масово унищожение . \r\n\"Изхождаме от предположението, че ще можем да постигнем съгласие за удължаване на Договора за намаляване на стратегическите нападателни оръжия в рамките на двустранна съвместна консултативна комисия,“ заяви Лавров и добави, че  Москва е загрижена за превъоръжаването  на Вашингтон на подводници и бомбардировачи, способни да носят ядрени оръжия. „Договорът предвижда специални процедури, които трябва да позволят на втората страна да гарантира, че това превъоръжаване е извършено по такъв начин, че ядреният потенциал на съответните ракети-носители и бомбардировачи да не може да бъде възстановен“ \r\nДържавният секретар на САЩ заяви по темата: \r\n\"Ние се съгласихме, че ще проведем срещи на нашите екипи, които ще започнат да работят не само по Договора СТАРТ и възможността за неговото разширяване, но и по по-широк кръг от въпроси в областта на контрола над въоръженията, чието решение, според мен, е в интерес и на двете страни…Ние правим всичко, за да продължим да говорим  за контрола върху въоръженията и включването на други страни в тези преговори. Искаме да направим всичко, за да може Китай да участва в тези преговори.\"  Юлиян Марков", "date": "2019.05.14", "title": "ТАСС: За какво говориха Сергей Лавров и Майкл Помпео в Сочи (ОБЗОР)"}
