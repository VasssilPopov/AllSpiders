{"url": "http://www.focus-news.net/news/2018/08/18/2557532/prof-konstantin-totev-arheolog-kogato-se-raboti-sistemno-se-stiga-do-rezultati-prouchvaniyata-na-trapezitsa-dokazvat-tova.html", "text": "Когато се работи системно, тогава се стига до резултати, и всяка година проучванията на Трапезица доказват това. Това коментира за  Радио „Фокус“ – Велико Търново  проф. Константин Тотев, ръководител на един от трите екипа, които проучват средновековната крепост в старата столица. „Останалите два екипа са с ръководители доц. Рабоянов и доц.  Робов. Работи се по дългосрочна програма на Националния археологически институт с музей към БАН. Единият обект е новооткрита църква номер 22, другият е един голям епископски ансамбъл, а моят се намира на западната крепостна стена, извършвам разкопки на ансамбъла, южно от църквата „Св. Четиридесет мъченици“, обясни проф. Тотев. Той допълни, че поради лошите метеорологични условия през лятото, разкопките са се забавили, но вероятно до края на август ще започнат. „Всички археологически действия водят до средства за консервация и реставрация, методите на археолога са деструктивни, винаги се унищожава, изважда се оригиналното и няма ли средства да се защити, по-добре да не се копае“, каза още археологът. Той обясни, че системните действия винаги водят до резултати и като пример посочи миналогодишните открития на неговия колега доц. Рабоянов, а именно  интересни паметници на християнския култ. \r\nМакар лошото време да е забавило разкопките на хълма Трапезица, археолозите от филиала към Националния археологически институт с музей при БАН са непрекъснато ангажирани и работят и на други обекти в страната. „Колегата доц. Рабоянов, например, се върна от една голяма крепост край Казанлък, аз бях на разкопките в средновековната крепост Русокастро край Бургас, така че, дали като консултанти или ръководители, колегите от филиала са непрекъснато ангажирани на обекти в страната, свързани с проучване на историята и културата на ?Българското средновековие,  на Първото и Второто българско царство\", каза още проф. Тотев. \r\nМария НЕДЕВА", "date": "2018.08.18", "title": "Проф. Константин Тотев, археолог: Когато се работи системно, се стига до резултати, проучванията на Трапезица доказват това"}
{"url": "http://www.focus-news.net/news/2018/08/18/2557530/kyustendil-ot-sledvashtata-sedmitsa-zapochvat-deynosti-za-tsyalostnoto-otvaryane-na-patya-do-rilskiya-manastir-obzor.html", "text": "От следващата седмица започват дейности за цялостното отваряне на пътя до Рилския манастир, включващи обрушването и поставянето на мрежи на скатовете на  срутищата, които затвориха частично пътя до Светата обител. Това съобщи министърът на регионалното развитие и благоустройството Николай Нанков по време на инспекция на трасето до манастира.  \r\nОчаква се първоначалното укрепване на пътя да приключи за срок от два месеца. \r\nМинистър Нанков обясни, че в момента екип от геодезисти работи върху набелязването на мерки за дълготрайното решаване на въпроса в този участък от пътя. По думите му за трайното укрепване на ската при 27-ми км вече е стартирала подготовката на обществена поръчка за изработването на технически проект за извършване на укрепителни и обезопасителни работи в участъка.   \r\nРегионалният министър допълни, че целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно.  \r\nВ момента движението в отсечка от 250 м по пътя до Рилския манастир се осъществява в една лента. Участъкът е сигнализиран с необходимите пътни знаци, скоростта е ограничена до 40 км/ч., като преминаването е безопасно.   \r\nПо време на ремонтните дейности пътят ще се затваря частично за по няколко часа, в зависимост от трафика и натовареността на участъка. Движението ще се регулира от „Пътна полиция\", като работата им ще бъде подпомогната от служители на Областното пътно управление - Кюстендил и от пътноподдържащата фирма.", "date": "2018.08.18", "title": "Кюстендил: От следващата седмица започват дейности за цялостното отваряне на пътя до Рилския манастир (ОБЗОР)"}
{"url": "http://www.focus-news.net/news/2018/08/18/2557534/prezidentat-rumen-radev-pristigna-na-istoricheskata-mestnost-petrova-niva-za-otbelyazvaneto-na-115-ata-godishnina-ot-ilindensko-preobrazhenskoto-vastanie.html", "text": "На историческата местност Петрова нива се отбелязва 115-ата годишнина от Илинденско- Преображенското въстание, в което смъртта са намерили свидните жертви на Странджа и Тракия, предаде репортер на  Радио „Фокус“ – Бургас . Родолюбци от цялата страна за поредна година се стичат на местността край Малко Търново. Събитието се провежда под патронажа на президента на Република България Румен Радев. На събитието присъстват държавния глава, вицепремиерът Валери Симеонов, лидерът на БСП Корнелия Нинова, лидерът на АБВ Румен Петков и евродепутатът Ангел Джамбазки. Традиционно честването ще завърши с тържествена заря-проверка, която ще освети небето в Странджа. \r\nВеселина НИКОЛОВА", "date": "2018.08.18", "title": "Президентът Румен Радев пристигна на историческата местност Петрова нива за отбелязването на 115-ата годишнина от Илинденско- Преображенското въстание"}
{"url": "http://www.focus-news.net/news/2018/08/18/2557537/tanya-georgieva-bchk-plovdiv-ima-nedostig-na-lekari-na-baseynite-v-grada-i-oblastta.html", "text": "Има недостиг на лекари на басейните в Пловдив и областта, съобщи за  Радио „Фокус“-Пловдив  Таня Георгиева, председател на БЧК в града. Тя добави, че не може да се каже дали причината е в ниското заплащане, тъй като това е договорка между медика и собственика на съответния обект. \r\nПо думите й от общо 87 плувни басейна, 62 обекта са с обществено предназначение. Според последния доклад на Комисията по водоснабдителна дейност голяма част от басейните са на добро ниво по отношение на оборудване, спасителни постове, медицински пунктове и хигиена. Има малки пропуски по отношение на дооборудване на медицинските пунктове и по отношение на хигиената и заради това са издадени предписания. Георгиева добави, че в сравнение с август 2017 година състоянието на басейните е подобрено. „Басейните на територията на Пловдивска област са въведени правилно в експлоатация и има частични нарушения, които трябва да се отстранят. Басейните са безопасни. Общо взето тенденцията е много добра култура и информираност на собствениците на басейните“, каза още Георгиева. По думите й най-честите нарушения са недобре оборудвани медицински пунктове, непълно оборудване на спасителни постове, необходимост от подобряване на информационните табели. В края на месеца ще има информация за инциденти, възникнали на басейните в Пловдивско. \r\nМария РУСЕВА", "date": "2018.08.18", "title": "Таня Георгиева, БЧК-Пловдив: Има недостиг на лекари на басейните в града и областта"}
{"url": "http://www.focus-news.net/news/2018/08/18/2557536/10-plazha-po-yuzhnoto-chernomorie-mozhe-da-ostanat-bez-kontsesioneri-ako-ne-otstranyat-konstatirani-narusheniya-obzor.html", "text": "След проверка на Централния плаж в Слънчев бряг министърът на туризма Николина Ангелкова обяви, че на някои от плажовете по Южното Черноморие са открити драстични нарушения. „Концесиите на 10 плажа ще бъдат прекратени след края на сезона, ако не отстранят проблемите, за които са им издадени предписания“, заяви тя. На плаж „Созопол - Буджака“ липсват спасители и медицинско обслужване, има и допълнителна търговска площ извън одобрената от министъра схема. Драстични нарушения са открити и на плажовете „Равда-ХТИ“ и „Равда-НДК“. На 4 плажа в община Бяла липсват спасители и допълнителна търговска площ. Неустойка от 101 хил. лева е наложена на концесионера на плажа в Албена заради липса на спасители. За този плаж предстои процедура по отдаване на концесия, защото договорът изтича в края на годината. Нарушения са открити и на Централния плаж в Слънчев бряг. „Наложили сме неустойка от 35 хил. лв. за драстични нарушения, свързани с наличието на бетонови площадки около 6 заведения. Дали сме предписания, защото е абсурдно да има бетонови площадки на плажа“, заяви Николина Ангелкова и допълни, че при едно от заведенията е установено и наличието на допълнителна търговска площ. На Централния плаж е установен и асфалтов паркинг пред хотел „Европа“, което е в нарушение на разпоредбите. Стартирането на процедура за прекратяване на концесиите не освобождава концесионерите от задължението да платят неустойките. По повод публикации в медиите, министър Ангелкова отрече да има строеж върху дюните на Централния плаж в Слънчев бряг.", "date": "2018.08.18", "title": "10 плажа по Южното Черноморие може да останат без концесионери, ако не отстранят констатирани нарушения (ОБЗОР)"}
{"url": "http://www.focus-news.net/news/2018/08/18/2557558/tass-pregovorite-mezhdu-vladimir-putin-i-angela-merkel-prodalzhiha-tri-chasa.html", "text": "Преговорите между Владимир Путин и Ангела Меркел продължиха три часа, предава  TACC . \r\nПреди началото лидерите заявиха  пред медиите, че възнамеряват да обсъдят такива въпроси като обстановката  в Сирия, уреждането на украинския  конфликт, ситуацията около сделката за иранската ядрена програма, двустранни теми, включително и газопровода \"Северен поток - 2\". \r\nВ преговорите от руска страна участваха и  президентският помощник Юрий Ушаков, заместник-ръководител на администрацията на Кремъл, както и  прессекретарят Дмитрий Песков. \r\nСреща във формата на работна вечеря се проведе в резиденцията на  германското правителство Мезеберг – на 70 км северно от Берлин в окръг Оберхафел (федерална провинция Бранденбург).  Юлиян Марков", "date": "2018.08.18", "title": "ТАСС: Преговорите между Владимир Путин и Ангела Меркел продължиха три часа"}
{"url": "http://www.focus-news.net/news/2018/08/18/2557531/angela-merkel-za-severen-potok-2-ukrayna-tryabva-da-zapazi-rolyata-si-na-tranzitna-strana-i-sled-puskaneto-v-eksploatatsiya-na-gazoprovoda.html", "text": "Дори и след пускането в експлоатация на газопровода „Северен поток 2“ Украйна трябва да запази ролята си на държава, през чиято територия се доставя руски природен газ за страните от Европа. Това подчерта канцлерът на ФРГ Ангела Меркел преди началото на преговорите с държавния глава на Руската федерация Владимир Путин в замъка Месеберг край Берлин, предава  РИА Новости . \r\n„В контекста на Украйна ще говорим за транзита на газ. Считам, че дори след пускането на „Северен поток 2“ Украйна трябва да запази ролята си в транзита на газ за Европа. И съм много доволна, че имаме възможност да започнем преговори по този въпрос“, увери Меркел. \r\nПреди срещата на върха – втората от началото на годината между двамата лидери, Путин увери, че „Северен поток 2“ не изключва възможността за доставка на руски природен газ през територията на Украйна. Газопроводът „Северен поток 2“ ще удовлетвори нарастващото търсене на Европа  на енергийни ресурси, категоричен бе лидерът на Кремъл.  Тереза Герова", "date": "2018.08.18", "title": "Ангела Меркел за „Северен поток 2“: Украйна трябва да запази ролята си на транзитна страна и след пускането в експлоатация на газопровода"}
{"url": "http://www.focus-news.net/news/2018/08/18/2557539/varna-prodalzhavat-remontnite-deynosti-po-obrazovatelnata-infrastruktura-v-grada-finansirani-po-op-regioni-v-rastezh.html", "text": "Продължават ремонтните дейности по образователната инфраструктура във Варна, финансирани по Оперативна програма „Региони в растеж“. Това съобщиха за  Радио „Фокус“ – Варна  от Дирекция „Образование и младежки дейности“ в Община Варна. Общината реализира два проекта по образователна инфраструктура, които обхващат 9 училища и 3 детски градини,  на обща стойност над 19 млн. лв. От тях удължаване срока ще има за две училища – СУ„Д. Дебелянов“ и І ОУ „Св. Княз Борис І“, заради временно прекъснат строителен процес поради неблагоприятни метеорологични условия. Ремонтите в Професионална гимназия по горско стопанство и дървообработване „Николай Хайтов“ и в Професионална гимназия по икономика „Д-р Иван Богоров“ се движат в срок. Предстои доставка на обзавеждане и оборудване – климатици, компютри и мебели. \r\nМарияна ВАЛЕНТИНОВА", "date": "2018.08.18", "title": "Варна: Продължават ремонтните дейности по образователната инфраструктура в града, финансирани по ОП „Региони в растеж“"}
{"url": "http://www.focus-news.net/news/2018/08/18/2557538/the-new-york-times-tramp-ne-e-kral.html", "text": "„Тръмп не е крал“. Под това заглавие американският вестник  The New York Times  разглежда инициативата на 13 бивши ръководители на ЦРУ, ФБР и Пентагона да се подпишат под отворено писмо, с което осъждат действията на президента на САЩ да отмени правото на достъп до класифицирана информация на бившия директор на ЦРУ Джон Бренан.  Според автора на статията Тим Уеинър така бившите ръководители на специалните служби, част от които са в системата по времето на Ричард Никсън, са показали на Тръмп „че той не е крал”. \r\nВ писмото си бившите ръководители на службите пишат: „Никога дoсега не сме ставали свидетели на отнемане на разрешение до класифицирана информация да се използва като политически инструмент, както е в случая. Президентът изпрати „сигнал до други бивши и настоящи длъжностни лица да се въздържат да го критикуват, и този сигнал е неуместен и дълбоко сбъркан“.   \r\n„Решенията за отнемане на лиценз за достъп до секретна информация трябва да се основават на опасения за националната сигурност, а не на политически възгледи“, пише още в писмото.  \r\nМатериалът съобщава и за друго отворено писмо в защита на Бренан – това на пенсионирания адмирал Уилям Макрейвън, ръководител специалните сили на САЩ по време на операцията по ликвидирането на Осама Бин Ладен през 2011 г., публикувано няколко часа по-рано във вестник The Washington Post, в което военният призовава Тръмп да не го лишава от неговия достъп до информация. \r\nСпоред автора на статията, с писмата си в защита на Джон Бренан, пенсионираните военни ръководители на специалните служби „изпращат съобщение до генералите, адмиралите, войниците и шпионите, които са на служба в момента. Спомнете си клетвата си да защитавате Конституцията срещу всички врагове – външни и вътрешни. Помислете си пак преди да следвате заповедите на този човек (Доналд Тръмп) по време на криза“.", "date": "2018.08.18", "title": "The New York Times: Тръмп не е крал"}
{"url": "http://www.focus-news.net/news/2018/08/18/2557528/progressive-media-solutions-belgrad-i-prishtina-vizhdat-podyalbata-kato-otgovor-na-kosovskiya-impas.html", "text": "Две десетилетия след войната на Сърбия с бившата й провинция Косово, дипломати и лидери си играят с идея, която до скоро се считаше за червена линия. „Разделяне“, „корекция на границата“, и „демаркация“, говорят в Белград и Прищина, като някои се надяват на споразумение, с което Сърбия най-накрая ще признае независимостта на Косово и ще открие пътя и на двете страни към Европейския съюз, пише Валери Хопкинс в материал за водещ британски вестник, публикуван от  Progressive Media Solutions \r\nМиналата седмица президентът на Сърбия Александър Вучич заяви, че иска „подходяща граница“ с Косово, в което 90% от населението са етнически албанци. \r\n„Боря се за това (демаркация на границите с косовските албанци) и това е моята политика“, заяви Вучич. „Да имаш територия, която всеки третира различно и не е ясно кое на кой е, винаги е източник на потенциални конфликти“. \r\nИзявлението на сръбския държавен глава представлява първият случай, в който той открито говори за евентуално признаване на Косово от Белград, което поредните сръбски правителства се заклеваха, че няма да се случи. \r\nСърбия смята за Косово за люлка на своята православна вяра заради средновековните манастири, разположени по цялата му територия. \r\nТова бе смятано за неподходящо от международната общност, която цени многоетническите държави, а и от самото Косово. Но идеята се появи отново, тъй като Западът се надява, че Прищина и Белград могат да постигнат устойчив мир. \r\nПрезидентът Хашим Тачи от Косово, който преговаря с Вучич от години в рамките на диалога под егидата на Европейския съюз, заяви в сряда, че ще се бори за \"корекция на границата\", според която преобладаващо етнически албански общини в Прешевската долина в Сърбия стават част от Косово. \r\nТачи обаче не спомена кои части от Северно Косово могат да бъдат предадени на Сърбия, а и нито един лидер представи карта или конкретен план. \r\n\"Това не означава разделяне на Косово, размяна на територии, или автономия на сърбите [в Северно Косово], а корекция на границата и признаване и членство за Косово във всички международни механизми\", обясни косовският президент. \r\nПрищина иска да стане член на ООН, което Сърбия блокира заедно със своя съюзник Русия. Косово обяви независимост преди десет години, близо десетилетие след изтеглянето на сръбската армия след 11 седмични бомбардировки от НАТО. Повече от 110 страни са признали Косово, включително 23 от 28-те страни-членки на ЕС. \r\nБелград и Прищина започнаха да преговарят в Брюксел през 2011 година, опитвайки се да разрешат въпроси, като контрола над енергийната инфраструктура на Косово, свободата на придвижване и, най-важно, бъдещето на косовските сърби. С моментума, който наскоро бе инжектиран в замрелия мирен процес на Балканите след разрешаването на спора за името между Гърция и Македония, Брюксел и Вашингтон правят общо усилие да разрешат и косовския въпрос и изглежда започват да възприемат идеята за размяна на територии, независимо че Германия и Обединеното кралство вече се обявиха против. \r\n„Дори и да излиза малко извън рамките на принципите (следвани от международната общност след войната), именно това виждам като нарастваща тенденция и това е много сериозна промяна на ситуацията“, заяви Наим Рашити, изпълнителен директор на базираната в Прищина „Група за излседване на Балканската политика“. \r\nМиналата седмица група от 30 неправителсвени организации от Косово и Сърбия изпратиха на Върховния представител на Европейския съюз по въпросите на външните работи и политиката по сигурността  писмо, призовавайки я да „заеме едносначна позиция срещу разделянето на Косово, или размяната на територии между Белград и Прищина на етнически принцип“. \r\nОколо 5% от населението на Косово са етнически сърби. Изглежда Вучич и Тачи преговарят за територията на север от река Ибър, която разполовява етнически разделения град Косовска Митровица – територията на четири предимно сръбски общини. След войната местните сърби правят всичко възможно да не взаимодействат с институциите в Прищина, с надеждата, че ако Белград в крайна сметка бъде принуден да признае независимостта на Косово, тази част ще остане част от Сърбия. \r\nОбаче 60% от косовските сърби и най-важните манастири са разпръснати из цялата територия на Косово, на юг от река Ибър. Местните сърби се страхуват, че евентуално разделеня ще означава край на техните общности. \r\n„Отделяне на севера няма да бъде подкрепено от един един сърбин, живеещ на юг от Ибър, защото това ще означава драстично отслабване на сръбското политическо присъствие в Косово“, твърди Миодраг Миличевич, който ръководи базираното в Косовска Митровица НПО „Aktiv”. Той смята, че последните събития ще доведат до кардинална промяна на ситуацията. \r\n„Косово всъщност трябваше да е мултиетническо общество. С подобен сценарий, не виждам как можем да продължим напред“, заяви експертът. \r\nСпоред професорът Колежа Джонс Хопкинс за съвременни международни изследвания и бивш американски дипломатически представител на Балканите Дан Сюър, евентуална размяна на територии ще отвори „Кутията на Пандора“ в региона, където във всяка страна има представители на различни етноси и религии. „Глупаво е да се мисли, че промяна на границите може да разреши проблем“, твърди той. \r\nРашити обяснява, че демонстрираното нежелание за промяна на границите от Европа и Америка идва от опасения, че може да се получи ефект на доминото. „Но в същото време, виждам също много опасения, че ако ситуацията остане неразрешена, това може да доведе до насилие, да се превърне в дълготрайно статукво, или да се стигне до размяна на територии така или иначе“, допълва експертът. \r\nСред страните, които ще бъдат най-повлияни от евентуално разделяне на Косово е Босна и Херцеговина (БиХ). Президентът на по-малкия ентитет, Република Сръбска, който включва 49% от територията на страната, отрито говори за разделяне. Канцлерът на Германия Ангела Меркел заяви по време на пресконференция с премиера на БиХ Денис Звиздич, че няма да има промяна на границите на Балканите. \r\n„Териториалняит интегритет на страните от Западните Балкани е установен и ненарушим“, отсече германският канцлер. \r\n„Това явно трябва да бъде повтаряно отново и отново, може би има опити да се започне разговор за границите, но ние не можем да направим това“, обясни Меркел. \r\nЙелена Милич, от базирания в Белград Център за евроатлантически изследвания, смята, че е нужен компромис, за да може Сърбия да продължи пътя си към приемане в ЕС. В замяна на признаването на Косово, „на Вучич му трябва нещо, което да покаже на хората“, посочва още Милич, като отбелязва силните проруски настроения в Сърбия. „Ако повече гъвкавост от страна на ЕС и Косово позволят на Сърбия да се приближи към обновяване на сръбско-американските отношения, аз съм изцяло за“. \r\nПревод и редакция:", "date": "2018.08.18", "title": "Progressive Media Solutions: Белград и Прищина виждат подялбата като отговор на косовския импас"}
{"url": "http://www.focus-news.net/news/2018/08/18/2557533/vladimir-putin-energetikata-e-edin-ot-prioritetite-v-satrudnichestvoto-mezhdu-rusiya-i-germaniya.html", "text": "Руската федерация придава огромно значение на развитието на взаимноизгодно сътрудничество с ФРГ, а един от приоритетите на това сътрудничество е енергетиката. Това заяви държавният глава на Руската федерация Владимир Путин преди началото на срещата с канцлера на ФРГ Ангела Меркел в двореца Месеберг край Берлин, предава  TACC . \r\n„Русия придава огромно значение на развитието на взаимноизгодното сътрудничество с Германия в политическата, икономическата и други сфери. Един от приоритетните направления е енергетиката“, подчерта пред журналисти лидерът на Кремъл. \r\nПрезидентът на Русия напомни, че „Германия е един от крупните купувачи на руските енергийни ресурси. През 2017 г. доставихме 53,8 млрд. куб. м, който покри повече от 30% от германския пазар, при това потреблението на руски газ непрекъснато се увеличава и през тази година се увеличи с 13%“, допълни Путин.  Тереза Герова", "date": "2018.08.18", "title": "Владимир Путин: Енергетиката е един от приоритетите в сътрудничеството между Русия и Германия"}
{"url": "http://www.focus-news.net/news/2018/08/18/2557535/vladimir-putin-predi-sreshtata-s-kantslera-na-frg-mnogo-e-vazhno-da-zapazim-iranskata-sdelka.html", "text": "Много е важно Съвместният всеобхватен план за действие (СВПД) по иранската ядрена програма, насочен към укрепването на регионалната и глобалната сигурност, да бъде запазен. Това заяви държавният глава на Руската федерация Владимир Путин преди началото на срещата с канцлера на ФРГ Ангела Меркел в двореца Месеберг край Берлин, предава  РИА Новости . \r\n„Ще обсъдим ситуацията около СВПД. Със сигурност няма да мине без това. Много е важно да запазим тази одобрена от Съвета за сигурност на ООН многостранна договореност, насочена към укрепването на регионалната и глобалната сигурност и режима на неразпространение на ядрени оръжия“, подчерта лидерът на Кремъл. \r\n„Разбира се, че ще говорим за Иран. Искаме да запазим СВПД, но следим с тревога действията на Иран, било то във връзка с ракетната програма или ситуацията в Сирия“, заяви на свой ред германският канцлер.  Тереза Герова", "date": "2018.08.18", "title": "Владимир Путин преди срещата с канцлера на ФРГ: Много е важно да запазим иранската сделка"}
{"url": "http://www.focus-news.net/news/2018/08/18/2557529/vladimir-putin-severen-potok-2-shte-udovletvori-narastvashtoto-tarsene-na-evropa-na-energiyni-resursi-ne-izklyuchva-vazmozhnostta-za-tranzit-prez-ukrayna.html", "text": "Газопроводът „Северен поток 2“ ще удовлетвори нарастващото търсене на Европа  на енергийни ресурси. Това заяви държавният глава на Руската федерация Владимир Путин преди началото на срещата с канцлера на ФРГ Ангела Меркел в двореца Месеберг край Берлин, предава  TACC . \r\nПутин подчерта, че „Северен поток 2“ не изключва възможността за доставка на руски природен газ през територията на Украйна. Тереза Герова", "date": "2018.08.18", "title": "Владимир Путин: „Северен поток 2“ ще удовлетвори нарастващото търсене на Европа на енергийни ресурси, не изключва възможността за транзит през Украйна"}
{"url": "http://www.focus-news.net/news/2018/08/18/2557540/sport-lokomotiv-specheli-plovdivskoto-derbi-s-10-sreshtu-botev.html", "text": "Локомотив спечели с 1:0 гостуването си на градския съперник Ботев в среща от 5-ия кръг на Първа лига. Голът в Коматево падна в 78-ата минута и стана след комбинация между две резерви – Елитон асистира, а Димитър Илиев - отбеляза. \r\nТова бе 107-ото дерби на Пловдив, в което Локомотив вече имат преднина от 39 победи срещу 38 за Ботев, като равенствата са 30. Локомотив води и по друг показател - вкарал е две попадения повече при голова разлика 129:127.  \r\nС победата Локомотив събра 9 точки и временно се настани на четвъртата позиция, а Ботев е седми с шест точки в актива си. \r\nВенцислав ДРАГОМАНОВ", "date": "2018.08.18", "title": "Спорт: Локомотив спечели пловдивското дерби с 1:0 срещу Ботев"}
{"url": "http://www.focus-news.net/news/2018/08/18/2557541/pazardzhik-v-selo-radilovo-ot-27-do-31-avgust-shte-se-provede-lyatna-mladezhka-tvorcheska-rezidentsiya.html", "text": "Лятна младежка творческа резиденция за нематериално културно наследство ще се проведе в село Радилово, община Пещера, от 27 до 31 август. Това  съобщи за  Радио „Фокус“ – Пазарджик  Марена Вачкова, секретар в местното читалище „Зора“. Участниците ще имат възможност да посетят различни творчески работилници. „Участниците в инициативата ще се запознаят с традициите  за тъкане на стан, работа с воденица, биене на масло в бутилка,  квасене на мляко, подсирване на мляко, месене на хляб, доене на овце, плъстене на вълна, уроци по народни песни и танци. Всички участници в края на проявата ще получат документ за пазители на нематериално културно наследство Резиденцията е създадена през 2017 г. с финансовата подкрепа на НФК  по програма „Нематериално културно наследство“, уточни Вачкова. Тя допълни, че таксата за участие за закупуване на продукти е 5.00 лв.", "date": "2018.08.18", "title": "Пазарджик: В село Радилово от 27 до 31 август ще се проведе „Лятна младежка творческа резиденция“"}
{"url": "http://www.focus-news.net/news/2018/08/18/2557542/ventseslava-genova-ruo-varna-petima-zrelostnitsi-ot-vipusk-20172018-sa-nositeli-na-pochetnoto-otlichie-natsionalna-diploma.html", "text": "Петима зрелостници от Варна са носители на почетното отличие „Национална диплома“ на Министерството на образованието и науката. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя отбеляза, че в управлението вече е пристигнала заповедта на министъра на образованието и науката за определяне носителите на почетното отличие „Национална диплома“ за випуск 2017/2018 година. „Това са ученици, които завършват с отличен успех по всички учебни предмети, вписани в дипломата за средно образование. Освен че са отличници по успех, имат и изявени способности в областта на науките, технологиите, изкуствата и спорта. Тази година Варна има петима носители на почетното отличие „Национална диплома“ на Министерството на образованието и науката“, каза още Венцеслава Генова. Тя допълни, че един от носителите е възпитаник на Математическата гимназия, а останалите четирима са ученици, завършили Първа езикова гимназия. „В страната има 28 Регионални управления, но само 16 от тях имат носители на това почетно отличие. Общо носителите в страната са 40 зрелостници. Това е атестат за качеството на образованието във Варна, гордост и радост за всички нас като варненци“, заяви Венцеслава Генова. Високото отличие  ще бъде връчено на петимата зрелостници на специална церемония на 21 август. \r\nВсяка година Министерството на образованието и науката ежегодно присъжда почетно отличие „Национална диплома“.   Национална диплома се издава на ученици в годината на завършване на средното образование за постигнат общ отличен успех 6.00 и едно или повече отличия, получени от учениците в 11 или в 12 клас от класиране на първо, второ или трето място на национални или международни олимпиади, състезания и конкурси в областта на науката, технологиите, изкуствата или спорта. Отличието има само морална стойност и е признание за високи постижения на ученици от българските училища. \r\nМарияна ВАЛЕНТИНОВА", "date": "2018.08.18", "title": "Венцеслава Генова, РУО – Варна: Петима зрелостници от випуск 2017/2018 са носители на почетното отличие „Национална диплома“"}
{"url": "http://www.focus-news.net/news/2018/08/18/2557323/predstoyashti-sabitiya-v-stranata-za-18-avgust-agentsiya-fokus.html", "text": "*** \r\nОт 20.30 часа президентът Румен Радев ще участва в честването на 115-ата годишнина от Илинденско-Преображенското въстание в историческата местност „Петрова нива“. \r\n*** \r\nВ 11.00 часа на големия празник Успение на свети Иван Рилски министърът на регионалното развитие и благоустройството Николай Нанков ще посети Рилския манастир. \r\n*** \r\nВ 14.00 часа министърът на културата Боил Банов ще се запознае с последните открития при разкопките на царската гробница край пловдивското с. Маноле. \r\n*** \r\nОт 10.00 часа заместник-кметът по направление транспорт Евгени Крусев ще провери ремонта на бул. „Христофор Колумб“. \r\n*** \r\nОт 10.00 до 11.00 часа в „Княжевската градина“ Столична библиотека продължава своята кампания „Зелена библиотека“. Следващата спирка на лятната читалня ще бъде в „Княжеската градина“. Стихове ще чете поетесата Илиана Илиева, а за доброто настроение на малките и големите посетителище се грижи Боби Мирчев със своята китара. Художникът Христо Кърджилов, ръководител на Детското арт ателие в Столична библиотека, ще рисува с децата, а доброволци от фондация „Деца на България“ ще предложат на малките читатели да участват в забавен „Светофар: книги и четене“. \r\n*** \r\nОт 17.00 часа ще започне Международното скейтборд състезание в Скейт парк ''Изгрев''. \r\n*** \r\nОт 6.45 часа в храм „Св. Атанасий” ще бъде отслужена ранна света Литургия. След нея ще се извърши водосвет и ще се отправи молитва към Божията майка пред чудотворния ѝ образ. \r\n*** \r\nОт 10.00 до 17.00 часа над Аспарухов плаж ще се състои двудневен Фестивал на хвърчилата.  \r\n*** \r\nОт 11.00 часа в Пункт за базиране - Варна ще се състои военен ритуал за тържественото откриване на Паметник на българските подводничари. \r\n*** \r\nОт 21.00 часа на крепостта „Царевец“ Бургаската опера ще представи операта „Аида“ от Джузепе Верди.  \r\n***  \r\nОт 23.30 часа на Площад „Цар Асен I” ще може да се наблюдава Аудио-визуален спектакъл „Царевград Търнов – звук и светлина“. \r\n*** \r\nТрадиционната надпревара по ролкови ски за Купа „Велинград-Сивен” ще се проведе за 22-ри път.  Стартът за Купа „Велинград-Сивен” ще бъде даден в 10.00 часа в центъра на курорта Юндола. Тържественото награждаване на най-добрите ще се състои пред спортна база „Белмекен”, от 12.30 часа.  \r\n*** \r\nОт 16.00 часа в местността Паланката жителите на град Ветрен ще отбележат 1032 години от битката при Траянови врата с народен събор. \r\n*** \r\nОт 20.00 часа в село Бели Извор ще се състои концерт на самодейците при НЧ „Бъдеще-1926“, в който участие ще вземат и читалищни колективи от селата Паволче, Лиляче, Три Кладенци, Нефела, кв. „Кулата“ и мъжкия фолклорен квартет при НЧ „Възраждане-1923“ – гр. Бойчиновци.  \r\n*** \r\nОт 09.00 часа на Крепост „Траянови врата\" ще се състои двудневен фестивал на късноантичното и средновековно наследство, по случай победоносната битка на Самуил над Василий II на 17 Август 986 г.   \r\n*** \r\nОт 19.00 часа пред сградата на кметството в с. Черна гора ще се проведе традиционен събор. \r\n*** \r\nОт 19.00 часа в амфитеатъра в Крайдунавския парк започва церемонията по награждаване на победителите в Международния конкурс „Речни ноти“, а от 20.00 часа под наслов „Война на гласовете“ ще се проведе гала концерт на лауреатите от 17-тото издание на конкурса. \r\n*** \r\nОт 15.00 часа в зала „Тича“ на хотел „Шумен“ – гр. Шумен, ще се проведе пресконференция на Великия Приор на Велик Приорат България – Негово Превъзходителство ген. м-р /о.р./ акад. Румен Ралчев. \r\n*** \r\nПредседателят на ПГ на ГЕРБ и зам.-председател на партията Цветан Цветанов ще се срещне с жителите на Котел и с. Филаретово. Първа ще бъде срещата с жителите на с. Филаретово – в кметството в 16.00 часа. В 17:30 ще бъде срещата в Котел.", "date": "2018.08.18", "title": "Предстоящи събития в страната за 18 август (Агенция „Фокус)"}
{"url": "http://www.focus-news.net/news/2018/08/18/2557322/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "„Една от основните теми в коментарите в американските средства за масова информация от последни дни е, че президентът на САЩ Доналд Тръмп е авторитарен държавник, фиксиран върху потъпкването на конституционните норми. На 18 август се очаква на страниците на редица вестник да бъдат публикувани едновременно статии, в които се подчертава, че Тръмп заплашва Първата поправка. Но инвеститорите в Америка и по света все още не купуват тези заключения“, пише Джеймс Фриймън в статия за водещото в САЩ издание  The Wall Street Journal .  Агенция „Фокус“  представя превод на материала без редакторска намеса. \r\nРаботата не е в това, че инвеститорите – крупни и не чак толкова – се интересуват единствено от пари и в това, че с радост търпят безпринципни авторитарни лидери. Те разбират, че превръщането в страната в затворено общество и съсредоточаването на властта в ръцете на един човек е катастрофа за икономическата жизненоспособност. Те виждат това на практика в Турция, а не в САЩ. Ето защо избягаха от турската лира и приеха с отворени ръце американския долар.  \r\nРешението на Тръмп да повиши митата оказа натиск върху турската икономика, но основният проблем е в това, че президентът Реджеп Тайип Ердоган „потиска\" институциите на страната по свое усмотрение. Националната валута загуби надеждността си, тъй като парично-кредитната политика се води не с цел удовлетворение на нуждите на потребителите, вносителите и инвеститорите, а за постигане на политическите цели на Ердоган. \r\nЩо се отнася до САЩ, Доналд Тръмп прехвърля властта от Вашингтон обратно в частната икономика - чрез намаляване на данъците, въвеждане на правила за дейността и назначаване на ръководители на отдели и съдии, които вярват в ограниченото конституционно управление. Това е мащабен антиавторитаризъм и неговите резултати от гледна точка на просперитета на САЩ вече са много осезаеми. \r\nПостъпва и друга информация от деня, която ни дава индикации, че скоро ни очаква ръст на заплатите и повишаване на стандарта на живот.  The Wall Street Journal  пише:  „Производителността на труда в САЩ нарасна тази пролест с най-бързи темпове за последните три години, което може да е признак на това, че с увеличаването на инвестициите в бизнеса работниците получиха инструменти, необходими за ръста на обема на производството“. \r\nПо отношение на икономическия успех на САЩ сериозно изключение е търговската и имиграционната политика на Доналд Тръмп. За щастие, засега икономическата полза от антиавторитарната програма на Тръмп е много по-голяма от разходите, свързани с наложените мита и ограниченията за навлизането на нов квалифициран персонал в страната. Ето защо САЩ са звездата, лидер на световния фондов пазар. \r\nКакто показват наличните ограничени данни в САЩ, дори онези, които се противопоставят на президента, всъщност не вярват, че той унищожава основите на американското общество. Ако мислеха така, със сигурност щяха да се опитат да се отърват от последиците от упадъка на САЩ и да направят съвсем различен инвестиционен избор от този, който поклонниците на Тръмп направиха. По-рано тази година, изследователска компания Spectrem Group проведе проучване сред американците, състоянието на които, без да се брои стойността на основното им жилище, е повече от 100 хил. долара. Резултатите показаха още, че демократите обикновено използват своите активи почти както го правят републиканците. \r\nЩо се отнася до г-н Ердоган, той в никакъв случай не е \"звезда\", а точно обратното, защото хората не искат да се доверят на парите си на авторитарен владетел, който въпреки зависимостта на страната от чуждестранни инвестиции, интересно защо не се интересува от това какво мислят чуждестранните инвеститори.  \r\nЕрик Файн от инвестиционната компания Van Eck Associates управлява облигационния портфейл на нововъзникващите икономики, но се пази далеч от Турция. „В момента тя изглежда по-скоро като Аржентина през 2001 г. или Русия в периода 1997-1998 г., вътрешната политика там изобщо не е предвидима“, пише Файн в отговор до редакцията, изпратен по електронната поща. \r\nВъпреки песимистичните си настроения, Ерик Файн твърди, че ако Ердоган промени курса и наложи политика, ориентирана към пазара, „безспорно ще започне възстановяването на фондовия пазар\". \r\nЗащо с Ердоган се случва нещо лошо през цялото време? Защото той не иска да приеме антиавторитарна политика, подобна на тази, която в САЩ действа много ефективно. \r\n***  Администрацията на президента Доналд Тръмп изглежда ще прекрати финансирането на стабилизационния фонд за Сирия като част от решението на лидера на Белия дом да изтегли САЩ от разкъсваната от гражданска война близкоизточна държава, съобщава изданието  Washington Examiner , като подчертава, че информацията бе обявена само ден, след като Саудитска Арабия обеща 100 млн. долара за подкрепа на международната коалиция срещу „Ислямска държава“. \r\nКонгресът бе информиран за решението от служители на администрацията, които поясниха, че 200-те милиона долара, отпуснати по-рано за стабилизиращи програми в Сирия, ще бъдат пренасочени към други. Решението бе предшествано от преразглеждане на финансирането, започнало през март, малко след уволняването на Рекс Тилърсън от поста държавен секретар на САЩ.  \r\nГоворителят на Държавния департамент Хедър Науърт заяви, че няколко „коалиционни партньори са направили обещания и принос през последните месеци\", за да подкрепят усилията на САЩ да се противопоставят на ислямистката терористична групировка в Сирия. \r\n„Този значителен принос ще играе ключова роля в усилията на коалицията да съживи общности като Ракка, които са били опустошени от терористите\", подчертаха на свой ред от дипломатическата мисия на Рияд във Вашингтон. Според изявлението, парите ще бъдат използвани за „възстановяване на средствата за препитание и основни услуги в областта на здравеопазването, селското стопанство, електричеството, водоснабдяването, образованието, транспорта и отстраняването на руините\". \r\nВъншното финансиране от Саудитска Арабия и други съюзници е основната причина, поради която президентът Тръмп е решил да изтегли допълнителните 200 милиона долара, които Вашингтон планираше да похарчи в Сирия.  \r\nПо-рано държавният глава на САЩ увери, че иска да изтегли страната от Сирия. Съобщено бе, че на мястото на американските сили ще бъдат обучени арабски части, които един ден биха могли да заменят американските войски в Сирия и да помогнат за стабилизирането на региона след победата над „Ислямска държава“. През април Тръмп нареди на Пентагона да започне изтеглянето на две хиляди американски военнослужещи, които понастоящем още са разположени в Сирия. \r\n***   „Германският канцлер Ангела Меркел има много неща на главата си. В допълнение към усилията за запазване в лагера на коалиционните си партньори, които непрекъснато хвърлят поглед зад рамото си към бунтуващия се Хорст Зеехофер, този уикенд Меркел ще седне с руския президент Владимир Путин, за да обсъдят „държавни работи“ в двореца Месеберг край Берлин“ , пише Дейниъл Де Петрис в статия за британското издание  The Spectator .  Агенция „Фокус“  представя превод на материала без редакторска намеса.  “Меркел и Путин имат много за обсъждане. Войната в района на Донбас в Украйна продължава, независимо от кратките прекратявания на огъня, които обикновено се сриват след няколко часа или (с малко повече късмет) дни. Башар Асад, човекът на Москва в Дамаск, планира понастоящем да се захване с друга безразборна военна кампания в Идлиб, която може да принуди милиони сирийци да се насочат към южната граница на Турция. Газопроводът „Северен поток 2\", енергиен транзитен проект, който (държавният глава на САЩ) Доналд Тръмп мрази почти толкова, колкото и Омароса (Омароса Манигълт – бивш съветник на президента), също е в дневния ред. И всико това на фона на коварните, нарушаващи правилата руски разузнавателни операции на европейска земя, които включват всичко – от опит да подкупят гръцките власти да се противопоставят на промяна на името на Македония, до предполагаемия опит за убийство (чрез използването на най-смъртноносното нервнопаралитично вещество на планетата) в пределите на Великобритания.  \r\nВъпросът за това дали Меркел и Путин могат да достигнат до прагматични споразумения по някои неща, остава отворен за обсъждане. И двамата лидери са хитри, умни и делови, така че винаги има възможност да излезе нещо от срещите помежду им. Но независимо от резултатите, флиртът на Меркел и Путин в германския замък ще бъде още един епизод в съперничеството между двамата, което най-добре може да се опише като дипломатически еквивалент на боксовите мачове на Майк Тайсън и Ивендър Холифийлд от 90-те години на миналия век. \r\nЕдиният (Меркел) е квантов физик и политически сървайвър, която съратниците й наричат човешки компютър. Другият (Путин) е бивш агент на КГБ и експерт в играенето със слаби карти. Двамата са били в клинч (термин от бокса – прегръдка в мача) многократно през годините. Имаше инцидент през 2007 г., при който Путин вкара своя лабрадор в стаята, знаейки, че канцлерът се ужасява от кучета (Путин твърди, че не е знаел). През 2012 г., когато Меркел разкритикува двугодишната присъда за затвор на членовете на групата Pussy Riot за видимото раздразнение на Путин. През есента на 2014 г., когато войната в Украйна бе най-острата си фаза, Меркел се опита да беседва с руския си колега в безкрайни телефонни разговори, преди да се откаже, разочарована от това, че няма да се стигне до никакъв дипломатически обрат. Два месеца по-късно двамата отново се сблъскаха в продължилите цяла нощ преговори в Минск, където се обсъждаше дипломатическа рамка за прекратяване на насилието в Донбас и мирен изход от конфликта. \r\nИмаше и моменти, когато двамата постигаха съгласие. Унищожаването на обявените от Сирия химически оръжия срещу отказа от американските военни удари бе един от тях. Кампанията за промяна на НАТО през 2011 г. за промяна на режима на Муамар Кадафи в Либия бе друг. Москва се въздържаше в Съвета за сигурност на ООН, а Берлин избра да се присъедини към военната коалиция срещу Кадафи. Меркел и Путин обикновено искат да преминат през системата на ООН; Меркел, защото обича да насърчава многостранните решения на световните проблеми, доколкото може, а Путин, защото може да използва ветото на Москва в Съвета за сигурност, за да блокира американските инициативи. Днес Германия и Русия са от една и съща страна по отношение на Иран заради „любезността“ на Тръмп, който реши да се оттегли от ядреното споразумение, въпреки че през последните 19 месеца  Международната агенция за атомна енергия (МААЕ) близо десет пъти провери дали Техеран изпълнява задълженията си. Създава се усещането, че двамата имат взаимно уважение един към друг, но нито един от тях не го казва на глас.  \r\nСагата „Меркел-Путин\" ще продължи и този уикенд. И двамата ще се опитат да наложат внимателно своята гледна точка. Възможно е да има крясъци и размахване на пръсти. С или без лабрадор, Меркел и Путин започват следващия рунд от мача“. \r\n***  Бившия посланик на САЩ в Турция Джеймс Джефри бе назначен за специален представител на Вашингтон за Сирия, съобщава вестник  Daily Sabah . \r\nОт редакцията подчертават, че церемонията по встъпването в длъжност на Джефри се е състояла в Държавния департамент на САЩ, а според редакцията на нея би трябвало да е присъствал първият дипломат на Вашингтон Майк Помпео, тъй като е била включена в работния му график за деня.  \r\nDaily Sabah припомня, че Джефри е ръководител на американската дипломатическа мисия в Турция в периода 2008-2010 г., а към момента е сътрудник на Вашингтонския институт. Той е известен със своите резки позиции срещу Иран и Русия. Що се отнася до Сирия, той често критикува подкрепата на САЩ за „Народни отряди за самозащита“ (YPG),, които Анкара възприема като сирийския клон на „Работническата партия на Кюрдистан“ (ПКК). Така че едва ли би било грешно предположението, че САЩ са назначили за специален представител дипломат, който е приятелски настроен към Турция. \r\n***  В следобедните часове на деня в Стария град на Ерусалим е предприет опит за атака с хладно оръжие, съобщава израелският вестник  The Jerusalem Post . \r\nГоворител на полицията потвърди инцидента, като поясни, че израелските сили за сигурност са неутрализирали нападателя – мъж на около 30-годишна възраст, който се е опитал да намушка един от офицерите. Полицейски сили патрулират в района, подчертават от редакцията.  \r\nСъгласно разпространената информация, нападателят се е приближил към група полицаи в мюсюлманската част на Ерусалим и се е опитал да прониже един от тях.  \r\nДен по-рано бе убита израелка в района на Самария на Западния бряг. Жената бе ударена от палестинец, управлявал такси, докато пресича улица в близост до контролен пункт. Извършителят избяга от мястото на инцидента. \r\n***", "date": "2018.08.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/08/18/2557328/sputnik-mnozinstvoto-ot-amerikantsite-smyatat-che-donald-tramp-e-tvarde-priyatelski-nastroen-kam-rusiya-razkriva-anketno-prouchvane.html", "text": "Шест от десет американци вярват, че президентът на страната Доналд Тръмп е твърде приятелски настроен към Русия, а сред демократите тази цифра стига до 84 процента, разкрива анкета на американската телевизия „CNN“, публикувана в петък, предава  Sputnik . \r\n„Близо шест от десет казват, че Доналд Тръмп е бил твърде приятелски настроен към Русия“, заявиха от „CNN“, цитирайки анкетата извършена от „SSRS“. Също така, „четири от десет американци виждат Русия като враг на САЩ… най-големият брой мислещи по този начин, откакто анкетите на CNN започнаха да задават този въпрос през 1999 година“. \r\nСпоред анкетата 84 процента от демократите твърдят, че Тръмп е твърде дружелюбен с Русия, заедно с 54 процента независими и 27 процента републиканци. \r\nSSRS, независима изследователска компания, е разпитала 1 002 респондента от 9 до 12 август за анкетата. \r\nОколо 90 процента от анкетираните все още смятат Великобритания и Франция за съюзници или приятели на САЩ, докато 84 процента мислят така за Германия и 75 процента за Израел, добавиха от „CNN“.  Йонислав Дочев", "date": "2018.08.18", "title": "Sputnik: Мнозинството от американците смятат, че Доналд Тръмп е „твърде приятелски“ настроен към Русия, разкрива анкетно проучване"}
{"url": "http://www.focus-news.net/news/2018/08/18/2557325/spetsializirana-politseyska-aktsiya-sreshtu-narushiteli-na-patya-se-provezhda-po-chernomorieto-na-sever-ot-burgas-v-rayonite-na-pomorie-slanchev-bryag-nesebar-i-sveti-vlas.html", "text": "Специализирана полицейска акция срещу нарушители на пътя се провежда по Черноморието на север от Бургас – в районите на Поморие, Слънчев бряг, Несебър и Свети Влас, предаде репортер на  Радио „Фокус“ – Бургас . „Операцията е на територията на цялата област, с акцент територията на Районно управление Слънчев бряг. На различни места са разположени 12 подвижни екипа. В зависимост от натоварването и трафикът те се изместват по анализ на риска и извършват проверки“, каза пред журналисти комисар Неделчо Рачев, началник сектор“Охранителна полиция“ към ОДМВР -Бургас. По думите му към настоящия момент са проверени над 130 автомобила, взети са отношения във връзка с нарушения закона за движение по пътищата в 24 случая. Връчени са множество електрони фишове, на водачи, които не са ги получили надлежно или не са платили глобите си по тях.“Снети са номерата на две моторни превозни средства, едното от които за неплатени глоби. Проверките ще продължат на територията на цялата област в продължение на още няколко часа“, каза още Рачев. \r\nЖурналисти присъстваха на проверка при, която се оказа, че шофьорът е употребил наркотици (канабис). Той бе изпратен за кръвна проба, като ще му бъде образувано бързо полицейско производство. Към настоящия момент  и управлява. \r\nМария Георгиева", "date": "2018.08.18", "title": "Специализирана полицейска акция срещу нарушители на пътя се провежда по Черноморието на север от Бургас – в районите на Поморие, Слънчев бряг, Несебър и Свети Влас"}
{"url": "http://www.focus-news.net/news/2018/08/18/2557330/emsc-zemetresenie-s-magnitud-57-po-skalata-na-rihter-e-registrirano-v-yaponiya.html", "text": "Земетресение с магнитуд 5.7 по скалата на Рихтер е регистрирано в региона на вулканичните острови, Япония, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 07:06 часа местно време (01:06 часа българско време) на дълбочина от 10 км. Епицентърът е на 947 км северно от град Сайпан и на 1401 км южно от столицата Токио. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.08.18", "title": "EMSC: Земетресение с магнитуд 5.7 по скалата на Рихтер е регистрирано в Япония"}
{"url": "http://www.focus-news.net/news/2018/08/18/2557332/do-20-avgust-shte-e-gotov-noviyat-zakonoproekt-za-promenite-v-zakona-za-horata-s-uvrezhdaniya-obzor.html", "text": "До 20 август ще е готов новият законопроект за промените в Закона за хората с увреждания. Това съобщи министърът на труда и социалната политика Бисер Петков в Министерски съвет след среща с майки на деца с увреждания. С новия законопроект се предвижда създаването на специализиран орган за хората с увреждания под шапката на Министерския съвет, който трябва да замени Агенцията за хората с увреждания. \r\nМинистър Петков обясни, че по време на срещата са коментирани въпроси, свързани с финансиране на национално представените организации, планът за интегриране на информационните системи, които обслужват хората с увреждания, както и промени по отношение на медицинските изделия с цел по-голям контрол върху тях. „Всички споделяме мнението, че със законопроекта за хората с увреждания всъщност трасираме пътя за години напред – т.е. част от промените в закона ще влязат в сила още от 1 януари 2019 г., а други текстове ще влизат на по-късен етап. Сроковете за това ще бъдат доуточнени допълнително“, коментира социалният министър. \r\nОт своя страна, омбудсманът Мая Манолова коментира, че е поискала ясен ангажимент от правителството, че заложените промени в законите наистина ще се случат с оглед на това, че някои от тях ще влязат в сила с течение на времето. Във връзка с помощните средства и медицинските изделия, които от 1 януари 2019 г. трябва да преминат в Министерството на здравеопазването, тя обясни, че е важно да се прецизират стандартите, на които трябва да отговарят те, за да може да не се даде възможност на фирмите, които ги предоставят, да се облагодетелстват на гърба на хората с увреждания. Манолова призова за повече яснота и прозрачност на финансирането на сектора така, че да има повече организации за подкрепа на хората с увреждания в България. „За целта освен че трябва да се прецизират сроковете за влизане в сила на закона, трябва и да не се окаже, че пишем закон, който ще работи реално една година и половина по-късно“, коментира Манолова. \r\nЦветилена СИМЕОНОВА", "date": "2018.08.18", "title": "До 20 август ще е готов новият законопроект за промените в Закона за хората с увреждания (ОБЗОР)"}
{"url": "http://www.focus-news.net/news/2018/08/18/2557327/ana-mpa-evropa-e-kolektivno-po-silna-sled-kato-spasitelnata-programa-na-gartsiya-priklyuchi-zayavi-pier-moskovisi.html", "text": "Европа е излязла колективно по-силна от гръцкото изпитание, заяви европейският комисар по икономическите и финансовите въпроси Пиер Московиси преди изхода на Гърция от спасителната програма в понеделник, предава гръцката информационна агенция  АНА-МПА . \r\nВ коментари пред пресата, Московиси заяви че 20 август маркира края на осем години, които бяха особено тежки за гръцкия народ и дълбоко дестабилизиращи за еврозоната. \r\n„И въпреки това, никоя европейска държава не е направила повече, за да модернизира администрацията и икономиката си. Днес Гърция се завърна към растежа и някогашният ѝ огромен публичен дефицит е превърнат в солиден бюджетен излишък“, заяви той. \r\n„Очевидно, реалността остава трудна. Времето на строги мерки приключи, но краят на програмата не е краят на пътя за реформи. Все още има много работа за вършене, така че Гърция да може да стои на двата си крака. Намаляването на публичния дълг и преследването на реформи трябва да бъдат най-важните приоритети на правителството“, добави Московиси. \r\nНа въпроси дали ЕС е бил прав да „спаси Гърция“, комисарят заяви, че без европейската финансова помощ, гръцката икономика щеше да се срине и може би да не успее да се възстанови с десетилетия. \r\n„Цената и последствията от този колапс върху други държави и Европейския съюз като цяло щяха да бъдат много по-големи отколкото милиардите евро дадени назаем. Всички икономики в ЕС щяха да бъдат завлечени, поне частично, в гръцката бездна. Излизаме от това изпитание колективно по-силни“, добави Московиси. \r\nТой коментира и въпроса защо кризата е продължила толкова дълго, заявявайки че в началото на гръцката криза, ЕС не е имал нито капацитета, нито инструментите, да не говорим за политическата култура, да управлява ситуацията. \r\n„Също така подценихме дълбоката криза, изправена пред гръцката държава и икономика. Осем години криза е прекалено дълго: много политици, гръцки и европейски, носят някаква отговорност и аз ще поема своя дял. Но много от нас направиха и най-доброто, което можем, за да помогнем на гръцкия народ. Настойчиво водих тази битка, понякога сам или с Жан-Клод Юнкер, пред Еврогрупата. И съм горд за това, че бях толкова последователен в този свой стремеж“, поясни еврокомисарят.  Йонислав Дочев", "date": "2018.08.18", "title": "АНА-МПА: Европа е колективно по-силна след като спасителната програма на Гърция приключи, заяви Пиер Московиси"}
{"url": "http://www.focus-news.net/news/2018/08/18/2557335/emsc-zemetresenie-s-magnitud-61-po-skalata-na-rihter-e-registrirano-v-kosta-rika.html", "text": "Земетресение с магнитуд 6.1 по скалата на Рихтер е регистрирано в Коста Рика, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 17:22 часа местно време на 17 август (02:22 часа българско време, 18 август) на дълбочина от 40 км. Епицентърът е на 10 км северно от град Голфито и на 167 км югоизточно от столицата Сан Хосе. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.08.18", "title": "EMSC: Земетресение с магнитуд 6.1 по скалата на Рихтер е регистрирано в Коста Рика"}
{"url": "http://www.focus-news.net/news/2018/08/18/2557324/tass-katalunskiyat-lider-kuim-tora-obeshta-da-atakuva-ispanskata-darzhava.html", "text": "Министър-председателят на Каталуния Куим Тора обеща активно да се бори с испанската държава, предава  ТАСС , позовавайки се на испанската „Radio y Television Espanola“, която е цитирала изявлението на каталунския лидер, направено в петък. \r\nТора взе участие в митинг близо до каталунския затвор, където за времето на съдебното дело свързано със сепаратисткия процес, е поместен бившият съветник по вътрешни работи на правителствената автономия Жоаким Форн. \r\nВ присъствието на събралите се хора Тора увери, че поддръжниците на независимостта на региона няма да спрат, докато каталунският народ не получи свобода. „Няма да се защитаваме, а ще атакуваме несправедливата (испанска) държава“, заяви регионалният лидер. \r\nТора призова и за „възстановяване на гражданските и политически права“ в Каталуния.  Йонислав Дочев", "date": "2018.08.18", "title": "ТАСС: Каталунският лидер Куим Тора обеща да „атакува испанската държава“"}
{"url": "http://www.focus-news.net/news/2018/08/18/2557331/reuters-amerikanski-sadiya-odobri-plan-za-sabiraneto-na-razdelenite-imigrantski-semeystva.html", "text": "Федерален съдия в петък одобри план за събирането на стотици семейства, които бяха разделени от граничните власти, след навлизането им на територията на САЩ от Мексико, предава  Reuters . \r\nПланът, който беше договорен от правителството на САЩ и застъпници за правата на имигрантите, маркира втория етап от федералните усилия за събирането на 2 551 деца на възраст от 5 до 17 години с техните родители. \r\nПланът дава началото на процеси за намиране на родителите, които са извън страната, оценяване на тяхната годност като родители и установяване на намеренията им към техните деца. \r\n„Съвместно предложеният план е одобрен без възражения от съда“, заяви американският окръжен съдия Дана Саброу по време на изслушване в Сан Диего, на което присъстваше министерството на правосъдието и адвокати от Американския съюз за граждански свободи.  Йонислав Дочев", "date": "2018.08.18", "title": "Reuters: Американски съдия одобри план за събирането на разделените имигрантски семейства"}
{"url": "http://www.focus-news.net/news/2018/08/18/2557336/broyat-na-bezstopanstvenite-kucheta-na-teritoriyata-na-stolichna-obshtina-namalyava-na-kotkite-i-konete-se-uvelichava-obzor.html", "text": "Броят на безстопанствените кучета на територията на Столична община е 3589,  в сравнение с минали години тенденцията показва, че популацията намаля, на при котките и конете обаче се увеличава. Това стана ясно на пресконференция при обявяването на резултатите от преброяването на безстопанствените кучета на територията на Столична община. В понятието безстопанствени кучета се включват животни със собственици, които са пуснати свободно на улицата, бездомни, за които се полагат грижи, свободно скитащи се  и несоциализирани (подивели) кучета. Настоящото преброяване е шесто, извършено като част от приетата програма за овладяване на популацията от безстопанствени животни съвместно от Фондация „Четири лапи“ и Общинското предприятие „Екоравновесие“. Използваната методика за провеждане на преброяването е лесна за приложение, не изисква сложни калкулации, голям финансов и човешки ресурс. Д-р Маргарита Чанкова - ръководител проекти „Грижа за бездомни животни“ към „Четири лапи\" в България уточни, че най-голям брой на безстопанствени кучета се наблюдава в район \"Средец\", \"Подуяне\", \"Панчарево\" и \"Връбница\", съответно най-малък в областите около \"Оборище\", \"Изгрев\", \"Студентски град\" и \"Лозенец\".  От неправителствената организация обясниха, че резултатите от преброяванията показват ясна тенденция за намаляване на броя на уличните кучета в столицата от 11 124 през 2007 г. до 3589 през 2018г. От фондацията посочиха за най-голям проблем притока на бездомни кучета от други общини, а друг установен извод след процеса е, че за първи път при преброяване на безстопанствените кучета на територията на Столична община се попада на райони, в които няма кучета, които не са кастрирани. По техни проучвания са стигнали до изводите, че хората вече все повече обръщат внимание на популацията на безстопанствените животни, обаждат се и подават сигнали.  При анализа на резултатите става ясно, че районите с най-висока популация са в периферията на  столицата, защото често там се изоставят вече нежелани домашни любимци, техните потомства, както и животни от съседни общини. В тези райони се намират и едни от най-големите индустриални зони, в които се приютяват много кучета. Екипите на фондацията отчетоха увеличение на популацията на бездомните котки във всички райони на София, като най-високо завишение се наблюдава в централните райони и тези с по-малък брой кучета, като по думите им това е сериозен проблем, който трябва да бъде преодолян. Преброяването им все още не е осъществено заради архитектурните особености на районите, в които се намират. Напоследък се увеличават сигналите за скитащи коне на територията на столицата, както и за нехуманното отношение и насилие към тези животни. От фондацията посочиха, че има все още битуващи мнения, че безстопанствените животни са мръсни, глупави и отхвърлени, но това не е така, според тях те могат да бъдат прекрасни домашни любимци. Зам.-кметът по направление \"Зеленa система, екология и земеопазване\" Йоана Христова посочи, че за Столична община е много важно да овладее популацията с безстопанствени животни.  \r\nДаяна ДЮЛГЕРОВА", "date": "2018.08.18", "title": "Броят на безстопанствените кучета на територията на Столична община намалява, на котките и конете се увеличава (ОБЗОР)"}
{"url": "http://www.focus-news.net/news/2018/08/18/2557333/anadolu-agency-luis-inasio-lula-da-silva-darpa-kontsite-na-brazilskata-politika-ot-zatvora.html", "text": "В материал за турската информационна агенция   Anadolu Agency   бразилската журналистка Джоана Оливейра анализира бразилската политика, предстоящите избори за президент и намиращит се в затвора бивш държавен глава Луис Инасио Лула да Силва, който тя смята, че дърпа конците на бразилската политика. Агенция „Фокус“ представя превода на материала без редакторска намеса. \r\nВъпреки, че има закон, който забранява на политици, чиито обвинения са били потвърдени от апелативен съд, да кандидатстват за публична длъжност, Работническата партия на Бразилия регистрира бившия президент Луис Инасио Лула да Силва като свой кандидат за президент на изборите през октомври. \r\nЛула се намира в затвора от април месец насам, обвинен в корупция и пране на пари, но той продължава да управлява Работническата партия и дори определя ходовете на други политически организации. \r\nИсторията започна в сряда, само няколко часа след като Фернандо Хадад, бившият кмет на Сао Пауло и настоящ политически съратник на Лула, заедно с бившия президент Дилма Русеф и председателя на Работническата партия Глейс Хофман регистрираха Лула като официалния президентски кандидат на партията. \r\nГлавният прокурор Ракел Додж, която държи най-високия пост в публичното избирателно министерство, помоли Върховния избирателен трибунал да възрази срещу кандидатурата на Лула, но въпреки това той води в анкетите. \r\nСлед това, трибуналът започна да оценява различни петиции, които да му помогнат да вземе решение. Въпреки, че най-вероятният изход е кандидатурата на Лула да бъде отхвърлена, крайното решение няма да бъде обявено чак до 17 септември. \r\nСпоред законът за чисто минало, който беше приет при правителството на самия Лула, кандидати които са обявени за виновни от трибунал и след това са използвали законни способи да обжалват и отново са обявени за виновни, нямат право да се кандидатират за публична длъжност. \r\nНо адвокатите на бившия президент поддържат тезата, че той има правото да се кандидатира за президент отново. Техният основен аргумент е, че Лула не е преминал през всички съдилища, което означава че неговата присъда все още може да бъде отменена от Върховния федерален трибунал. \r\nТе оспорват и това, че регистрацията на Лула като кандидат му позволява да извършва политическа кампания и името му да присъства на бюлетината за гласуване, независимо от това, че кандидатурата му е оспорена от органа на изборното правосъдие. Двигател на масите и политическият сценарий \r\nОт своята затворническа килия в централното управление на федералната полиция в южния град Куритиба, Лула превърна изпитанието около своята кандидатура в източник на популярност. Партийни членове и последователи наскоро организираха национален марш за освобождаване на Лула, в който хиляди души маршируваха пред Изборния трибунал в столицата Бразилия. \r\nПо време на марша, Фернандо Хадад прочете писмо, в което Лула адресира бразилския народ и заявява, че той е жертва на „съдебно преследване“. \r\n„Страната трябва да разреши бъдещето си в стаичките за гласуване, а не чрез преврати. С моето име, което беше одобрено на конвенцията (на моята партия), изборният закон гарантира, че аз ще спра да бъдат кандидат, единствено ако умра, се откажа или съм изхвърлен от надпреварата от органа на изборното правосъдие. Нямам планове да умирам, не планирам да се откажа и ще се боря за своята регистрация до самия край“, пише Лула в писмото си. \r\nФактът е, че дори от затвора, бившият президент все още е начело не само на партията си, но и на целия политически сценарий в Бразилия. \r\nПреди две седмици, той даде заповед да се премахне един от най-силните му регионални кандидати, Марилия Араес, внучка на традиционна политическа фамилия от североизточна Бразилия и кандидат за губернатор на щата Пернамбуко, за да получи подкрепа на Бразилската социалистическа партия, като начин да смачка президентската кандидатура на лявоцентристкия Чиро Гомес. \r\nВ същата седмица той сформира алианс с Бразилската комунистическа партия, след като убеди Мануела Д‘авила да се откаже от своята кампания и да го подкрепи. \r\nВ случай, че на Лула не бъде позволено да участва в изборите, Хадад ще бъде негов заместник, а Д‘авила ще бъде вицепрезидент. В този случай Работническата партия ще се стреми да им прехвърли голяма част от гласовете в полза на бившия президент.  Йонислав Дочев", "date": "2018.08.18", "title": "Anadolu Agency: Луис Инасио Лула да Силва дърпа конците на бразилската политика от затвора"}
{"url": "http://www.focus-news.net/news/2018/08/18/2557339/sport-cherno-more-i-beroe-zavarshiha-naravno-00.html", "text": "Черно море и Берое завършиха при нулево равенство мача на стадион \"Тича\" от 5-ия кръг на Първа лига. Срещата ще се запомни единствено с контузията на Камен Хаджиев, който напусна терена с разкървавено лице след удар без топка на Мехди Фенуш. Така Берое остава на третото място с актив от 9 точки след 5 кръга, докато Черно море е девети с шест точки. \r\nВ друг мач Славия постигна първа домакинска победа за сезона срещу Дунав Русе с 2:0, а трите точки изкачиха „белите“ на пето място в класирането, преди изиграването на останалите двубои от кръга.", "date": "2018.08.18", "title": "Спорт: Черно море и Берое завършиха наравно 0:0"}
{"url": "http://www.focus-news.net/news/2018/08/18/2557326/afp-globalnata-reytingova-agentsiya-sp-namali-dalgoviya-reyting-na-turtsiya-i-predreche-retsesiya-na-ikonomikata-i-za-2019-godina.html", "text": "Глобалната рейтингова агенция „S&P“ в петък понижи дълговия рейтинг на Турция за втори път през последните четири месеца и прогнозирайки, че страната ще навлезе в рецесия през следващата година, предава  AFP . \r\nАгенция понижи рейтинга с малко на „B+“ и посочи към отслабването на турската лира през последните две седмици. \r\n„От наша гледна точка, същественото отслабване на лирата има негативни фискални последствия… Сега прогнозираме, че икономиката ще се свие през 2019 година“, заявиха от „S&P“ в изявление.  Йонислав Дочев", "date": "2018.08.18", "title": "AFP: Глобалната рейтингова агенция „S&P“ намали дълговия рейтинг на Турция и предрече рецесия на икономиката и за 2019 година"}
{"url": "http://www.focus-news.net/news/2018/08/18/2557329/anadolu-agency-turtsiya-i-frantsiya-shte-protivodeystvat-na-amerikanskite-sanktsii.html", "text": "Турският министър на финансите Берат Албайрак и неговият френски колега Бруно Льо Мер проведоха телефонен разговор, в който се съгласиха да проведат съвместни действия против американските санкции насочени срещу Турция, предава  Anadolu Agency , позовавайки се на министерски източници. \r\nДвамата министри са обсъдили и икономическото сътрудничество между Турция и Франция, заявиха от турското министерство на търговията и финансите в изявление. \r\nАлбайрак и Льо Мер се съгласиха да подобрят двустранното сътрудничество, се казва още в изявлението, добавяйки че делегации от двете страни ще се срещнат в Париж на 27 август. \r\nТурският министър също така е благодарил на своя френски колега, както и на президента Еманюел Макрон за тяхната подкрепа.  Йонислав Дочев", "date": "2018.08.18", "title": "Anadolu Agency: Турция и Франция ще противодействат на американските санкции"}
{"url": "http://www.focus-news.net/news/2018/08/18/2557341/po-visoka-sredna-godishna-zaplata-i-po-malko-zlopoluki-v-minnata-industriya-prez-2017-godina-obzor.html", "text": "На официално събрание Българската минно-геоложка камара, Научно-техническия съюз по минно дело, геология и металургия, Федерацията на независимите синдикати на миньорите към КНСБ и Синдикалната миньорска федерация „Подкрепа“ отбелязаха Деня на миньора (18 август). На събитието присъстваха министърът на енергетиката Теменужка Петкова, министърът на труда и социалната политика Бисер Петков, както и представители на министерствата на икономиката и на околната среда и водите. Денят на миньора се отбелязва на 18 август, в деня на успението на Св. Иван Рилски, който е патрон на работещите в минната промишленост. В този ден се чества професията на миньора след издаден Указ от цар Фердинанд, по предложение на пернишките въглекопачи. Честването на празника е възстановено през 1994 година, с постановление на Министерски съвет.  Минно-суровинната индустрия дава 4% от БВП на страната, а произведената продукция е на стойност 2,7 млрд. лева. Износът на стойност 5,5 млрд. лева. За 2017 година и първите 7 месеца на 2018 година приходите от концесионни договори са в размер на 143 млн. лева. През миналата година в отрасъла са заети 24 хил. души, 120 хил. са работещите в свързаните с него дейности. 47 хил. лева е добавената стойност на един зает в отрасъла. Добивът на полезни изкопаеми през 2017 година бележи ръст от 17%, а общата стойност на продукцията- от 7%. 126 са трудовите злополуки през миналата година. Инвестираните средства в минно-суровинната индустрия са над 5 млрд. лева. Средната годишна заплата в сектора нараства с 9% в сравнение с 2016 година. \r\nМинистър Теменужка Петкова заяви, че минно-суровинната ни индустрия се нарежда сред водещите в ЕС. „Има какво да покажем и какво да дадем на Европа, има с какво да се гордеем“, посочи тя. Теменужка Петкова подчерта, че правителството стои твърдо зад тази индустрия. Тя благодари на миньорите за високия им професионализъм и неуморна работа. Министър Бисер Петков отчете спад в злополуките в минно-суровинната индустрия през миналата година и нито един смъртен случай. Той обърна внимание на стратегическото й значение за икономиката, като важен фактор за икономическата стабилност и енергийната независимост. \r\nПоздравителни адреси до миньорите по повод професионалния им празник изпратиха държавният глава Румен Радев и премиерът Бойко Борисов. „Достойното възнаграждение и по-добрите условия на труд са единствената възможна отплата за всеотдайността и професионализма на миньорите“, обяви президентът. „Силен характер, смелост и мъжество са необходими, за да преодолявате трудностите и рисковете, с които е свързано професионалното ви ежедневие. Приемете благодарността ни и признателност за всеки ваш делник“, заяви Румен Радев. Премиерът Бойко Борисов посочи: „Изключително ценя професионалните умения на миньорите, отговорността и риска в отрасъла са високи“. Той обърна внимание на приноса на минния отрасъл за развитието на икономиката и на диалога между държавата и индустриалните организации.  \r\nБиляна ИВАНОВА", "date": "2018.08.18", "title": "По-висока средна годишна заплата и по- малко злополуки в минната индустрия през 2017 година (ОБЗОР)"}
{"url": "http://www.focus-news.net/news/2018/08/18/2557337/the-independent-vryazvaneto-na-avtomobil-pred-sgradata-na-britanskiya-parlament-ne-e-terorizam-spored-sledovatelite.html", "text": "Врязването на автомобил в сградата на британския парламент, което подтикна започването на масивна контратерористична операция, може и да не е било акт на тероризъм, пише британският вестник  The Independent , позовавайки се на информация, с която се е сдобил. \r\nДокато мотивът на шофьора остава неясен, следователите започват да оформят мнението, че вероятно той е свързан с неговото лично положение. \r\nНа полицията ѝ бе предоставено удължение на времето, до следващия понеделник, да задържат 29-годишния Салих Хатер и повече информация за това, какво се е случило, може да излезе през това време. Но висшестоящи източници от Уайтхол (метонимия за британското правителство) твърдят, че все още няма доказателства нападателят да е бил радикализиран в ислямистки екстремизъм. \r\nРазследването около активността и съучастниците на родения в Судан Хатер продължават и източниците посочват, че докато доказателства за терористични връзки могат да излязат, това засега изглежда малко вероятно. Редица хора бяха ранени при инцидента и той може да бъде изправен пред сериозни обвинения, включително и такова за опит за убийство. \r\nДомът на Хатер в Бирмингам е близо до адреса, на който Халид Масуд, който извърши нападение с автомобил и нож в Уестминстър (британския парламент) през изминалата година, е живял в един момент. Но все още няма връзка между двамата мъже и следователите отхвърлиха предположенията, че „свенгали“ може да е оказало влияние и върху двамата. \r\nИзточниците твърдят, че дори нападението от тази седмица да е изкопирано едно към едно, това не означава задължително, че е било терористично. \r\nТелефонът на Салих Хатер, както и тези на някои от неговите приятели, са били разследвани и, според източниците от Уайтхол, тепърва ще има да се намери нещо, което да докаже че той е бил индоктриниран в екстремистка идеология.  Йонислав Дочев", "date": "2018.08.18", "title": "The Independent: Врязването на автомобил пред сградата на британския парламент не е тероризъм, според следователите"}
{"url": "http://www.focus-news.net/news/2018/08/18/2557338/the-daily-express-gartsiya-predupredi-bryuksel-za-brekzit-izlizane-bez-sporazumenie-mozhe-da-predizvika-ikonomicheski-sriv.html", "text": "Гърция отправи шокиращо предупреждение към лидерите на Европейския съюз, че те рискуват икономическата и политическа стабилност на най-бедните страни на Блока, докато хвърчат престрелки с Великобритания за евентуален Брекзит без споразумение, пише британският евроскептичен ежедневник  The Daily Express . \r\nАтина заяви, че провалът на Брюксел да постигне споразумение за Брекзит ще остави страната изправена пред „увеличена финансова и политическа нестабилност“, ако има празнина в бюджета на ЕС до 2020 година. \r\nНовият британски министър по въпросите за Брекзит Доминик Рааб даде ясно да се разбере, че Великобритания ще плати повече от уговорените 40 милиарда паунда за Брекзит, единствено ако ЕС се съгласи да подпише търговско споразумение с Острова. \r\nГръцки правителствен работен документ предупреждава за потенциалния икономически срив, ако Брюксел позволи на Великобритания да напусне ЕС без споразумение. \r\nДокументът твърди, че Брекзит без споразумение ще остави мигновено дупка от 10 милиарда паунда на година във финансите на Евросъюза. \r\nГръцкият работен документ служи като предупреждение, че ЕС може да се стреми да защити своите най-бедни членове, които се възползват от фондовете на Брюксел. \r\nЕвропейската комисия е постоянна в уверенията си, че Блокът е подготвен за Брекзит без споразумение, чиято подготвителна работна група се оглавява от мощния еврократ Мартин Селмаир. \r\nПитер Клепе от мозъчния тръст „Open Europe“ заяви: „Това със сигурност попада в стратегията на Великобритания, тъй като ако няма споразумение за излизане, тогава няма да има и финансово споразумение, което значи че ЕС няма да си вземе парите“. \r\n„ЕС всъщност е изправен пред две дупки в бюджета си: дупката оставена от липсата на британски плащания, както и дупката от обещания, направени за да се увеличат разходите в политики като разширяването на граничната агенция на ЕС „Фронтекс“. Към този момент ЕС е предложил единствено умерени съкращения на разходите, така че има големи разделения, които е вероятно да ескалират в бъдеще“, добави Клепе.  Йонислав Дочев", "date": "2018.08.18", "title": "The Daily Express: Гърция предупреди Брюксел за Брекзит: Излизане без споразумение може да предизвика икономически срив"}
{"url": "http://www.focus-news.net/news/2018/08/18/2557342/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Президентът на Русия Владимир Путин ще присъства на сватбата на австрийския външен министър Карин Кнайсл, предизвиквайки възмущение сред критиците, които твърдят че поканата подкопава позицията на Европейския съюз за Украйна срещу Русия, пише британският вестник  The Guardian . \r\nРуският президент ще намине в събота следобед, за да вдигне тост с Кнайсл и нейният младоженец, бизнесменът Вофлганг Майлингер, в лозя в австрийския живописен Щирийски регион, преди да отлети за Берлин за разговори с германския канцлер Ангела Меркел още същата вечер. \r\nОписано от австрийското външно министерство като „персонална визита“, краткото появяване на Путин ще бъде придружено от стандартните мерки за сигурност за визита на чуждестранен държавен посетител, заяви говорител пред „Der Standard“. \r\n„Това ще бъде частно празненство и лична визита. Няма да има промяна по отношение на външнополитическата позиция на Австрия“. \r\nКнайсл, която е партийно независима, дължи назначението си като външен министър на популистката, антиимигрантска Партия на свободата (ФПО), малкият коалиционен партньор в австрийската управляваща коалиция. \r\nЕвроскептичната и открито проруска партия подписа „споразумение за сътрудничество“ с партията на Путин „Единна Русия“ и близките отношения на Кнайсл с руския лидер повдигат въпроси в ЕС за това къде принадлежи лоялността на Австрия. ФПО подкрепиха претенциите на Русия към Крим и призоваха за прекратяване на санкциите върху Москва. \r\nАвстрийското правителство сега се разглежда „като дългата ръка на руския режим в Европейския съюз“ и то „проиграва добрата репутация на страната“, заяви австрийският евродепутат от „Зелените“ Мишел Реймон пред „Der Standard“ в четвъртък. \r\n„Напълно неприемливо“ е за Кнайсл да покани „най-агресивния чуждестранен съперник на ЕС“ на частно празненство, добави той, призовавайки за нейната оставка. \r\nПроявата на топлина от Кнайсл към Путин беше посрещната с недоверие в Украйна, където имаше призиви за Австрия да се оттегли от усилията на Европейската комисия да посредничи за края на конфликта с подкрепените от Русия сепаратисти в източната част на страната. \r\n„Няма спор по този въпрос: ако поканиш Владимир Путин на своята сватба, вече не си неутрален“, написа Ханна Хопко, украински депутат и член на комисията по външни работи, в социалната мрежа „Туитър“ прикачвайки и профила на австрийския канцлер Себастиан Курц, както и този на австрийското посолство в Киев. „От сега нататък Австрия не може да бъде посредник в Украйна. Точка.“ \r\nПо-късно Хопко публикува пост в социалната мрежа „Фейсбук“ на украински език, настоявайки на Русия да бъде държана отговорност за вътрешните злоупотреби с човешките права, атаката с невропаралитичен агент „Новичок“ срещу Сергей Скрипал във Великобритания, свалянето на малайзийския самолет и предполагаемите военни престъпления в Алепо, Сирия. \r\nГоворител на вътрешното министерство на Австрия заяви, че Путин ще присъства на сватбата ексклузивно като личен гост на външния министър. Матиас Форебахер заяви, че Кнайсл познава руския президент от 17 години, срещайки го за първи път на срещата на върха с тогавашния президент на САЩ Джордж Буш в Словения през юли 2001 година. \r\nФоренбахер не можа да потвърди, дали след това тя е посещавала Путин в Русия. \r\nДруги гости на сватбата ще включват няколко члена на австрийския кабинет, включително вицеканцлера Хайнц-Кристиан Щрахе. Канцлерът Себастиан Курц също е вероятно да присъства, заяви Форенбахер. \r\nПутин ще бърза от австрийската сватба към Берлин, където ще бъде очакван в 18:00 часа за широкообхватни двустранни разговори с Меркел. \r\n„Сигурни сме, че разписанието ще бъде спазено“, говорителят на германския канцлер Щефен Сейберт увери медиите в петък. \r\nСейберт заяви, че разговорите ще засегнат Украйна, Сирия и енергийните въпроси, но отказа да коментира дали лидерите ще обсъдят случая Скрипал. \r\n„Русия е международен актьор, без който решението на редица международни проблеми е немислимо“, заяви Сейберт. „Това е значението на подобни срещи“. \r\n***  Гърция отправи шокиращо предупреждение към лидерите на Европейския съюз, че те рискуват икономическата и политическа стабилност на най-бедните страни на Блока, докато хвърчат престрелки с Великобритания за евентуален Брекзит без споразумение, пише британският евроскептичен ежедневник  The Daily Express . \r\nАтина заяви, че провалът на Брюксел да постигне споразумение за Брекзит ще остави страната изправена пред „увеличена финансова и политическа нестабилност“, ако има празнина в бюджета на ЕС до 2020 година. \r\nНовият британски министър по въпросите за Брекзит Доминик Рааб даде ясно да се разбере, че Великобритания ще плати повече от уговорените 40 милиарда паунда за Брекзит, единствено ако ЕС се съгласи да подпише търговско споразумение с Острова. \r\nГръцки правителствен работен документ предупреждава за потенциалния икономически срив, ако Брюксел позволи на Великобритания да напусне ЕС без споразумение. \r\nДокументът твърди, че Брекзит без споразумение ще остави мигновено дупка от 10 милиарда паунда на година във финансите на Евросъюза. \r\nГръцкият работен документ служи като предупреждение, че ЕС може да се стреми да защити своите най-бедни членове, които се възползват от фондовете на Брюксел. \r\nЕвропейската комисия е постоянна в уверенията си, че Блокът е подготвен за Брекзит без споразумение, чиято подготвителна работна група се оглавява от мощния еврократ Мартин Селмаир. \r\nПитер Клепе от мозъчния тръст „Open Europe“ заяви: „Това със сигурност попада в стратегията на Великобритания, тъй като ако няма споразумение за излизане, тогава няма да има и финансово споразумение, което значи че ЕС няма да си вземе парите“. \r\n„ЕС всъщност е изправен пред две дупки в бюджета си: дупката оставена от липсата на британски плащания, както и дупката от обещания, направени за да се увеличат разходите в политики като разширяването на граничната агенция на ЕС „Фронтекс“. Към този момент ЕС е предложил единствено умерени съкращения на разходите, така че има големи разделения, които е вероятно да ескалират в бъдеще“, добави Клепе. \r\n***  Врязването на автомобил в сградата на британския парламент, което подтикна започването на масивна контратерористична операция, може и да не е било акт на тероризъм, пише британският вестник  The Independent , позовавайки се на информация, с която се е сдобил. \r\nДокато мотивът на шофьора остава неясен, следователите започват да оформят мнението, че вероятно той е свързан с неговото лично положение. \r\nНа полицията ѝ бе предоставено удължение на времето, до следващия понеделник, да задържат 29-годишния Салих Хатер и повече информация за това, какво се е случило, може да излезе през това време. Но висшестоящи източници от Уайтхол (метонимия за британското правителство) твърдят, че все още няма доказателства нападателят да е бил радикализиран в ислямистки екстремизъм. \r\nРазследването около активността и съучастниците на родения в Судан Хатер продължават и източниците посочват, че докато доказателства за терористични връзки могат да излязат, това засега изглежда малко вероятно. Редица хора бяха ранени при инцидента и той може да бъде изправен пред сериозни обвинения, включително и такова за опит за убийство. \r\nДомът на Хатер в Бирмингам е близо до адреса, на който Халид Масуд, който извърши нападение с автомобил и нож в Уестминстър (британския парламент) през изминалата година, е живял в един момент. Но все още няма връзка между двамата мъже и следователите отхвърлиха предположенията, че „свенгали“ може да е оказало влияние и върху двамата. \r\nИзточниците твърдят, че дори нападението от тази седмица да е изкопирано едно към едно, това не означава задължително, че е било терористично. \r\nТелефонът на Салих Хатер, както и тези на някои от неговите приятели, са били разследвани и, според източниците от Уайтхол, тепърва ще има да се намери нещо, което да докаже че той е бил индоктриниран в екстремистка идеология. \r\n***", "date": "2018.08.18", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/08/18/2557343/reuters-antonio-guterish-predlozhi-nyakolko-optsii-za-podobrena-zashtita-na-palestintsite.html", "text": "Защитата на палестинските цивилни може да бъде подобрена чрез разполагането на въоръжени сили под мандата на ООН или невъоръжени наблюдатели, засилено цивилно присъствие на ООН или разширена помощ от ООН, написа в доклад  генералният секретар на организацията Антонио Гутериш, предава  Reuters . \r\nОбщото събрание на ООН изиска доклада в резолюция, приета през юни, която осъди Израел за прекомерната сила, използвана срещу палестинските цивилни. \r\nРезолюцията поиска предложения за осигуряването на „безопасността, защитата и благосъстоянието на палестинското цивилно население под израелска окупация, включително…препоръки относно международен механизъм за защита“. \r\nГутериш очерта четири опции, но не направи специфична препоръка. Той отбеляза, че всички операции ще имат нужда от сътрудничество и от двете страни, продължително прекъсване на враждебностите и допълнителни ресурси, за да се осигури жизнеспособността им. \r\n„Комбинацията от продължителна военна окупация, постоянни заплахи за сигурността, слаби политически институции и застинал мирен процес предоставя предизвикателство, което е високо комплексно политически, законови и практически“, написа той. \r\n„Най-добрият начин да се осигури безопасността и защитата на палестинското цивилно население все още е договарянето на обширно, справедливо и окончателно разрешаване на арабско-израелския конфликт“, добавя Гутериш.  Йонислав Дочев", "date": "2018.08.18", "title": "Reuters: Антонио Гутериш предложи няколко опции за подобрена защита на палестинците"}
{"url": "http://www.focus-news.net/news/2018/08/18/2557334/the-guardian-naprezhenie-v-avstriya-sled-kato-vanshniyat-ministar-karin-knaysl-pokani-vladimir-putin-na-svoyata-svatba.html", "text": "Президентът на Русия Владимир Путин ще присъства на сватбата на австрийския външен министър Карин Кнайсл, предизвиквайки възмущение сред критиците, които твърдят че поканата подкопава позицията на Европейския съюз за Украйна срещу Русия, пише британският вестник  The Guardian . \r\nРуският президент ще намине в събота следобед, за да вдигне тост с Кнайсл и нейният младоженец, бизнесменът Вофлганг Майлингер, в лозя в австрийския живописен Щирийски регион, преди да отлети за Берлин за разговори с германския канцлер Ангела Меркел още същата вечер. \r\nОписано от австрийското външно министерство като „персонална визита“, краткото появяване на Путин ще бъде придружено от стандартните мерки за сигурност за визита на чуждестранен държавен посетител, заяви говорител пред „Der Standard“. \r\n„Това ще бъде частно празненство и лична визита. Няма да има промяна по отношение на външнополитическата позиция на Австрия“. \r\nКнайсл, която е партийно независима, дължи назначението си като външен министър на популистката, антиимигрантска Партия на свободата (ФПО), малкият коалиционен партньор в австрийската управляваща коалиция. \r\nЕвроскептичната и открито проруска партия подписа „споразумение за сътрудничество“ с партията на Путин „Единна Русия“ и близките отношения на Кнайсл с руския лидер повдигат въпроси в ЕС за това къде принадлежи лоялността на Австрия. ФПО подкрепиха претенциите на Русия към Крим и призоваха за прекратяване на санкциите върху Москва. \r\nАвстрийското правителство сега се разглежда „като дългата ръка на руския режим в Европейския съюз“ и то „проиграва добрата репутация на страната“, заяви австрийският евродепутат от „Зелените“ Мишел Реймон пред „Der Standard“ в четвъртък. \r\n„Напълно неприемливо“ е за Кнайсл да покани „най-агресивния чуждестранен съперник на ЕС“ на частно празненство, добави той, призовавайки за нейната оставка. \r\nПроявата на топлина от Кнайсл към Путин беше посрещната с недоверие в Украйна, където имаше призиви за Австрия да се оттегли от усилията на Европейската комисия да посредничи за края на конфликта с подкрепените от Русия сепаратисти в източната част на страната. \r\n„Няма спор по този въпрос: ако поканиш Владимир Путин на своята сватба, вече не си неутрален“, написа Ханна Хопко, украински депутат и член на комисията по външни работи, в социалната мрежа „Туитър“ прикачвайки и профила на австрийския канцлер Себастиан Курц, както и този на австрийското посолство в Киев. „От сега нататък Австрия не може да бъде посредник в Украйна. Точка.“ \r\nПо-късно Хопко публикува пост в социалната мрежа „Фейсбук“ на украински език, настоявайки на Русия да бъде държана отговорност за вътрешните злоупотреби с човешките права, атаката с невропаралитичен агент „Новичок“ срещу Сергей Скрипал във Великобритания, свалянето на малайзийския самолет и предполагаемите военни престъпления в Алепо, Сирия. \r\nГоворител на вътрешното министерство на Австрия заяви, че Путин ще присъства на сватбата ексклузивно като личен гост на външния министър. Матиас Форебахер заяви, че Кнайсл познава руския президент от 17 години, срещайки го за първи път на срещата на върха с тогавашния президент на САЩ Джордж Буш в Словения през юли 2001 година. \r\nФоренбахер не можа да потвърди, дали след това тя е посещавала Путин в Русия. \r\nДруги гости на сватбата ще включват няколко члена на австрийския кабинет, включително вицеканцлера Хайнц-Кристиан Щрахе. Канцлерът Себастиан Курц също е вероятно да присъства, заяви Форенбахер. \r\nПутин ще бърза от австрийската сватба към Берлин, където ще бъде очакван в 18:00 часа за широкообхватни двустранни разговори с Меркел. \r\n„Сигурни сме, че разписанието ще бъде спазено“, говорителят на германския канцлер Щефен Сейберт увери медиите в петък. \r\nСейберт заяви, че разговорите ще засегнат Украйна, Сирия и енергийните въпроси, но отказа да коментира дали лидерите ще обсъдят случая Скрипал. \r\n„Русия е международен актьор, без който решението на редица международни проблеми е немислимо“, заяви Сейберт. „Това е значението на подобни срещи“.  Йонислав Дочев", "date": "2018.08.18", "title": "The Guardian: Напрежение в Австрия, след като външният министър Карин Кнайсл покани Владимир Путин на своята сватба"}
{"url": "http://www.focus-news.net/news/2018/08/18/2557340/sputnik-preporakite-na-oon-za-pravata-na-luis-inasio-lula-da-silva-nyamat-praven-efekt-zayaviha-vlastite-v-braziliya.html", "text": "Работническата партия на Бразилия обяви в сряда, че е регистрирала бившия президент на Бразилия Луис Инасио Лула да Силва като свой кандидат за изборите през октомври, предава  Sputnik . \r\nСлед това комисията по човешки права към ООН в петък призова Бразилия да подсигури, че политическите права на намиращия се в затвора бивш президент ще бъдат спазени, имайки предвид че е бил регистриран като кандидат за предстоящите избори. \r\n„Комисията по човешки права към ООН отправи искане Бразилия да предприеме всички нужни мерки, за да подсигури, че Лула ще може да се радва на и да упражни своите политически права, докато е в затвора, като кандидат за президентските избори през 2018 година. Това включва подходящия достъп до медиите и членовете на неговата политическа партия“, се казва в изявлението. \r\nКомисията също е призовала Бразилия да се въздържи от възпрепятстване на Лула да Силва от участие в изборите, поне докато неговите съдебни обжалвания приключат. \r\nВъпреки това бразилските власти не смятат за обвързващи препоръките от Комисията по човешки права към ООН по отношение на спазването на политическите права на намиращия се в затвора бивш президент Луис Инасио Лула да Силва, като президентски кандидат, се казва в изявлението на бразилското външно министерство в петък. \r\n„Заключенията на комисията са консултативни по характер и нямат правен ефект. Данните на комисията ще бъдат предадени на съдебните власти“, добавиха още от МВнР на Бразилия.  Йонислав Дочев", "date": "2018.08.18", "title": "Sputnik: Препоръките на ООН за правата на Луис Инасио Лула да Силва „нямат правен ефект“, заявиха властите в Бразилия"}
{"url": "http://www.focus-news.net/news/2018/08/18/2557344/ria-novosti-pekin-poiska-ot-sasht-da-sprat-da-publikuvat-predpolozheniya-za-kitayskata-armiya.html", "text": "Ежегодният доклад на Пентагона за състоянието на развитие на Въоръжените сили на Китай е базиран на догадки и предположения и Пекин настоява за прекратяването на техните публикации, се казва в изявление на министерството на отбраната на Китай, предава  РИА Новости . \r\nОт министерството на отбраната на САЩ в петък публикуваха доклад за Въоръжените сили на Китай. В него е изказано предположението, че Китай обучава своите въоръжени сили „за удари против САЩ и техните съюзници“. \r\n„САЩ публикуват доклад за състоянието на военното развитие на Китай всяка година и това нанася вреда на взаимното доверие, което не съответства на взаимните интереси на двете страни. Пекин изисква от САЩ да се откажат от манталитета на Студената война, обективно да разгледат развитието на националната отбрана и войска на Китай, да прекратят публикуването на съответните доклади и да предприемат реални действия за стабилното развитие на отношенията между въоръжените сили на двете страни“, се казва в документа на китайското министерство.  Йонислав Дочев", "date": "2018.08.18", "title": "РИА Новости: Пекин поиска от САЩ да спрат да публикуват „предположения“ за китайската армия"}
{"url": "http://www.focus-news.net/news/2018/08/18/2557345/sport-andrey-galabinov-premina-v-spetsiya.html", "text": "Българският национал Андрей Гълъбинов премина от елитния Дженоа в състава на втородивизионния Специя, с който подписа договор за 3 години. 29-годишният Гълъбинов изкара само един сезон в Серия „А“, в който отбеляза 3 гола в 18 мача. Преди това той има 4 сезона в Серия „Б“, в които е отбелязал близо 50 попадения в периода 2013 – 2017 година. Отборът на Специя завърши на 10-то място във второто ниво на италианския футбол през миналия сезон.", "date": "2018.08.18", "title": "Спорт: Андрей Гълъбинов премина в Специя"}
{"url": "http://www.focus-news.net/news/2018/08/18/2557346/kfn-alarmira-che-napravenite-sled-10-may-2018-g-zastrahovki-v-balgariya-ot-firmata-olimpik-sa-izmama-obzor.html", "text": "Комисията за финансов надзор (КФН) алармира, че направените след 10 май 2018 г. застраховки в България от фирмата „Олимпик“ са измама. На пресконференция заместник-председателят на Комисията Ралица Агайн заяви, че ако има направени застраховки от кипърската компания след 10 май, става въпрос за измама. Агайн обяви, че Комисията ще провери това и ще сигнализира полицията. По думите ѝ общата стойност на загубата на всички клиенти на кипърската компания възлиза на 9 млн. 350 хил. лв., а средната загуба на клиент е  между 3 и 78 лв. до края на януари 2019 г.  Агайн обясни, че по възможно най-бързия начин при обявяване на ликвидацията на \"Олимпик\" трябва да започне изплащането на обезщетенията. Тя уточни, че фондът за обезпечаване на застрахователи в несъстоятелност, съгласно Кодекса за застраховането покрива отговорността на застрахователите, които имат лиценз в България. По думите ѝ, ако това е така, те са били недължимо платени и следователно фондът трябва да ги възстанови на \"Олимпик\".  \r\nТемата дискутираха и на пресконференция от БСП. Лидерът на БСП Корнелия Нинова обяви, че от партията ще внесат подписка за извънредно заседание на парламента и една от точките ще бъде свързана с кипърската компания. Нинова обясни, че БСП предлага обезпечителният фонд при несъстоятелност на застрахователи да плати на засегнатите от фалита на кипърското дружество. Заместник-председателят на ПГ на „БСП за България“ Крум Зарков обясни, че по казуса държавата не е на висотата на своите отговорности.  \r\nДеница КИТАНОВА", "date": "2018.08.18", "title": "КФН алармира, че направените след 10 май 2018 г. застраховки в България от фирмата „Олимпик“ са измама (ОБЗОР)"}
{"url": "http://www.focus-news.net/news/2018/08/18/2557350/sputnik-pone-dvama-uchenitsi-sa-prostrelyani-po-vreme-na-mach-v-gimnaziya-vav-florida.html", "text": "Според офиса на окръжния шериф на Палм Бийч един човек е бил намерен прострелян на територията на гимназията, а втори е бил закаран до местна болница. И двамата ученици получават медицински грижи в болницата, но състоянието им не е ясно, предава  Sputnik . \r\nГимназията Палм Бийч Сентрал е играла ръгби мач срещу гимназията Уилям Дуайър преди да бъдат изстреляни няколко изстрела по време на четвъртата четвъртина. Офисът на окръжния шериф е заявил пред местните медии, че група ученици се е сбила, което е завършило с изстрел.  Йонислав Дочев", "date": "2018.08.18", "title": "Sputnik: Поне двама ученици са простреляни по време на мач в гимназия във Флорида"}
{"url": "http://www.focus-news.net/news/2018/08/18/2557347/pregled-na-mezhdunarodnite-novini-do-6-chasa-agentsiya-fokus.html", "text": "Земетресение с магнитуд 6.5 по скалата на Рихтер е регистрирано в региона на морето Флорес, близо до Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 22:35 часа местно време (18:35 часа българско време) на дълбочина от 546 км. Епицентърът е на 140 км северно от град Комодо и на 249 км южно от град Макасар. \r\nЗасега няма данни за жертви и материални щети и не се съобщава за опасност от цунами. \r\n***  Министър-председателят на Каталуния Куим Тора обеща активно да се бори с испанската държава, предава  ТАСС , позовавайки се на испанската „Radio y Television Espanola“, която е цитирала изявлението на каталунския лидер, направено в петък. \r\nТора взе участие в митинг близо до каталунския затвор, където за времето на съдебното дело свързано със сепаратисткия процес, е поместен бившият съветник по вътрешни работи на правителствената автономия Жоаким Форн. \r\nВ присъствието на събралите се хора Тора увери, че поддръжниците на независимостта на региона няма да спрат, докато каталунският народ не получи свобода. „Няма да се защитаваме, а ще атакуваме несправедливата (испанска) държава“, заяви регионалният лидер. \r\nТора призова и за „възстановяване на гражданските и политически права“ в Каталуния. \r\n***  Глобалната рейтингова агенция „S&P“ в петък понижи дълговия рейтинг на Турция за втори път през последните четири месеца и прогнозирайки, че страната ще навлезе в рецесия през следващата година, предава  AFP . \r\nАгенция понижи рейтинга с малко на „B+“ и посочи към отслабването на турската лира през последните две седмици. \r\n„От наша гледна точка, същественото отслабване на лирата има негативни фискални последствия… Сега прогнозираме, че икономиката ще се свие през 2019 година“, заявиха от „S&P“ в изявление. \r\n***  Шест от десет американци вярват, че президентът на страната Доналд Тръмп е твърде приятелски настроен към Русия, а сред демократите тази цифра стига до 84 процента, разкрива анкета на американската телевизия „CNN“, публикувана в петък, предава  Sputnik . \r\n„Близо шест от десет казват, че Доналд Тръмп е бил твърде приятелски настроен към Русия“, заявиха от „CNN“, цитирайки анкетата извършена от „SSRS“. Също така, „четири от десет американци виждат Русия като враг на САЩ… най-големият брой мислещи по този начин, откакто анкетите на CNN започнаха да задават този въпрос през 1999 година“. \r\nСпоред анкетата 84 процента от демократите твърдят, че Тръмп е твърде дружелюбен с Русия, заедно с 54 процента независими и 27 процента републиканци. \r\nSSRS, независима изследователска компания, е разпитала 1 002 респондента от 9 до 12 август за анкетата. \r\nОколо 90 процента от анкетираните все още смятат Великобритания и Франция за съюзници или приятели на САЩ, докато 84 процента мислят така за Германия и 75 процента за Израел, добавиха от „CNN“. \r\n***  Турският министър на финансите Берат Албайрак и неговият френски колега Бруно Льо Мер проведоха телефонен разговор, в който се съгласиха да проведат съвместни действия против американските санкции насочени срещу Турция, предава  Anadolu Agency , позовавайки се на министерски източници. \r\nДвамата министри са обсъдили и икономическото сътрудничество между Турция и Франция, заявиха от турското министерство на търговията и финансите в изявление. \r\nАлбайрак и Льо Мер се съгласиха да подобрят двустранното сътрудничество, се казва още в изявлението, добавяйки че делегации от двете страни ще се срещнат в Париж на 27 август. \r\nТурският министър също така е благодарил на своя френски колега, както и на президента Еманюел Макрон за тяхната подкрепа. \r\n***  Федерален съдия в петък одобри план за събирането на стотици семейства, които бяха разделени от граничните власти, след навлизането им на територията на САЩ от Мексико, предава  Reuters . \r\nПланът, който беше договорен от правителството на САЩ и застъпници за правата на имигрантите, маркира втория етап от федералните усилия за събирането на 2 551 деца на възраст от 5 до 17 години с техните родители. \r\nПланът дава началото на процеси за намиране на родителите, които са извън страната, оценяване на тяхната годност като родители и установяване на намеренията им към техните деца. \r\n„Съвместно предложеният план е одобрен без възражения от съда“, заяви американският окръжен съдия Дана Саброу по време на изслушване в Сан Диего, на което присъстваше министерството на правосъдието и адвокати от Американския съюз за граждански свободи. \r\n***  Земетресение с магнитуд 6.1 по скалата на Рихтер е регистрирано в Коста Рика, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 17:22 часа местно време на 17 август (02:22 часа българско време, 18 август) на дълбочина от 40 км. Епицентърът е на 10 км северно от град Голфито и на 167 км югоизточно от столицата Сан Хосе. \r\nЗасега няма данни за жертви и материални щети и не се съобщава за опасност от цунами. \r\n***  Защитата на палестинските цивилни може да бъде подобрена чрез разполагането на въоръжени сили под мандата на ООН или невъоръжени наблюдатели, засилено цивилно присъствие на ООН или разширена помощ от ООН, написа в доклад  генералният секретар на организацията Антонио Гутериш, предава  Reuters . \r\nОбщото събрание на ООН изиска доклада в резолюция, приета през юни, която осъди Израел за прекомерната сила, използвана срещу палестинските цивилни. \r\nРезолюцията поиска предложения за осигуряването на „безопасността, защитата и благосъстоянието на палестинското цивилно население под израелска окупация, включително…препоръки относно международен механизъм за защита“. \r\nГутериш очерта четири опции, но не направи специфична препоръка. Той отбеляза, че всички операции ще имат нужда от сътрудничество и от двете страни, продължително прекъсване на враждебностите и допълнителни ресурси, за да се осигури жизнеспособността им. \r\n„Комбинацията от продължителна военна окупация, постоянни заплахи за сигурността, слаби политически институции и застинал мирен процес предоставя предизвикателство, което е високо комплексно политически, законови и практически“, написа той. \r\n„Най-добрият начин да се осигури безопасността и защитата на палестинското цивилно население все още е договарянето на обширно, справедливо и окончателно разрешаване на арабско-израелския конфликт“, добавя Гутериш. \r\n***  Ежегодният доклад на Пентагона за състоянието на развитие на Въоръжените сили на Китай е базиран на догадки и предположения и Пекин настоява за прекратяването на техните публикации, се казва в изявление на министерството на отбраната на Китай, предава  РИА Новости . \r\nОт министерството на отбраната на САЩ в петък публикуваха доклад за Въоръжените сили на Китай. В него е изказано предположението, че Китай обучава своите въоръжени сили „за удари против САЩ и техните съюзници“. \r\n„САЩ публикуват доклад за състоянието на военното развитие на Китай всяка година и това нанася вреда на взаимното доверие, което не съответства на взаимните интереси на двете страни. Пекин изисква от САЩ да се откажат от манталитета на Студената война, обективно да разгледат развитието на националната отбрана и войска на Китай, да прекратят публикуването на съответните доклади и да предприемат реални действия за стабилното развитие на отношенията между въоръжените сили на двете страни“, се казва в документа на китайското министерство. \r\n***", "date": "2018.08.18", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/08/18/2557354/gd-granichna-politsiya-intenziven-e-trafikat-na-gkpp-kapitan-andreevo.html", "text": "На българо-турската граница на ГКПП „Капитан Андреево“трафикът е интензивен на изход от товарни автомобили и на вход от леки автомобили. Това съобщиха за Агенция „Фокус“ от ГД „Гранична полиция“. Нормален е трафикът на контролно-пропускателните пунктове по границите с Румъния, Сърбия, Македония и Гърция. \r\nДо 25 август 2018 г. ще бъде извършван ремонт на участък от пътя преди ГКПП „Видин“. За този период временно движението ще се осъществява двупосочно в едно платно.", "date": "2018.08.18", "title": "ГД „Гранична полиция“: Интензивен е трафикът на  ГКПП „Капитан Андреево“"}
{"url": "http://www.focus-news.net/news/2018/08/18/2557349/varna-v-hram-sv-atanasiy-shte-bade-otsluzhena-ranna-sveta-liturgiya-po-povod-praznika-na-ikonata-sv-bogoroditsa-vsetsaritsa.html", "text": "По повод на годишния празник на иконата св. Богородица „Всецарица”, който се чества на 18 август, в храм „Св. Атанасий” във Варна, днес от 6.45 часа, ще бъде отслужена ранна света литургия, предаде репортер на  Агенция „Фокус“ . След нея ще бъде извършен водосвет и ще се отправи молитва към Божията Майка пред чудотворния ѝ образ. \r\nПрез 2014 г. по инициатива на църковното настоятелство при храм „Св. Атанасий” и с благословението на Негово високопреосвещенство  Варненския и Великопреславски митрополит Йоан във Варна беше донесено копието на чудотворната икона „Всецарица” от манастира \"Ватопед\" на Света гора. \r\nЧудотворният образ на Божията майка „Всецарица” се почита както на Атон, така и в целия православен свят.  \r\nНикола ПЕТКОВ", "date": "2018.08.18", "title": "Варна: В храм „Св. Атанасий”  ще бъде отслужена ранна света литургия по повод празника на иконата св. Богородица „Всецарица"}
{"url": "http://www.focus-news.net/news/2018/08/18/2557352/aktualna-patna-obstanovka.html", "text": "актуална пътна обстановка, предоставена от  Агенция „Пътна инфраструктура“ . През деня, главно в следобедните часове ще има временни увеличения на облачността, но само на отделни места в северните и планинските райони ще превали слабо и за кратко. Ще духа слаб, в Източна България до умерен вятър от север-североизток. Максималните температури ще са предимно между 30° и 35°, в София около 29°. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n• път I-1 Благоевград – ГКПП „Кулата“; \r\n• път I-5 Русе – Велико Търново; \r\n• път I-9 Варна – Бургас; \r\n• път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nСъстояние на автомагистралите \r\nАМ „Тракия“:  \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+479 се осъществява в една лента на определени участъци поради частични ремонтни дейности на асфалтовата настилка. Срок до 22.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 18.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 18.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 18.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 18.08.2018 г. \r\nВъведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\nо- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСъстояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград:  \r\nДвижението по път I-1 /E-79/ Благоевград – ГКПП Кулата в участъка от с. Железница до гр. Симитли от км 372+000 до км 374+000 се осъществява в една лента за движение поради косене и изсичане на храсти. Водачите да се движат с повишено внимание и съобразена скорост, съобразно създадената организация на движение. Срок до 18.08.2018 г. \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Габрово: \r\nДвижението за транзитно преминаващите МПС в двете посоки по път I-5 Габрово – Шипка през проход \"Шипка\" е ограничено поради провеждане на национално честване на 141-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. За местното движение и идващите от северозапад МПС движението се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Ограничението е в сила за периода от 8:00 до 20:00 часа на 25.08.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nДвижението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности.  \r\nСрок до 26.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nСъстояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-2085: Движението по път III-2085 в участъка Просеник – Гюльовци от км 20+300 до км 29+620 се осъществява в една лента на определени участъци поради полагане на хоризонтална маркировка. Организацията на движение е сигнализирана с пътни знаци. Срок до 27.08.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-731: Движението по път III-731 Блъсково – Черноок от км 30+000 до км 18+000 се осъществява с повишено внимание поради частични ремонтни дейности по асфалтовата настилка. Движението се осъществява съобразно създадената ВОБД и се регулира от сигналисти. Срок 22.08.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-15: Движението по път II-15 в участъка гр. Мизия – гр. Оряхово от км 63+000 до км 76+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок: 24.08.2018 г.  \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци - Велчевци от км 10+940 до км 11+829 съвпадащ с  ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-104: Движението по път ІІI-104 Бобошево – Четирци от км 00+000 до км 25+000 се осъществява с повишено внимание поради косене на храсти и машинно косене на тревни площи. Сигнализирано е с пътни знаци.Срок до 20.08.2018 г. \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 20.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът II-35: Движението по път Плевен – Троян от км 25+450 до км 62+643 се осъществява с повишено внимание поради ръчно и машинно косене на банкети. Водачите да се движат със съобразена скорост. Срок: 24.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 24.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 24.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.18", "title": "Актуална пътна обстановка"}
{"url": "http://www.focus-news.net/news/2018/08/18/2557348/voa-politsiyata-e-razpitala-benyamin-netanyahu-zaradi-obvineniya-za-koruptsiya.html", "text": "Израелската полиция е разпитала министър-председателя на страната Бенямин Нетаняху като част от тяхното разследване по обвинения за корупция срещу него, предава  Voice of America . \r\nПолицията е пристигнала в резиденцията на Нетаняху в петък сутринта, където демонстранти са били организирали протест срещу министър-председателя, развявайки голям лозунг, на който пише „министър-престъпник“. \r\nНетаняху е бил разпитан дали е насърчавал изгодни регулации, които са носили печалба на телекомуникационната компания „Безек“ в замяна на благоприятно покритие на него и жена му в новинарски сайт, притежаван от същата компания. \r\nПолицията препоръча да се повдигнат обвинения срещу премиера и по други два корупционни случая. \r\nНетаняху, от своя страна, отрече каквото и да е нарушаване на закона, определяйки обвиненията като медиен лов на вещици.  Йонислав Дочев", "date": "2018.08.18", "title": "VOA: Полицията е разпитала Бенямин Нетаняху заради обвинения за корупция"}
{"url": "http://www.focus-news.net/news/2018/08/18/2557356/nimh-dnes-shte-bade-predimno-slanchevo-s-maksimalni-temperaturi-mezhdu-30-i-35.html", "text": "Днес отново ще бъде предимно слънчево. В следобедните часове ще има временни увеличения на облачността, но само на отделни места в северните и планинските райони ще превали слабо и за кратко. Атмосферното налягане ще се задържи без съществена промяна - близко до средното за месеца. Ще духа слаб, в Източна България до умерен вятър от север-североизток. Максималните температури ще са предимно между 30° и 35°, в София - около 29°. Такава е прогнозата на Националния институт по метеорология и хидрдология (НИМХ) при БАН, съобщи за  Агенция „Фокус“  дежурният синоптик Христо Христов.  \r\nНад Черноморието ще бъде слънчево. Ще духа до умерен вятър от север-североизток. Максимални температури 29–31°. Температурата на морската вода е 27°.  Вълнението на морето ще бъде 2 - 3 бала. \r\nНад планините също ще бъде предимно слънчево. В следобедните часове ще има временни увеличения на облачността, но само на отделни места ще превали краткотрайно. Ще духа умерен североизточен вятър. Максимална температура на височина 1200 метра около 24°, на 2000 метра – около 16°.", "date": "2018.08.18", "title": "НИМХ: Днес ще бъде предимно слънчево с максимални температури между 30° и 35°"}
{"url": "http://www.focus-news.net/news/2018/08/18/2557355/predstoyashti-sabitiya-v-stranata-za-18-avgust-agentsiya-fokus.html", "text": "*** \r\nОт 20.30 часа президентът Румен Радев ще участва в честването на 115-ата годишнина от Илинденско-Преображенското въстание в историческата местност „Петрова нива“. \r\n*** \r\nВ 11.00 часа на големия празник Успение на свети Иван Рилски министърът на регионалното развитие и благоустройството Николай Нанков ще посети Рилския манастир. \r\n*** \r\nВ 14.00 часа министърът на културата Боил Банов ще се запознае с последните открития при разкопките на царската гробница край пловдивското с. Маноле. \r\n*** \r\nОт 10.00 часа заместник-кметът по направление транспорт Евгени Крусев ще провери ремонта на бул. „Христофор Колумб“. \r\n*** \r\nОт 10.00 до 11.00 часа в „Княжевската градина“ Столична библиотека продължава своята кампания „Зелена библиотека“. Следващата спирка на лятната читалня ще бъде в „Княжеската градина“. Стихове ще чете поетесата Илиана Илиева, а за доброто настроение на малките и големите посетителище се грижи Боби Мирчев със своята китара. Художникът Христо Кърджилов, ръководител на Детското арт ателие в Столична библиотека, ще рисува с децата, а доброволци от фондация „Деца на България“ ще предложат на малките читатели да участват в забавен „Светофар: книги и четене“. \r\n*** \r\nОт 17.00 часа ще започне Международното скейтборд състезание в Скейт парк ''Изгрев''. \r\n*** \r\nОт 6.45 часа в храм „Св. Атанасий” ще бъде отслужена ранна света Литургия. След нея ще се извърши водосвет и ще се отправи молитва към Божията майка пред чудотворния ѝ образ. \r\n*** \r\nОт 10.00 до 17.00 часа над Аспарухов плаж ще се състои двудневен Фестивал на хвърчилата.  \r\n*** \r\nОт 11.00 часа в Пункт за базиране - Варна ще се състои военен ритуал за тържественото откриване на Паметник на българските подводничари. \r\n*** \r\nОт 21.00 часа на крепостта „Царевец“ Бургаската опера ще представи операта „Аида“ от Джузепе Верди.  \r\n***  \r\nОт 23.30 часа на Площад „Цар Асен I” ще може да се наблюдава Аудио-визуален спектакъл „Царевград Търнов – звук и светлина“. \r\n*** \r\nТрадиционната надпревара по ролкови ски за Купа „Велинград-Сивен” ще се проведе за 22-ри път.  Стартът за Купа „Велинград-Сивен” ще бъде даден в 10.00 часа в центъра на курорта Юндола. Тържественото награждаване на най-добрите ще се състои пред спортна база „Белмекен”, от 12.30 часа.  \r\n*** \r\nОт 16.00 часа в местността Паланката жителите на град Ветрен ще отбележат 1032 години от битката при Траянови врата с народен събор. \r\n*** \r\nОт 20.00 часа в село Бели Извор ще се състои концерт на самодейците при НЧ „Бъдеще-1926“, в който участие ще вземат и читалищни колективи от селата Паволче, Лиляче, Три Кладенци, Нефела, кв. „Кулата“ и мъжкия фолклорен квартет при НЧ „Възраждане-1923“ – гр. Бойчиновци.  \r\n*** \r\nОт 09.00 часа на Крепост „Траянови врата\" ще се състои двудневен фестивал на късноантичното и средновековно наследство, по случай победоносната битка на Самуил над Василий II на 17 Август 986 г.   \r\n*** \r\nОт 19.00 часа пред сградата на кметството в с. Черна гора ще се проведе традиционен събор. \r\n*** \r\nОт 19.00 часа в амфитеатъра в Крайдунавския парк започва церемонията по награждаване на победителите в Международния конкурс „Речни ноти“, а от 20.00 часа под наслов „Война на гласовете“ ще се проведе гала концерт на лауреатите от 17-тото издание на конкурса. \r\n*** \r\nОт 15.00 часа в зала „Тича“ на хотел „Шумен“ – гр. Шумен, ще се проведе пресконференция на Великия Приор на Велик Приорат България – Негово Превъзходителство ген. м-р /о.р./ акад. Румен Ралчев. \r\n*** \r\nПредседателят на ПГ на ГЕРБ и зам.-председател на партията Цветан Цветанов ще се срещне с жителите на Котел и с. Филаретово. Първа ще бъде срещата с жителите на с. Филаретово – в кметството в 16.00 часа. В 17:30 ще бъде срещата в Котел.", "date": "2018.08.18", "title": "Предстоящи събития в страната за 18 август (Агенция „Фокус)"}
{"url": "http://www.focus-news.net/news/2018/08/18/2557358/ea-daily-aleksandar-turchinov-razkaza-za-uspeshnite-izpitaniya-na-ukrainska-krilata-raketa.html", "text": "Мощно високоточно оръжие, „способно да унищожава всякакви морски и наземни цели“ – така секретарят на Съвета за национална сигурност и отбрана (СНБО) на Украйна Александър Турчинов оцени новата украинска крилата ракета, чиито изпитания са се провели в южната част на Одеска област, предава  руската информационна агенция EA Daily . \r\nКакто съобщава пресслужбата на СНБО, изпитанията са преминали успешно. „Днес, по време на важния етап на летателни изпитания крилата ракета украинско производство изцяло изпълни запланираната програма“, заяви Турчинов, като добави, че ракетата успешно е поразила морска цел на разстояние 100 километра. \r\nПо думите на ръководителя на СНБО, украинските крилати ракети могат да обезпечат надеждна отбрана на Черноморското и Азовското крайбрежия, „поразявайки вражеските плавателни средства на разстояние до 300 километра, а при необходимост, даже в пристанищата, където са базирани“. \r\nEA Daily припомня, че по-рано, по време на посещението си в държавното предприятие „Луч“, Турчинов направи гръмко заявление, че украинските ракети превъзхождат руските аналози. „За нас е много важно, че ракетите на КБ „Луч“ не само не отстъпват, а по своите бойни възможности са по-добри от аналогичните оръжия руско производство“, заяви Турчинов след прегледа на производството на новия ракетен комплекс „Ольха“ и крилатата ракета „Нептун“. \r\nОсвен това той спомена, че Украйна се слави и извън нейните предели с „мощните, ефективни и надеждни“ противотанкови ракетни системи „Скиф“, „Стугна“, „Корсар“, „Сармат“, „Барьер“ и други. \r\nПревод и редакция:", "date": "2018.08.18", "title": "EA Daily: Александър Турчинов разказа за успешните изпитания на украинска крилата ракета"}
{"url": "http://www.focus-news.net/news/2018/08/18/2557357/predstoyashti-mezhdunarodni-sabitiya-za-18-avgust-agentsiya-fokus.html", "text": "***  Държавният глава на Руската федерация ще проведе среща с канцлера на ФРГ Ангела Меркел в двореца Месеберг край Берлин.  \r\n***  Държавният глава на Руската федерация Владимир Путин пристига в Австрия за сватбата на първия дипломат на Виена Карин Кнайсл. \r\n***  Ден на национален траур в памет на жертвите, загинали при срутване на магистрален мост в италианския пристанищен град Генуа. \r\n***  Управляващата в Туция „Партия на справедливостта и развитието“ ще проведе конгрес за подготовка за месните избори през март 2019 г. \r\n***  Неонацисти организират марш за годишнината от смъртта на Рудолф Хес в в берлинския квартал „Шпандау“. \r\n***  В Саудитска Арабия започва годишният хадж. \r\n***", "date": "2018.08.18", "title": "Предстоящи международни събития за 18 август (Агенция „Фокус“)"}
{"url": "http://www.focus-news.net/news/2018/08/18/2557360/ministar-predsedatelyat-boyko-borisov-shte-poseti-mogilata-mal-tepe-kray-plovdivskoto-selo-manole.html", "text": "От 14.00 часа министър-председателят Бойко Борисов ще посети могилата „Мал тепе“ край село Маноле. Екип от археолози установи монументален гробен комплекс там. На място ще бъде и министърът на културата Боил Банов, за да се запознае с последните открития при разкопките на царската гробница. Находките ще представи археологът и директор на Регионалния археологически музей – Пловдив доц. д-р Костадин Кисьов. Монументалният гробен комплекс предстои да бъде разкрит. Гробен комплекс с такива размери до момента не е известен в България и съседните Балкански държави.", "date": "2018.08.18", "title": "Министър-председателят Бойко Борисов ще посети могилата „Мал тепе“ край пловдивското село Маноле"}
{"url": "http://www.focus-news.net/news/2018/08/18/2557359/s-traditsionniya-sabor-na-petrova-niva-shte-bade-otbelyazana-115-ata-godishnina-ot-ilindensko-preobrazhenskoto-vastanie.html", "text": "Със заупокойна молитва ще започне традиционният събор на Петрова нива за отбелязване на 115-ата годишнина от Илинденско-Преображенското въстание. Съборът е традиционен и се провежда под патронажа на президента на Република България Румен Радев. \r\nНа 29 юни 1903 г. в местността Пéтрова нива се взема решение за обявяване на Илиндeнско-Преображенското въстание. В конгреса участват над 300 души делегати, войводи, четници. За Главно боево тяло на въстанието са избрани Михаил Герджиков, кап. Стамат Икономов, Лазар Маджаров, а за началник на всички въоръжени сили – Георги Кондолов. Въстанието в Странджа избухва на 6 август - ден Преображение Господне.За няколко дни Странджа е освободена и се провъзгласява Странджанската Република. Цели 26 дни трае епичната борба на няколко хиляди зле въоръжени въстаници срещу 40-хилядната редовна турска армия и безчислен башибозук. Заревото на пожарите надвисва над планината – изгорени са над 60 села, хиляди старци, жени и деца са избити или отвлечени. \r\nЗа пръв път през 1926г. в местността Петрова нива се събират наследници на преображенци. Оттогава всяка година тракийци от цялата страна пристигат, за да почетат това свещено за въстанието място, където се е провел съдбовния конгрес, на който се взима решение за избухването на бунта.  \r\nПрез 1958 г. по инициатива на Тракийските дружества в България на поляната, където е проведен конгреса е построен паметник в памет на загиналите герои. Зад паметника е вградена костница, където са преместени костите на войводата Георги Кондолов, който умира в едно от първите сражения. \r\nПрез 2003 година в чест на 100-годишнината на въстанието е построена църква, наречена Света Петка. На Петрова нива има музейна експозиция с експонати (снимки, оръжия, документи) от освободителните борби на българите от Тракия и Македония.", "date": "2018.08.18", "title": "С традиционния събор на Петрова нива ще бъде отбелязана 115-ата годишнина от Илинденско-Преображенското въстание"}
{"url": "http://www.focus-news.net/news/2018/08/18/2557363/ria-novosti-ruskata-ikonomika-se-spravi-s-novite-sanktsii-na-sasht-zayaviha-ot-fitch.html", "text": "Руската икономика се е справила добре с новия пакет американски санкции, обявени през април тази година, се казва в комюнике до пресата на международната рейтингова агенция Fitch, предава  РИА Новости . \r\nПри това експертите добавят, че първоначално ограничителните мерки са довели до определена нестабилност в руската икономика. Освен това агенцията запази рейтинга на Русия на ниво “BBB-“ с позитивни прогнози. Експертите отбелязват силният баланс, надеждните външни финанси и заслужаващата доверие макроиконимческа политика на Русия. \r\nОт Fitch очакват ръстът на руския брутен вътрешен продукт в края на годината да достигне 1,8%. Анализаторите предупреждават обаче, че през 2019 година той ще се забави до 1,5%. \r\nРИА припомня, че в началото на април САЩ въведоха поредните си санкции срещу Русия. Под ограничителните мерки конкретно попаднаха Олег Дерипаска и контролираните от него En+ Group, \"Группу ГАЗ\", \"Базовий элемент\" и \"Русал\". В „черния списък“ бяха включени също Виктор Векселберг и неговата група „Ренова“, Сюлейман Керимов, Кирил Шамалов, директорът на „Газпром“ Алексей Милер и ръководителят на ВТБ Андрей Костин. \r\nПревод и редакция:", "date": "2018.08.18", "title": "РИА Новости: Руската икономика се справи с новите санкции на САЩ, заявиха от Fitch"}
{"url": "http://www.focus-news.net/news/2018/08/18/2557361/prezidentat-rumen-radev-shte-uchastva-v-tarzhestvenoto-otbelyazvane-na-115-godini-ot-ilindensko-preobrazhenskoto-vastanie-na-petrova-niva.html", "text": "От 20.30 часа президентът Румен Радев ще участва в честването на 115-ата годишнина от Илинденско-Преображенското въстание в историческата местност „Петрова нива“. Държавният глава и върховен главнокомандващ ще приеме почетния строй на представителните роти на Националната гвардейска част и ще отдаде почит пред паметта на загиналите. Президентът Румен Радев ще произнесе слово.", "date": "2018.08.18", "title": "Президентът Румен Радев ще участва в тържественото отбелязване на 115 години от Илинденско-Преображенското въстание на Петрова нива"}
{"url": "http://www.focus-news.net/news/2018/08/18/2557365/tsvetan-tsvetanov-prisastva-na-otkrivaneto-na-mezhdunarodniya-festival-na-folklornata-nosiya-v-zheravna.html", "text": "Председателят на ПГ на ГЕРБ и зам.-председател на партията Цветан Цветанов присъства тази вечер на откриването на Международния фестивал на фолклорната носия в Жеравна. Това съобщиха от  ПП ГЕРБ . Над 20 000 души се събраха в местността „Добромерица“ край Жеравна, за да станат част от Фестивала на народната носия \"Скок във времето\", който се провежда за 11-та поредна година. Заедно с Цветанов на събитието бяха народният представител и областен координатор на ГЕРБ – Сливен Десислава Танева, областният управител Чавдар Божурски, кметът на община Котел Коста Каранашев, кметове на общини и кметства от страната. \r\nПредседателят на ПГ на ГЕРБ Цветан Цветанов е гост на фестивала за девета поредна година. По време на събитието той заяви, че атмосферата е уникална и зареждаща, а с всяка следваща година младите хора с народни носии се увеличават. „Хората, които са част от този фестивал, се връщат 150 години назад и създават невероятно усещане. Искам да благодаря на кмета на община Котел Коста Каранашев, който след като стана кмет през 2015 година продължи тази традиция, и заедно с организаторите от Ансамбъл „Българе“ се старае да направи празника все по- хубав. Тук трябва да отчетем и основната роля на Христо Димитров, ръководител на ансамбъл „Българе“, който е един истински родолюбец и патриот. Убеден съм, че с такива хора, действително ще се запазят духовността и традициите на нашите деди“, каза Цветан Цветанов. \r\nКметът на Котел Коста Каранашев благодари на Христо Димитров, че е избрал община Котел и конкретно Жеравна, за да пресъздаде традициите на предците ни. „Днес всички ние, чрез българската фолклорна носия, съпреживяваме цялата традиция на нашата българщина. Радваме се, че сме успешно домакини на проявата за десета поредна година“, заяви Каранашев. \r\nТази вечер програмата на фестивала включваше концерти на танцов състав \"Чудесия\" към Младежки дом - Пазарджик, Фолклорен ансамбъл \"Тракия\", Народно веселие с различни музиканти - \"100 каба гайди\", зурни от Петрич, тракийски оркестър \"Гергьовден\", Етрополска духова музика, концерт на солистката на НФА \"Българе\" Албена Вескова и \"Олелия\" - игри, песни и танци около големия огън с \"Роял бенд\" - Благоевград и орк. \"Лира\" - Добрич.", "date": "2018.08.18", "title": "Цветан Цветанов присъства на откриването на Международния фестивал на фолклорната носия в Жеравна"}
{"url": "http://www.focus-news.net/news/2018/08/18/2557362/pravoslavnata-tsarkva-otbelyazva-uspenie-na-sv-ivan-rilski.html", "text": "На 18 август Православната църква чества Успение на св. Йоан Рилски Чудотворец - небесен покровител на българския народ. Най-известният и обичан национален светец на българите бил роден около 876 г. в с. Скрино, Кюстендилско, в подножието на Осоговската планина. Произлизал от скромно семейство, като отрано имал склонност към монашеския живот. Още тогава той придобил известно образование, като се запознал със светите книги, в които търсел мъдрост и спасение. На 25-годишна възраст, като раздал оставеното от родителите му наследство на бедните, Иван се оттеглил от света. Отначало се подстригал за монах в една близка обител (вероятно в манастира „Св. Димитър\" под връх Руен). Търсейки подходяща среда за уединение, той пребивавал на различни места (край Земен, на южния склон на Витоша и т.н.), докато най-накрая се установил във „вeликата Pилска пустиня”, където по-късно създал знаменития Рилски манастир, посветен на св. Богородица. С течение на времето рилският отшелник придобил заслужен авторитет. Вестите за неговата нравствена извисеност, доброта, мъдрост, способности на лечител и чудотворец се разнесли из цяла България. Среща с Иван Рилски потърсил и самият цар Петър (927-969) и макар тя според житията на светеца да не била лице в лице, а чрез размяна на послания, владетелят бил благодарен за получените съвети. Рилското монашеско братство възникнало към 30-те години на X в., като се състояло от последователи на св. Иван. През 941 г., като посял добре (...), извършил големи и преславни чудеса, и като достигнал до дълбока старост” игуменът поискал да се оттегли в пълно уединение. Той оставил за приемник ученика си Григорий и написал своя прочут „Завет”. В това „грубо и неуко завещание”, както се изразява светецът, той наставлявал монасите да се отдадат на съвършена бедност и възвишено смирение\" в името на Христовата вяра по българските земи. Като прекарал пет години в уединение в близката пещера, на 18 август 946 г. тихо угаснал за греховния земен свят. \r\nИван Рилски бил канонизиран от българската църква скоро след смъртта си, а мощите му били пренесени в Средец (София) по поръка на цар Петър. Тогавашните българи били благодарни на Бога, че такова „всесвето светило на света” е просияло именно в българската земя. Той бил славен редом със св.св. Кирил и Методий. Светите мощи били положени отначало в църквата „Св. Георги\", после в дървения храм „Св. Лука\", а към средата на XII в. - в новоизградена църква на името на светеца. В Средец мощите на св. Иван Рилски останали до 1183 г., когато нахлулите в пределите на Византия унгарци ги отнесли в своята столица Естергом (Гран). По силата на мирния договор с империята те ги върнали през 1186 г. През 1194/1195 г., когато Средец бил освободен от войските на цар Асен I (1186 - 1196), светите мощи на рилския чудотворец били тържествено пренесени в столицата Търново. Шествието с нетленното тяло на българския отец било ярка демонстрация на възобновената българска държавност. Светата ракла била придружавана от елитен военен отряд, след което била положена в новоизградената църква „Св. Иван Рилски\" на хълма Трапезица. В Търново мощите на св. Иван били почти три столетия. Именно от столицата на Асеневци култът към българския национален светец надхвърлил пределите на царството, за да добие общоправославни измерения. През 1469 г. рилските монаси получили разрешение от султана да върнат мощите на своя патрон обратно в Рилския манастир, където се намират и днес. На св. Иван Рилски са посветени много и разнообразни творби, сред които се открояват т.нар. Народно житие, житията, написани от Георги Скилица (на гръцки език, XII в.), от Патриарх Евтимий Търновски, „Рилската повест\" от Владислав Граматик, житието с похвала от Димитър Кантакузин (XV в.). Образът му навлязъл рано в българската иконопис, като най-старите запазени образци са от XIV в. \r\nЦърквата почита паметта на своя велик отец на 18 август (както и на 1 ноември). Фактически за основа на празнувания днес в България и от българските общности в чужбина (Западните Покрайнини, Украйна, Молдова, Македония, САЩ, Канада и дp.) Ден на народните будители (1 ноември) служи есенният празник на св. Иван Рилски.", "date": "2018.08.18", "title": "Православната църква отбелязва Успение на св. Иван Рилски"}
{"url": "http://www.focus-news.net/news/2018/08/18/2557367/pp-abv-organizira-preskonferentsiya-v-tsentralata-na-partiyata-v-burgas.html", "text": "Председателят на ПП АБВ Румен Петков и ръководството на партията в Бургас ще дадат пресконференция. Това съобщиха от пресцентъра на  ПП АБВ . Събитието ще се проведе от 13.00 часа в централата на партията в град Бургас. Ще бъдат обсъдени темите за държавното безсилие и липсата на институционалност по темата за нефтения разлив в морето край Бургас, както и адекватността на действията по проблема с Търговския регистър. Участие ще вземат председателят на ПП АБВ Румен Петков и председателят на областната структура на АБВ в Бургас Антон Коджабашев.", "date": "2018.08.18", "title": "ПП АБВ организира пресконференция в централата на партията в Бургас"}
{"url": "http://www.focus-news.net/news/2018/08/18/2557364/ministar-boil-banov-shte-se-zapoznae-s-poslednite-otkritiya-pri-razkopkite-na-tsarskata-grobnitsa-kray-selo-manole.html", "text": "Министърът на културата Боил Банов ще се запознае с последните открития при разкопките на царската гробница край пловдивското село Маноле. Това съобщиха от пресцентъра на  Министерство на културата . Находките ще представи археологът и директор на Регионалния археологически музей - Пловдив доц. д-р Костадин Кисьов. Поканен на събитието е и министър-председателят Бойко Борисов.  \r\nПрез последната седмица в могилата „Мал тепе“ край с. Маноле екипът археолози установи монументален гробен комплекс, който предстои да бъде разкрит. Неговото проучване ще представлява изключителен принос в археологическата наука и световното културно наследство. Гробен комплекс с такива размери до момента не е известен в България и съседните Балкански държави.  \r\nОткритите до сега глинобитна постройка, култови ями около могилата и депонираните в тях дарове, включително и голям брой римски монети, датират могилата на този етап от разкопките в средата на III век.  \r\nМогила „Мал тепе” се намира на 20 км източно от Пловдив. Тя е регистрирана и описана за пръв път от брататя Шкорпил. Диаметърът ѝ е 140 м, а височината - 26 м, като за нейното издигане са използвани близо 80 000 кубически метра пръст.  \r\nАрхеологическите проучвания на могилата се провеждат вече втора година от екип на Регионалния археологически музей в Пловдив. Финансирането на разкопките е от Община Пловдив.", "date": "2018.08.18", "title": "Министър Боил Банов ще се запознае с последните открития при разкопките на царската гробница край село Маноле"}
{"url": "http://www.focus-news.net/news/2018/08/18/2557371/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-shte-se-sreshtne-s-zhitelite-na-kotel-i-s-filaretovo.html", "text": "Председателят на ПГ на ГЕРБ и зам.-председател на партията Цветан Цветанов ще се срещне с жителите на Котел и с. Филаретово, съобщиха от пресцентъра на  ПП ГЕРБ . Първа ще бъде срещата с жителите на с. Филаретово. Тя се проведе в кметството в селото в 16.00 часа, като в разговора ще участват и народният представител и областен координатор на ГЕРБ-Сливен Десислава Танева, кметът на община Котел Коста Каранашев и кметът на село Филаретово Нурие Бекирова.  \r\n 17.30 ще бъде срещата в Котел, като в нея ще участват и Десислава Танева, Коста Каранашев и общинското ръководство на ГЕРБ – Котел. По-рано Цветан Цветанов ще присъства на сватбата на холивудския актьор Бен Крос и неговата дългогодишна приятелка от Русе - Деана. Тържеството ще бъде по стара българска традиция, младоженците ще бъдат в народни носии, а цялата церемония ще бъде според българския ритуал.", "date": "2018.08.18", "title": "Председателят на ПГ на ГЕРБ и зам.-председател на партията Цветан Цветанов ще се срещне с жителите на Котел и с. Филаретово"}
{"url": "http://www.focus-news.net/news/2018/08/18/2557370/zam-kmetat-na-sofiya-evgeni-krusev-shte-proveri-remonta-na-bul-hristofor-kolumb.html", "text": "От 10.00 часа заместник-кметът по направление транспорт Евгени Крусев ще провери ремонта на бул. „Христофор Колумб“. Това съобщиха от пресцентъра на  Столична община . По булеварда е положен цялостно биндер, а от днес започва полагане на износващия пласт асфалтова настилка по цялата дължина и ширина на участъка от кръговото на Източна тангента до ул. „Продан Таракчиев“. Изпълнени са нови тротоари, поставено е осветление, тръбна мрежа и нови ел. шахти.", "date": "2018.08.18", "title": "Зам.-кметът на София Евгени Крусев ще провери ремонта на бул. „Христофор Колумб“"}
{"url": "http://www.focus-news.net/news/2018/08/18/2557366/ministar-nikolay-nankov-shte-poseti-rilskiya-manastir.html", "text": "От 11.00 часа на големия празник Успение на свети Иван Рилски министърът на регионалното развитие и благоустройството Николай Нанков ще посети Рилския манастир. Това съобщиха от пресцентъра на  Министерство на регионалното развитие и благоустройството . Министърът ще инспектира и на място състоянието на срутището на пътя до светата обител.", "date": "2018.08.18", "title": "Министър Николай Нанков ще посети Рилския манастир"}
{"url": "http://www.focus-news.net/news/2018/08/18/2557374/pametnik-na-balgarskite-podvodnichari-shte-bade-otkrit-vav-varna.html", "text": "От 11.00 часа в Пункт за базиране - Варна ще се състои военен ритуал за тържественото откриване на Паметник на българските подводничари. Това съобщиха от пресцентъра на  Военноморските сили . \r\nПаметникът е изграден по идея на Съюза на подводничарите в Република България, с безрезервната подкрепа на командването на Военноморските сили.  \r\nТържествената церемония се провежда в рамките на проявите по повод честването на 64-тата годишнина от създаването на Осми отделен дивизион подводни лодки и възстановяването на подводното плаване в България. \r\nЖелаещите да присъстват на военния ритуал ветерани, съмишленици и приятели могат да ползват осигурения за придвижване до Пункт за базиране - Варна катер, който ще тръгне в 10.30 часа от Морска гара „Варна“.", "date": "2018.08.18", "title": "Паметник на българските подводничари ще бъде открит във Варна"}
{"url": "http://www.focus-news.net/news/2018/08/18/2557376/a1-on-makedoniya-severna-gartsiya-e-potanala-v-marihuana-ot-albaniya.html", "text": "Официални данни на гръцката полиция показват ръст на случаите на заловена марихуана в северната част на страната - в областта Епир и главно край град Янина, предава  македонската електронна медия „А1 Он“ , като се позовава на публикация в гръцкия вестник „Катимерини“. \r\nСъгласно данните на изданието, през последните две години случаите на заловена дрога от Албания бележат ръст от 232%. В Акциите са арестувани 306 лица, главно албанци. \r\nВестникът пише, че дрогата минава през албанско-гръцката граница по различни пътища, а криминалните групи имат изобретателни начини за преминаването й, като често скриват марихуаната в различни предмети и материали. В последствие по-голямата част от другата се разпределя към Европа. \r\n„В течение на 2016 година само в област Епир са заловени 2,7 тона марихуана, а през следващата година дори 9,2 тона. През тази година само в този регион са заловени вече няколко тона, докато на цялата територия на Гърция става дума за 6,7 тона марихуана от Албания“, пише „Катимерини“ в статия със заглавие „Северна Гърция е потънала в марихуана от Албания“. \r\nПревод и редакция:", "date": "2018.08.18", "title": "„А1 Он“ (Македония): Северна Гърция е „потънала“ в марихуана от Албания"}
{"url": "http://www.focus-news.net/news/2018/08/18/2557377/plovdiv-avariral-dzhip-zatrudnyava-dvizhenieto-po-bul-hristo-botev-v-rayona-na-voenna-bolnitsa.html", "text": "Аварирал джип затруднява движението по бул. „Христо Ботев“ в района на Военна болница, предаде репортер на  Радио „Фокус“ - Пловдив . Причината е спукана предна лява гума. Автомобилът е аварирал в насрещното движение. В момента той е на пътното платно, но пред него е поставен пътен знак. Няма пострадали при инцидента. Очаква се екип на „Пътна помощ“ да пристигне на мястото, за да може моторното превозно средство да се отстрани от пътя. \r\nВодачите да шофират с повишено внимание и съобразена скорост.  \r\nМария РУСЕВА", "date": "2018.08.18", "title": "Пловдив: Аварирал джип затруднява движението по бул. „Христо Ботев“ в района на Военна болница"}
{"url": "http://www.focus-news.net/news/2018/08/18/2557375/vav-vsichki-eparhii-se-otsluzhva-bozhestvena-sveta-liturgiya-po-povod-uspenie-na-sv-yoan-rilski-chudotvorets.html", "text": "На 18 август Православната църква чества Успение на св. Йоан Рилски Чудотворец - небесен покровител на българския народ. По този повод днес във всички епархии на Българската православна църква се отслужва Божествена света Литургия, предаде репортер на Агенция „Фокус“.  \r\nОт 9.30 часа, с благословението на Негово светейшество Българския патриарх и Софийски митрополит Неофит, Архиерейска света Литургия в храм „Св. Йоан Рилски“ в курортен комплекс „Паничище“ ще оглави Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2018.08.18", "title": "Във всички епархии се отслужва Божествена света Литургия по повод Успение на св. Йоан Рилски Чудотворец"}
{"url": "http://www.focus-news.net/news/2018/08/18/2557378/denyat-18-avgust-v-balgarskata-istoriya.html", "text": "Православната църква отбелязва Успение на Свети Иван Рилски. През 1836 г.  - по предложение на сръбските погранични власти около 200 пиротчани се прехвърлят на сръбска територия, за да уговорят условията за прекратяване на бунта. Обкръжени от сръбска войска, те са принудени \"да признаят своята грешка\". Двадесет души измежду пристигналите са арестувани. През 1917 г. - в хода на Първата световна война започва едномесечна българска офанзива по Солунския фронт, отблъсната от Антантата, която завзема Лерин и Поградец. През 1924 г. - германското правителство отпуска на цар Фердинанд I лична помощ от 1 000 000 златни марки, а през 1925 г. - още 1 000 000 златни марки. \r\nПрез 1937 г. - приключва участието на Българска църковна делегация (митрополит Стефан Софийски и протопрезвитер проф. Стефан Цанков) във Втората икуменическа църковна конференция в Единбург. На 18 август е роден  българският балетист и хореограф Богдан Ковачев \r\nНа тази дата умира българският светец свети Иван Рилски.  \r\n2006 г. \r\nНародното събрание приема на второ четене промените в Закона за трансплантациите. Според поправките в закона донор може да бъде всеки българин, който не е записал несъгласие за това и ако роднините не са отказали даряването на органи веднага след смъртта му. Последната дума ще имат близките. Те трябва да бъдат задължително уведомени. Органи ще се взимат само ако близките не са възразили. \r\n1992 г. \r\nМежду България и Словения са установени дипломатически отношения. \r\n1991 г. \r\nВ Москва започва т.нар. \"Августовски пуч\". Група комунисти - хардлайнери завземат сградата на парламента и арестуват президента Михаил Горбачов. \r\n1983 г. \r\nНа посещение в България е делегация на Лигата на арабските държави, водена от генералния й секретар Шедли Клиби. \r\n1982 г. \r\nЗападните информационни агенции съобщават за статията на американската журналистка Клеър Стърлинг в \"Рийдърс Дайджест\", в която се лансира \"българската следа\" в атентата срещу папа Йоан Павел II. \r\n1924 г.  \r\nГерманското правителство отпуска на цар Фердинанд I лична помощ от 1 000 000 златни марки, а през 1925 г. - още 1 000 000 златни марки. \r\n1917 г. \r\nВ хода на Първата световна война започва едномесечна българска офанзива по Солунския фронт, отблъсната от Антантата, която завзема Лерин и Поградец. \r\nПървата световна война ( 1914-1918 г.) е война между две големи европейски групировки - Тройният съюз и Съглашението. \r\nПовод за войната става убийството на австро-унгарския престолонаследник в Сараево от членове на сръбска националистическа организация. \r\n1912 г. \r\nЗавършва учредителна конференция на Съюза на работническата социалдемократическа младеж (СРСМ). \r\n1836 г. \r\nПо предложение на сръбските погранични власти около 200 пиротчани се прехвърлят на сръбска територия, за да уговорят условията за прекратяване на бунта. Обкръжени от сръбска войска, те са принудени \"да признаят своята грешка\". Двадесет души измежду пристигналите са арестувани. \r\nПериодът 1834-1837 г. се характеризира с Берковско-пиротски въстания. През 1832 г. Високата порта ликвидира разложената военно-спахийска система и пристъпва към създаването на редовна армия. Заедно с това тя прокламира и аграрна реформа, която вдъхва известни надежди на поробеното българско население, че ще може да получи земя. Реформата обаче се провежда твърде половинчато, а в северозападните краища на България тя остава само на книга. Това поражда остро недоволство сред местното население. \r\nПодтик за въоръжена борба дава успешният бунт на сръбския княз Милош Обренович, който през 1830 г. успява да откъсне някои области от Източна Сърбия и да ги постави под своя власт. Това поражда надежда сред населението на Северозападна България, че чрез масово въстание и с подкрепата на княз Милош ще може да издейства от османското правителство известни свободи. \r\nПърви се надигат селяните от Берковско, Пиротско и Белоградчишко: в края на 1834 г. и началото на 1835 г. въстават 16 села. Поради големите обещания на местните османски първенци и отказа на сръбския княз да подкрепи надигналите се селяни въстанието било преустановено. \r\nОбстановката в този край обаче продължава да бъде напрегната. След като дадените обещания не са изпълнени, през май 1836 г. въстанието отново пламва, този път в Пиротско, Царибродско и Драгоманско, като най-масов характер придобива в Берковско. Начело на надигналите се там селяни застават местните селски първенци, предвождани от Манчо Пунин, поради което и самото въстание получава известност под името Манчова буна. Броят на въстаниците достигат до няколко хиляди души. От тях обаче е въоръжена само една твърде незначителна част. В края на 1836 г. към берковските селяни се присъединява и населението на Пиротския край. Съвместните им действия завършва с неуспех главно поради липса на въоръжение. Освен това въстаналите и този път не са подкрепени от княз Милош. Въпреки поражението и на това въстание борбата на българите от северозападните краища на страната не престава. \r\nПрез 1837 г. населението на Берковско и Пиротско се вдигнало отново. Една голяма група от въстаниците под ръководството на В. Панов и Кр. Пешин се събира в Чипровския манастир и водила сражение с османските войски. Съпротивата им обаче е сломена пак поради липса на въоръжение и отсъствие на подкрепа от Сръбското княжество. На тази дата са родени: \r\n1932 г. \r\nРоден е Морис Аладжем - български естраден композитор. Член е на Съюза на българските композитори от 1970 г., главен художествен ръководител на дирекция \"Българска естрада\" (1980-1985 г.). Песни на Аладжем се изпълняват от известни български естрадни изпълнители, награждавани са на наши и чужди конкурси. Има издадени 2 авторски албума от \"Балкантон\" (1981 г., 1983 г.) и 1 от фирмата \"Мелодия\" (1985 г.). \r\n1924 г. \r\nРоден е Богдан Миланов Ковачев – български балетмайстор, балетист, изтъкнат хореограф. Учи в балетната школа при Софийската народна опера (1947 г.). В периода 1947 –1961 г. работи като балетист и балетмайстор в Държавният музикален театър в София. От 1961 до 1968 г. е балетмайстор в Пловдив, а от 1977-1978 г. в Националния академичен театър за опера и балет . Като балетмайстор е канен в Италия, Швеция, Дания, Румъния, Югославия. Един от създателите на телевизионния шоуспектакъл в България. На тази дата умират: \r\n2011 г. \r\nУмира Юри Николаев Жиров - български режисьор и сценарист. \r\nРоден е в град София на 9 август 1944 г. Завършва през 1971 г. българска филология в Софийския университет. \r\n2007 г. \r\nУмира Владилен Тодоров Попов - български шахматист, треньор, журналист и шахматен анализатор.  \r\nПопов е шампион на България по шахмат през 1959 г. По-късно става треньор. Той е водач и анализатор на отбора по шахмат за жени на олимпиадата в Меделин, Колумбия през 1974 г., когато българките печелят бронзови медали. \r\n1979 г. \r\nУмира Иван Кръстев Маринов – български офицер, генерал-лейтенант, син на ген. Кр. Маринов. Роден е на 6 януари 1896 г. През 1915 г. завършва Военното училище, а през 1930 г. Генерал-щаб на академия в София. Участва в I световна война (1915-1918 г.) като командир на взвод и пилот. В периода 1936-1939 г. е Военен аташе във Франция. От 1940-1942 г. е командир на 6-а пехотна дивизия, след което и на 15-а пехотна дивизия. Министър на войната в правителството на К. Муравиев (2-8 септември 1944 г.). Той е против обявяването на война на Германия. След 9 септември 1944 г. е единственият министър от кабинета на К. Муравиев, който не е съден от т. нар. Народен съд. \r\n1976 г. \r\nУмира Саша Попов (Александър Димитров) - български музикант, диригент и цигулар, професор (от 1928 г.). Завършва Виенската консерватория. Един от първите български инструменталисти, активно занимаващ се с концертна дейност. През 20-те години е концертмайстор в Софийската опера. След 1928 г. едновременно с концертната си дейност е и диригент. Създава и дирижира Академичния симфоничен оркестър (1928-1936 г.), диригент на Царския военен симфоничен оркестър (1936-1944 г.), на Софийската държавна филхармония (1945-1956 г.) и др. От 1963 г. живее в чужбина. Негови ученици са В. Стефанов, П. Христосков и др. \r\n946 г. \r\nУмира Св. Иван Рилски - български светец, първият български отшелник; известен лечител. Според житието му, когато родителите му умират, той приема монашество, вероятно в манастира \"Св. Димитър\" (Руенският манастир). Живее като отшелник по долината на р. Струма и във Витоша, а по-късно се заселва в Рила, където към 930-931 г. основава Рилския манастир. Постепенно славата му на духовен отец, наставник и лечител се разнася по цялата българска земя, като среща с него търси и цар Петър I . В края на живота си св. Иван Рилски напуска манастира, като се отдава на отшелнически живот в близост до него. Съставя \"Завет\", в който дава напътствия за бъдещия живот на монасите. Канонизиран от църквата, най-таченият от български народ роден светец. Мощите му са пренесени с почести в Средец (София) и поставени в храма \"Св. евангелист Лука\". Оттам през 1183 г. са отнесени в Унгария, но три години по-късно са върнати на Византия, като отново са поставени в Средец. През 1195 г., когато цар Асен I превзема града, мощите на светеца тържествено са пренесени в столицата Търново и положени в храм на името на светеца на хълма Трапезица. В Търново култът получава още по-голяма популярност, като се превръща в общоправославен. През 1469 г. османската власт разрешава на трима монаси да върнат мощите в Рилския манастир, където са и днес. За светеца са известни над 10 жития, включително и на гръцки език. Най-старото от известните днес жития е т. нар. Народно житие, създадено преди 1183 г. на основата на народни предания и легенди. Друго известно житие е това на византийския писател Георги Скилица (ок. 1180 г.), управител на София по времето на император Мануил I Комнин. В Търново (вер. през ХIII в.) се появяват 2 кратки жития, отбелязвани като Първо и Второ проложно житие. Автор е на най-интересното и художествено издържано житие на Иван Рилски е патриарх Евтимий Търновски. Като негово продължение през ХV в. се явява т. нар. \"Рилска повест\" на Владислав Граматик, която разказва за възобновяването на Рилския манастир и пренасянето на мощите на светеца от Търново в манастира. Известни са също житието с похвала от Димитър Кантакузин, който пребивава в манастира от 1469 г. до 1479 г., житие от ХVIII в., писано от монах Даниил и др. Образът на Иван Рилски е представен в много стенописи и иконни изображения, които свидетелстват за всенародната обич към светеца. Паметта му се почита на 19 октомври/1 ноември. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.18", "title": "Денят 18 август в българската история"}
{"url": "http://www.focus-news.net/news/2018/08/18/2557380/v-burgas-se-provezhda-mezhdunarodnoto-sastezanie-po-skeytbording-burgas-skate-open.html", "text": "Международното състезание по скейтбординг Burgas Skate Open'2018 се провежда в града. Това съобщиха от пресцентъра на  Община Бургас . Състезанието беше открито на 17 август и ще продължи и през днешния ден. Участие в него са заявили майстори на дъската от Румъния, Сърбия, Аржентина, Куба, Унгария, Израел, Беларус. Сред най-известните чуждестранни участници са Sergio Laferrere от Аржентина, Daniel Jenks (кубински скейтър, който живее в Барселона), Вадик Романцов (професионален скейтбордист от Беларус). \r\nКъм българските участници също има високи очаквания. Сред тях са Кристиян Красимиров (израснал и живеещ в Испания, известен в скейт средите в цял свят), Явор Вечерников (спечелил миналогодишната награда за най-добър трик), Владимир Иванов, който е част от един от най-добрите европейски скейт отбори Nomad Skateboards, Тодор Харизанов (единственият българин, занимавал се професионално със скейтбординг в Щатите), Mарти Атанасов (най-младият участник, но вече с опит и няколко призови класирания на международни състезания). \r\nДнес от 17.00 часа започва същинското Международното скейтборд състезание в Скейт парк „Изгрев“. За финал партньорите на турнира от GRIME BG са подготвили концерт с начало 20.00 часа, който ще се проведе в непосредствена близост до съоръжението. \r\nНа сцената на Burgas Skate Open ще се качат: Julyan Fnkz Metodiev DJ SET (BG), Jahmmi Youth x Chibook (BG), Jermaine Jamakabi Coombs, Realz, Villain (UK, Rhythm Rollers)! \r\nBurgas Skate Open се организира от Община Бургас и инициативата „Бургас харесва младите“, с подкрепата на Amnesia skateshop, Скейт Клуб Сливен, Stinky Socks, Monster Energy Bulgaria.", "date": "2018.08.18", "title": "В Бургас се провежда Международното състезание по скейтбординг Burgas Skate Open"}
{"url": "http://www.focus-news.net/news/2018/08/18/2557381/pravoslavnata-tsarkva-proslavya-i-svetite-machenitsi-flor-i-lavar.html", "text": "На 18 август Православната църква прославя и светите мъченици Флор и Лавър. По този повод, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще отслужи Архиерейска света Литургия в храм „Св. мчци Флор и Лавър” в местността Добра вода в Пазарджишка духовна околия, предаде репортер на  Агенция „Фокус“ . Началото на литургията е в 09.00 часа.  \r\nНикола ПЕТКОВ", "date": "2018.08.18", "title": "Православната църква прославя и светите мъченици Флор и Лавър"}
{"url": "http://www.focus-news.net/news/2018/08/18/2557379/sport-debyut-na-ronaldo-v-seriya-a.html", "text": "Днес в 19:00 започва новият сезон в Серия „А“ с мач на стадион „Маркантонио Бентегоди“ във Верона между Киево и Ювентус, за който ще дебютира петкратния носител на Златната топка Кристиано Роналдо, преминал в торинския гранд през това лято от Реал Мадрид. От 21:30 на стадио „Олимпико“ в Рим ще излязат отборите на Лацио и Наполи, който е най-сериозният конкурент на Ювентус за титлата през последните години.", "date": "2018.08.18", "title": "Спорт: Дебют на Роналдо в Серия „А“"}
{"url": "http://www.focus-news.net/news/2018/08/18/2557368/aleksandar-vuchich-vseki-normalen-chovek-shte-se-saglasi-s-vsichko-koeto-kaza-milorad-dodik.html", "text": "Президентът на Сърбия Александър Вучич заяви, че се е захванал с нещо изключително трудно, визирайки разрешаването на косовския въпрос, предава  белградското радио „Б92“ . \r\nВучич посочи, че на международната арена има такива, които биха искали да бъде постигнато споразумение, но и такива, които не биха искали и в Сърбия също има такива примери. \r\nСлед това той коментира думите на президента на Република Сръбска (сръбската част на БиХ) Милорад Додик, който заяви, че „малко хора в Сърбия се замислят дали Сърбия може да се справи с връщането на Косово и албанците да получат 30% от местата в парламента и премиерския или президентския пост в страната“. \r\n„Всичко, което каза Додик е истина, всеки нормален човек би се подписал под всяка буква. Не винаги сме рационални... понякога лъжем себе си и живеем в собствен свят. Ще се боря, колкото ми стигат силите, докато мога. Искам да остане написано в историята, че съм се опитал да реша проблема“, заяви Вучич. \r\nПревод и редакция:", "date": "2018.08.18", "title": "Александър Вучич: Всеки нормален човек ще се съгласи с всичко, което каза Милорад Додик"}
{"url": "http://www.focus-news.net/news/2018/08/18/2557382/praznik-na-chudotvornata-ikona-sv-bogoroditsa-vsetsaritsa-shte-bade-otbelyazan-vav-varna.html", "text": "На 18 август е празникът на чудотворната икона на света Богородица „Всецарица”, съобщиха от Варненска и  Великопреславска света митрополия . През 2014 г. с благословението на Варненския и Великопреславски митрополит Йоан и по инициатива на църковното настоятелство при храм „Св. Атанасий” във Варна беше донесено копие на чудотворната икона „Всецарица” от манастира „Ватопед” на Света гора. \r\nТази икона е дело на иконописец, монах на Атон. Той е направил две точни копия на чудотворната икона „Всецарица” за храмове по света, които са пожелали да ги имат за утешение на вярващия народ и в подкрепа на множеството боледуващи и страдащи. Едната икона е взета за храм в Русия, а другата потегля за България. С благословението на игумена на Ватопедския манастир, архимандрит Ефрем, копието на чудотворната икона, предназначено за варненския храм, е било поставено до оригинала и се е отслужил акатист пред двете икони. После в продължение на 40 дни иконата е престояла в олтара на централния храм в манастира, като е била изнасяна при отслужване на акатиста към Божията майка - „Всецарица”. \r\nЧудотворният образ на Божията майка „Всецарица” се почита както на Атон, така и далеч зад неговите предели. „Всецарица” има благодатта да изцелява болни от рак – най-страшната от всички болести на съвременното човечество. Известни са безчислени случаи, когато заболели от рак хора се изцеляват след молебен пред иконата. Пред този чудотворен образ се молят също и за избавяне от духовни и химически зависимости на децата (напр. от алкохол и наркотици). Много чудеса с молитви пред иконата „Всецарица” са станали през последните години в Гърция, Русия, Сърбия , Украйна, а сега вече и в България.", "date": "2018.08.18", "title": "Празник на чудотворната икона „Св. Богородица Всецарица“ ще бъде отбелязан във Варна"}
{"url": "http://www.focus-news.net/news/2018/08/18/2557383/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътните настилки нормално проходими, а видимостта е отлична. \r\nС нормална интензивност се осъществява трафикът в сутрешните часове по бургаските  улици  „Иван Вазов“, „Христо Ботев“, „Генерал Гурко“, „Булаир“ и „Цар Симеон“. Нормално е движението и по булевардите „Тодор Александров“, „Демокрация“ и „Сан Стефано“. \r\nМария ГЕОРГИЕВА", "date": "2018.08.18", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/08/18/2557384/rodrigo-duterte-kam-sasht-davate-ni-samo-prashasali-helikopteri-koito-padat-i-ubivat-nashite-voynitsi-a-ni-zabranyavate-da-kupuvame-orazhie-ot-rusiya.html", "text": "Президентът на Филипините Родриго Дутерте разкритикува остро САЩ, след като високопоставено официално лице от Вашингтон предупреди Манила да не купува въоръжение от Русия, предава  „Анадолската агенция“ . \r\nДутерте заяви, че САЩ блокират военната модернизация на Филипините и дават на Манила само използвано и остаряло военно оборудване, включително прашасали хеликоптери от НАТО, които падат и убиват филипинските войници. \r\n„Така ли се отнасяте към своя съюзник? И искате да останем с вас завинаги?“ – попита филипинския държавен глава по време на реч в град Давао, цитиран от местна медия. \r\n„Кои сте вие, че да ни предупреждавате?“ – продължи той. \r\nДутерте призова САЩ да дойдат да се видят с него на форум и да обяснят защо Вашингтон не е съгласен Филипините да купят руски подводници, при положение, че не е спрял други свои съюзници в Югоизточна Азия като Индонезия и Малайзия. \r\nНеговите коментари идват един ден, след като помощникът на военния министър по азиатските и тихоокеанските работи, свързани със сигурността на САЩ Рандал Шивър, който е в Манила, за да се срещне с военния връх на страната, предупреди правителството да не придобива военна техника от Русия, защото „това не би било добре“ за съюза между Филипинте и САЩ, припомня турската държавна агенция. \r\n„Анадолската агенция“ отбелязва още, че Дутерте е започнал да отслабва дългогодишния съюз между Манила и Вашингтон след критиките на бившия американски президент Барак Обама към войната му срещу наркотрафика и се насочи към по-тесни икономически и дипломатически връзки с Пекин и Москва. \r\nПревод и редакция:", "date": "2018.08.18", "title": "Родриго Дутерте към САЩ: Давате ни само прашасали хеликоптери, които падат и убиват нашите войници, а ни забранявате да купуваме оръжие от Русия"}
{"url": "http://www.focus-news.net/news/2018/08/18/2557387/30-akta-i-36-fisha-sa-sastaveni-pri-snoshtnata-spetsializirana-politseyska-operatsiya-v-burgaska-oblast.html", "text": "30 акта и 36 фиша са съставени при снощната специализирана полицейска операция в Бургаска област. Това съобщи за  Радио „Фокус“ – Бургас  говорителят на ОДМВР-Бургас Цветелина Рандева. Проверени са общо 150 моторни превозни средства, като са констатирани: един водач, шофиращ след употреба на алкохол до 1.2 промила; един водач, шофиращ след употреба на алкохол над 1.2 промила; един водач, шофиращ след употреба на наркотици и един неправоспособен водач. Рандева добави, че са образувани 2 бързи полицейски производства, съставени са 30 акта и 36 фиша. \r\nМария ГЕОРГИЕВА", "date": "2018.08.18", "title": "30 акта и 36 фиша са съставени при снощната специализирана полицейска операция в Бургаска област"}
{"url": "http://www.focus-news.net/news/2018/08/18/2557385/denyat-18-avgust-v-svetovnata-istoriya.html", "text": "През 1743 г. - одобрени са първите правила в бокса, изготвени от Джек Броунгтън. През 1786 г. - столицата на Исландия – Рейкявик е обявена за град. Градината на горещите извори - както наричат градчето - се намира на южния бряг на залива Факсафлоуи, възниква на мястото, където идват  първите норвежки заселници (около 874 г.). От 1944 г . Рейкявик става столица на Република Исландия. През 1877 г. - американският астроном Асаф Хол открива Фобос, спътник на Марс, а през 1920 г. е ратифицирана 19-ата поправка в Конституцията на САЩ, която предоставя на жените правото да гласуват. \r\n1945 г. - Съветската армия превзема Курилските острови – вулканични острови между полуостров Kамчатка и остров Хокайдо (Япония), разделят Охотско море от Титхия океан. 1954 г. - Джеймс Уилкинс е първият чернокож, присъствал на заседание на американското правителство. 1958 г. - в САЩ излиза скандалният роман на Владимир Набоков “Лолита”. На 18 август са родени: австрийският император Франц Йосиф, режисьорът Роман Полански. \r\nНа 18 август умират: италианският художник Гуидо Рени  и френският романист Оноре дьо Балзак. \r\n2013 г.  \r\nПосланиците на Израел по света лобират за сегашното египетско ръководство \r\n2012 г.  \r\nОстровите Сенкаку изострят спора между Китай, Тайван и Япония след обявата им за продажба от фамилията Курихара - притежатели на островите Уоцури, Китако, Минамико и Куба. Според Симоносекския договор островите от 1894 г. са владение на Япония, но китайците го откриват през 1371 г. \r\n2006 г. \r\nТериторията на Чечня Доку Умаров, се предава на руските власти. \r\nУмаров се явява доброволно пред властите в град Гудермес, където е разположена резиденцията на чеченския премиер Рамзан Кадиров. \r\nМеждувременно пресслужбата на чеченското правителство обявява, че до предаването на Умаров се е стигнало след преговори с посредници и негови роднини. \r\nСъс слагането на оръжието от страна на Доку Умаров незаконните въоръжени формирования в Чечна остават без лидер, който да “има какъвто и да е авторитет”. \r\n1992 г. \r\nМежду България и Словения са установени дипломатически отношения. \r\n1982 г. \r\nЗападните информационни агенции съобщават за статията на американската журналистка Клеър Стърлинг в \"Рийдърс Дайджест\", в която се лансира \"българската следа\" в атентата срещу папа Йоан Павел II. \r\n1977 г. \r\nВ Мемфис е погребението на Краля на рокендрола Елвис Пресли. На него присъстват над 75 000 души. \r\n1964 г. \r\nЮжна Африка е отстранена от Олимпийските игри заради политиката си на апартейд. \r\n1958 г. \r\nВ САЩ излиза скандалният роман на Владимир Набоков “Лолита”. \r\nВладимир Владимирович Набоков е руски писател и литературовед, едно от най-големите имена в модерната проза на ХХ в. Той е роден на 12 април 1899 г. Пише на руски и английски език. От 1919 г. е в емиграция - Англия, Германия, Франция, САЩ и Швейцария, където живее до смъртта си. През 1922 г. завършва Кеймбриджкия университет. До 1940 г. пише на руски език. Автор е на романите \"Машенка\" (1926 г.), \"Поп, дама, вале\" (1928 г.), \"Защитата Лужин\" (1930 г.), \"Дар\" (1935 г.), \"Отчаяние\" (1936 г.), \"Покана за екзекуция\" (1938 г.), \"Други брегове\" (1954 г.), \"Лолита\" (1955 г.), \"Пнин\" (1957 г.), \"Ада\" (1969 г.), \"Погледай арлекините\" (1974 г.). Пише още стихове. Автор е на изследването \"Николай Гогол\" (1944 г.). Негови преводи са: \"Евгений Онегин\" (т. 1-3, 1964 г.); \"Лекции по руска литература\" (1981 г.); \"Беседи. Спомени\" (1966 г.). \r\n1954 г. \r\nДжеймс Уилкинс е първият чернокож, присъствал на заседание на американското правителство. \r\n1945 г. \r\nСъветската войска превзема Курилските острови – вулканични острови между полуостров Kамчатка и остров Хокайдо (Япония), разделят Охотско море от Титхия океан. \r\n1941 г. \r\nПо германското радио за пръв път звучи песента \"Лили Марлен\". След изпълнението й от Марлене Дитрих, песента става много популярна от двете страни на фронта по време на Втората световна война. \r\n1920 г. \r\nРатифицирана е 19-та поправка в Конституцията на САЩ, която предоставя на жените правото да гласуват. \r\n1877 г. \r\nАмериканският астроном Асаф Хол открива Фобос, спътник на Марс. \r\n1868 г. \r\nФренският астроном Пиер Жул Сезар Жансен открива химическия елемент хелий в спектъра на Слънцето. В земната атмосфера хелият е открип през 1895 г. \r\n1786 г. \r\nСтолицата на Исландия – Рейкявик е обявена за град. Градината на горещите извори - както наричат градчето - се намира на южния бряг на залива Факсафлоуи, възниква на мястото, където идват първите норвежки заселници (около 874 г.). От 1944 г . Рейкявик ства столица на Република Исландия. \r\n1743 г. \r\nОдобрени са първите правила в бокса, изготвени от Джек Броунгтън. На тази дата са родени: \r\n1969 г. \r\nРоден е Едуард Нортън - американски актьор, продуцент и режисьор. Още като дете посещава театрални курсове, а след дипломирането му в университета в Йейл (спец. \"История\"), започват изявите на Едуард Нортън на театралните сцени в Ню Йорк. Първото му филмово участие е в \"Първичен страх\" (1996 г., номинация за \"Оскар за поддържаща мъжка роля\") предизвиква истински фурор и отваря на актьора вратите към ролите във филмите на У. Алън “Всички казват: \"Обичам те\" (1996 г.) и на М. Форман “Народът срещу Лари Флинт\" (1996 г.). Филмография: \"Комарджии\" (1998), \"Американска история Х” (1998 г., номинация за \"Оскар за най-добър актьор\"), \"Боен клуб\" (1999 г.), \"Изкушението\" ( 2000 г.,на който е и режисьор и продуцент), \"Прецакването\" (2001; с Р. де Ниро и М. Брандо), \"Смърт за Смучи\" (2002), \"Фрида\" (2002), \"Червеният дракон\" (2003), \"Двадесет и петият час\" (2002), \"Италианска работа\" (2003). \r\n1943 г. \r\nРоден е Джани Ривера - италиански футболист, полузащитник и нападател. Играч на \"Александрия\" (1958-1960 г.) и \"Милан\" (1960-1979 г.). Шампион на страната (1962 г., 1968 г.), носител е на КЕШ (1963 г., 1969 г.) и на Междуконтиненталната купа (1963-1969 г.). Два пъти футболист № 1 на Италия през 1969 г. и 1973 г. През 1969 г. е носител на \"Златната топка\" за футболист № 1 на Европа. В националния отбор има 60 мача с 14 гола. Участник в 4 Световни първенства (1962 г., 1966 г., 1970 г., 1974 г.). През 1974 г. е световен вицешампион. Заради универсалните си футболни качества, които му носят признание на изключителен футболист, Ривера е окачествяван като \"златното момче на италианския футбол\". След прекратяване на състезателната си кариера става вицепрезидент на \"Милан\". \r\n1937 г. \r\nРоден е Робърт Редфорд - американски актьор, режисьор и продуцент. Учи в Американската академия за драматично изкуство. В киното е от 1962 г. Най-добрите си роли създава в сътрудничество със Сидни Полак и Джордж Рой Хит. Филмография: \"Голият град\" (тв, 1965 г.), \"Светът на Дейзи Клъвър\" (1965 г.), \"Преследването\" (1966 г.), \"Забранена собственост\" (1966 г.), \"Бос в парка\" (1967 г.), \"Малкият Фос и големият Холси\" (1968 г.), \"Бътч Касиди и Съндънс Кид\" (1969 г.), \"Кажете им, че момчето Уили е тук\" (1970 г.), \"Спускане надолу\" (1970 г.), \"Джеремая Джонсън\" (1971 г.), \"Кандидатът\" (1972 г.), \"Ужилването\" (1973 г.), \"Такива, каквито бяхме\" (1973 г.), \"Великият Гетсби\" (1974 г.), \"Великият Уолдо Пепър\" (1975 г.), \"Трите дни на Кондора\" (1975 г.), \"Всички са хора на президента\" (1976 г.), \"Един мост повече\" (1977 г.), \"Електрическият конник\" (1979 г.), \"Блубейкър\" (1980 г.), \"Естественият\" (1983 г.), \"Вън от Африка\" (1985 г.), \"Орли на правосъдието\" (1986 г.), \"Извори\" (1987 г.), \"Хавана\" (1990 г.), \"Голямото измъкване\" (199 г.2), \"Неприлично предложение\" (1993 г.), \"Мостът на Медисън Каунти\" (1994 г.), \"Поверително и лично\" (1996 г.), \"Повелителят на конете\" (1998 г.), \"Последният замък\" (2001 г.), \"Шпионска игра\" (2001 г.). Режисьор е на \"Обикновени хора\" (1980 г.), \"Война за фасулената нива Милагро\" (1988 г.), \"Реката минава оттук\" (1992 г.), \"Викторина\" (1994 г.), \"The Legend of Bagger Vance\" (2000 г.). За \"Обикновени хора\" печели и \"Оскар\" за режисура. Продуцент е на филма - \"Инцидентът в Оглая\" (1992 г.). \r\n1933 г. \r\nРоден е Роман Полански (псевд. на Раймонд Либлинг) - американски режисьор, сценарист, продуцент, актьор от полски произход, а от 1977 г. е френски гражданин. През 1957 г. завършва филмово училище в Лодз. Първият му пълнометражен игрален филм \"Нощ във водата\" (1962 г.) е номиниран за \"Оскар за най-добър чуждестранен филм\". Творческата му кариера продължава във Франция, където снима филмите \"Погнуса\" (1965 г.; \"Сребърна мечка\", Берлин) и \"Задънена улица\" (1966 г.; \"Златна мечка\", Берлин). През 1968 г. Роман Полански спечелва публиката и кинокритиците с психотрилъра \"Бебето на Розмари\". Работи в театъра (\"Лулу\", \"Амадеус\") и в операта (\"Риголето\"). Филмография: \"Тес\" (1979 г.), \"Франтик\" (1988 г.), \"Горчива луна\" (1992 г.), \"Смъртта и момичето\" (1994 г.), \"Деветата порта\" (1999 г.), \"Пианистът\" (2002 г.; \"Златна палма\" в Кан). \r\n1922 г. \r\nРоден е Ален Роб Грийе – френски писател и режисьор. След като първоначално учи литература в гимназията, по-късно продължава с математика и биология. Завършва Националния агрономически институт в Париж през 1945 г. и се отдава на кариера като научен изследовател във Френските Кариби и Франция. На 30-годишна възраст внезапно зарязва това поприще и решава да пише книги и да снима филми \r\n1909 г. \r\nРоден е Марсел Карне - френски режисьор. Той учи в школата към Музея за изкуства и занаяти и получава диплома за асистент-оператор. Работи като помощник на Рьоне Клер, Жак Федер, Жорж Перинал. Занимава се с кинокритика. След дебютния си филм “Ножан, неделно Елдорадо” (1930 г.), създава “Жени” (1936 г.), “Забавна драма” (1937 г.) и шедьоврите на поетичния френския реализъм - “Кеят на мъглите” (1938 г.), “Хотел Север” (1938 г.), “Денят се ражда” (1939 г.), “Вечерни посетители” (1942 г.), “Децата на рая” (1944 г.). Следвоенните му филми не достигат нивото и успеха на творбите със сценарист Жак Превер. Според него “художникът е призван да бъде барометър на своето време”. Снима още “Вратите на нощта” (1946 г.), “Мари от пристанището” (1950 г.), “Жулиета, или Ключът към сънищата” (1951 г.), “Терез Ракен” (1953 г.), “Измамниците” (1958 г.), “Три стаи в Манхатън” (1965 г.), “Младите вълци” (1968 г.), “Убийци в името на реда” (1971 г.), “Чудното посещение” (1974 г.), “Библията” (1977 г., документален). \r\n1830 г. \r\nРоден е Франц Йосиф I – австрийски император от 2 декември 1848 г. Той е брат на Максимилиан. През 1849 г. с помощта на Русия потушава унгарската революция и възстановява абсолютизма. Води неуспешни войни с Франция и Сардиния (1859 г.), с Прусия и Италия (1866 г.). Чрез отстъпки на унгарската аристокрация преобразува държавата в двуединна монархия Австро-Унгария. През 1867 г. е коронясан за унгарски крал. Сключва съюз с Германия (1879 г.), от 1882 г.- Троен съюз (с присъединяването на Италия). През 1887 г. тайно одобрява кандидатурата на Фердинанд Кобург Гота за българския престол и подкрепя антируския курс на Стамболовия режим (1887-1894 г.). В началото на ХХ в. изпада под влиянието на най-агресивните кръгове на империята и с подкрепата на Германия засилва експанзионистичните действия на Балканите. В курса на тази политика през 1908 г. Франц Йосиф I провъзгласява анексията на Босна и Херцеговина (дотогава владения на Турция). След убийството на престолонаследника Франц Фердинанд в Сараево (28.06.1914 г.) започва I световна война, която слага край на Австро-унгарската империя и на Хабсбургската династия. Умира на 21 ноември 1916 г. в Шьонбрунския дворец, близо до Виена. \r\n1750 г. \r\nРоден е италианският композитор Антонио Салиери (1750 - 1825). Името му се свързва със смъртта на Волфганг Амадеус Моцарт. На тази дата умират: \r\n2009 г.  \r\nУмира Ким Те Чжун - южнокорейски политик. \r\nДългогодишен водач на опозицията, той е президент на Южна Корея от 1997 до 2003 година. Ким Те Чжун получава Нобелова награда за мир през 2000 г. след срещата си с лидера на Северна Корея Ким Чен Ир, първа среща на това ниво в историята на двете страни. \r\n1944 г. \r\nУмира Ернст Телман - германски политик, деец на международното работническо движение. Роден е на 16 април 1886 г. в Хамбург . От 1903 г. е член на ГСДП. През 1915 г. е мобилизиран и изпратен на Западен фронт, откъдето през есента на 1918 г. дезертира, връща се в родния си град и участва в Ноемврийска революция. След разцеплението на Социалдемократическа партия преминава в НГСДП, а от 1920 г. е член на ГКП. От декември 1920 г. оглавява хамбургската комунистическа организация, член е на Коминтерна, депутат в Германския райхстаг (1924-1933 г.). От 1925 г. е председател на Германската компартия и се кандидатира за райхспрезидент. През 1925 г. и 1932 г. след завземането на властта от Хитлер Ернст Телман минава в нелегалност. Няколко дни след подпалването на Райхстага е арестуван и останалата част от живота си прекарва в различни германски затвори и концлагери. По указание на фюрера е екзекутиран в Бухенвалд. \r\n1905 г. \r\nУмира Алберт Еделфелд - финландски живописец. Роден е на 21 юли 1854 г. близо до Порво Учи в Рисувалното училище към Дружеството за поощряване на художниците в Хелсингфорс при Б. Линдхолм и Б. Райнхолд (1868-1871 г.), в Антверпенската художествена академия (1873-1874 г.), в Париж при Ж. Л. Жером (1874 г.). Представител е на реализма във финландската живопис. Изпитва влиянието на импресионизма. Автор е на исторически платна \"Шведският крал Карл оскърбява трупа на своя враг щалгалтер Флеминг през 1537 година\", 1878 г. Негови картини са \"Жени от Руоколахти\", 1887 г., \"Рибари от далечни острови\", 1898 г., \"Майка\", 1883 г., \"Л. Пастер\", 1875 г., \"А. Акте\", 1901г. Произведенията на Алберт Еделфелд се намират в Атенеума, Хелзинки. \r\n1865 г. \r\nУмира Александрос Маврокордатос – гръцки политик, княз. Роден е на 11 февруари 1791 г. в Истанбул. Участва във Филитерията, заради което е принуден да избяга в Русия. През 1821 г. при първия сигнал за въстание се връща в Гърция и се сражава в Пелопонес. Избран е за председател на първото гръцко народно събрание в Епидавър. Поддържа приятелство с лорд Байрон. След признаването на независимостта на Гърция е министър и заема дипломатически постове в чужбина. В периода 1854-1855 г. е министър-председател. През 1842 г. помага на Г. С. Раковски да избегне смъртната присъда, издадена от румънски власти заради участието му в Браилския бунт (1842 г.), като го прехвърля в Марсилия. \r\n1850 г. \r\nУмира Оноре дьо Балзак - френски писател романист. Роден е на 20 май 1799 г. в Тур. В младежките си години е повлиян от материализма на френските просветители. Смята монархията за единствено правилната форма на държавна власт, съчетана с католицизма. Автор е на съчиненията \"Човешка комедия\" (поредица от романи, повести и новели (90 завършени творби). Те са групирани са в 3 части: етюди за нравите - \"Гобсек\" (1830 г.), \"Полковник Шабер\" (1932 г.), \"Йожени Гранде\" (1833 г.), \"Дядо Горио\" (1934-1935 г.), \"Възход и падение на куртизанките\" (1938-1947 г.), \"Братовчедката Бет\" (1946 г.), \"Братовчедът Понс\" (1946-1947 г.), \"Сезар Бирото\" и др.; философски етюди - \"Шагреновата кожа\" и др.; аналитични етюди - \"Физиология на брака\" и др.). \r\n1642 г. \r\nУмира Гуидо Рени - италиански художник. Творбите му се отличават с изключителна техника, богат колорит и елегантност на изпълнението. Автор е на прочути картини: \"Аврора\" (1613-1614 г.), \"Казино “Роспиглиози\", \"Христова глава\", \"Отвличането на Лена\" и др.  \r\n1227 г. \r\nУмира Чингис хан (ок. 1155 - 1227). Владетел на монголите, превръща своята страна в най-обширната световна империя. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.18", "title": "Денят 18 август в световната история"}
{"url": "http://www.focus-news.net/news/2018/08/18/2557386/afp-bivsh-sastezatel-po-kriket-se-zakle-kato-premier-na-pakistan.html", "text": "Бившият състезател по крикет Имран Хан, извел Пакистан до световната титла през 1992 година, се закле като премиер на страната, която притежава ядрено оръжие  след победата си на изборите на 25 юли, предава  AFP . \r\nЦеремонията в президентския дворец в столицата Исламабад сложи край на десетилетен период на размяна на властта между прогонената „Мюсюлманска лига на Пакистан – Наваз“ и Народната партия на Пакистан, прекъсван само от периоди на военна диктатура. \r\nПревод и редакция:", "date": "2018.08.18", "title": "AFP: Бивш състезател по крикет се закле като премиер на Пакистан"}
{"url": "http://www.focus-news.net/news/2018/08/18/2557373/arhiereyska-sveta-liturgiya-shte-bade-otsluzhena-v-plovdiv-za-uspenie-na-sv-yoan-rilski-chudotvorets.html", "text": "На 18 август Православната църква чества Успение на св. Йоан Рилски Чудотворец - небесен покровител на българския народ. По този повод  в Пловдив, от 9.00 часа, ще бъде отслужена Архиерейска света Литургия в храм „Св. Йоан Рилски“, предаде репортер на  Агенция „Фокус“ . \r\nНикола ПЕТКОВ", "date": "2018.08.18", "title": "Архиерейска света Литургия ще бъде отслужена в Пловдив за Успение на св. Йоан Рилски Чудотворец"}
{"url": "http://www.focus-news.net/news/2018/08/18/2557388/sofiya-vavezhda-se-vremenna-organizatsiya-na-dvizhenieto-vav-vrazka-s-zasnemane-na-kadri-ot-film.html", "text": "Въвежда се временна организация на движението във връзка с заснемане на кадри от филм. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- от 07.00 до 19.00 часа на ул. „Хаджи Димитър” между бул. „Васил Левски” и ул. „Цар Шишман” – 6 паркоместа. \r\n- от 07.00 до 19.00 часа на ул. „Цар Шишман” между ул. „Аксаков” и ул. „Хаджи Димитър” – 3 паркоместа. \r\n- от 07.00 до 19.00 часа на пл. „Позитано”, пред СБА, между ул. „Три уши” и ул. „Позитано” – 6 паркоместа. \r\n- от 07.00 до 19.00 часа на 19 август 2018 г. на ул. „Цар Шишман” между ул. „Хаджи Димитър” и ул. „Славянска” – 3 паркоместа. \r\n- от 11.00 до 23.00 часа на 21 август 2018 г. на ул. „Христо Белчев” между ул. „Алабин” и ул. „Иван Денкоглу” – 6 паркоместа. \r\n- от 11.00 до 24.00 часа на 23 август 2018 г. на ул. „Ангел Кънчев” между ул. „Иван Денкоглу” и ул. „Солунска” – 6 паркоместа. \r\n- от 18.00 часа на 25 август 2018 г. до 06.00 часа на 26 август 2018 г. на ул. „13-ти март” между ул. „6-ти септември” и ул. „Любен Каравелов” – 6 паркоместа; \r\n- от 07.00 до 19.00 часа на 30 август 2018 г. и от 07.00 до 12.00 часа на 31 август 2018 г. на бул. „Кн. Мария Луиза” № 102А – 6 паркоместа. \r\nЗабранява се влизането на пътни превозни средства за максимум от 1 (една) минута за заснемане на кадър, както следва: \r\n- от 08.00 до 19.00 часа по ул. „Цар Шишман” между ул. „Аксаков” и ул. „Хаджи Димитър”; \r\n- от 07.00 до 19.00 часа на 19 август 2018 г. па ул. „Цар Самуил” между ул. „Позитано” и ул. „Алабин”.", "date": "2018.08.18", "title": "София: Въвежда се временна организация на движението във връзка с заснемане на кадри от филм"}
{"url": "http://www.focus-news.net/news/2018/08/18/2557391/pazardzhik-zhitelite-na-grad-vetren-shte-otbelezhat-1032-godini-ot-bitkata-pri-trayanovi-vrata-s-naroden-sabor.html", "text": "Жителите на град Ветрен ще отбележат 1032 години от битката при Траянови врата с народен събор в местността Паланката. Съборът, който всяка година отбелязва годишнината от победата на цар Самуил над император Василий ІІ при Траянови врата, започва в 16.00 часа. Тази година съборът включва богата фолклорна програма, в която ще участват различни изпълнители – оркестър „Багри“ от Пловдив, танцовият състав за народни танци от село Калугерово, танцовият състав „Чудесия“ от Пазарджик и фолклорната певица Деси Николова. \r\nВаня НИКОЛОВА", "date": "2018.08.18", "title": "Пазарджик: Жителите на град Ветрен ще отбележат 1032 години от битката при Траянови врата с народен събор"}
{"url": "http://www.focus-news.net/news/2018/08/18/2557394/pazardzhik-na-mosta-v-selo-boshulya-e-zabraneno-dvizhenieto-na-tovarni-avtomobili-s-teglo-nad-10-tona.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Най-интензивно е движението по главен път I-8 Пловдив-Пазарджик-Белово-Костенец. Пътните настилки са сухи. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта на Родопите в областта остава в сила опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.18", "title": "Пазарджик: На моста в село Бошуля е забранено движението на товарни автомобили с тегло над 10 тона"}
{"url": "http://www.focus-news.net/news/2018/08/18/2557389/pernik-shte-se-provede-traditsionniyat-sabor-na-selo-cherna-gora.html", "text": "Традиционният събор на село Черна гора Ще се проведе днес. Това съобщиха от пресцентъра на  Община Перник . Празникът ще започне от 19.00 часа пред сградата на местното кметство. За гостите и жителите на Черна гора кметът на населеното място Диана Стефанова е подготвила богата музикална програма. В нея ще вземе участие народната певица Ана–Мария, която ще бъде придружена от нейния оркестър. Разбира се, че ще се извият и кръшни хора с гостуващата самодейна танцова формация. Няма да липсва и доброто настроение сред местните жители.", "date": "2018.08.18", "title": "Перник: Ще се проведе традиционният събор на село Черна гора"}
{"url": "http://www.focus-news.net/news/2018/08/18/2557393/plovdiv-ostava-zavishena-opasnostta-ot-svlachishta-i-srutishta-po-patishtata-v-planinskite-rayoni-v-oblastta.html", "text": "Остава завишена опасността от образуване на свлачища и срутища по пътищата в планинските райони в Пловдивска област. Това съобщиха за  Радио „Фокус“-Пловдив  от Областно пътно управление-Пловдив и призоваха водачите да шофират внимателно и да спазват въведените ограничения. Най-рискови са направленията Бачково-Нареченски бани, Кричим-Девин и Югово-Лъки.  \r\nДо 15 септември движението по пътя Пловдив-Асеновград, в участъка от изхода на областния център до Асеновград, ще се извършва двупосочно в едното платно, поради ремонтни дейности. Движението по пътя Югово-Лъки също се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Остава валидно ограничението за преминаване на камиони, по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Остава забранено и преминаването на тежкотоварни моторни превозни средства над 12 тона по пътя Поповица-Болярци.  \r\nПътните настилки в Пловдив и в областта са сухи. Движението се извършва с нормална интензивност. \r\nВ град Пловдив е забранено преминаването на моторни превозни средства по ул. „Гладстон“ в участъка от ул. „Преслав” до ул. „Петко Д. Петков“, заради ремонтни дейности в подлеза под Централна поща.  Срокът за завършването им е до 30 ноември. Затворена за движение е ул. „Брезовско шосе“ във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия № 12 от основния вътрешноградски транспорт. \r\nМария РУСЕВА", "date": "2018.08.18", "title": "Пловдив: Остава завишена опасността от свлачища и срутища по пътищата в планинските райони в областта"}
{"url": "http://www.focus-news.net/news/2018/08/18/2557390/ria-novosti-pekin-protestira-vav-vrazka-s-publikatsiya-na-doklad-za-kitayskata-armiya-ot-pentagona.html", "text": "Пекин изрази протест във връзка с публикуването на доклад в САЩ за въоръжените сили на Китай, заяви официалният представител на Министерството на външните работи на Китай Лу Кан, предава  РИА Новости . \r\nДокладът за китайската армия е публикуван в петък и в него се изказва предположение, че Пекин обучава своите въоръжени сили за „удари против САЩ и съюзниците“. \r\n„В горепосочения доклад на САЩ не се отчитат реалните факти, правят се абсурдни коментари относно военното строителство на Китай, а също и безотговорни заявления относно суверенитета и териториалната цялост на Китай. Китайската страна изразява категоричен протест във връзка с това“, се казва в заявлението на Лу Кан, публикувано на уебсайта на външнополитическото ведомство на Китай. \r\nВ съобщението се подчертава, че Пекин твърдо се придържа към мирен път на развитие, а неговата военна политика е носи строго отбранителен характер. \r\n„Провеждането на военно строителство с цел защита на независимостта, държавния суверенитет и териториалната цялост е законно право на всяка суверенна държава и е напълно оправдано. В това няма нищо, което заслужава порицание“, се казва също в заявлението. \r\nПредставителят на китайското външно министерство призовава САЩ да отхвърлят мисленето от Студената война“ и остарялата концепция за „игра с нулева сума“, да оценява стратегическите намерения и военното строителство на Китай обективно и рационално и да прекрати ежегодното публикуване на „безотговорни доклади“. Лу Кан също призовава Вашингтон да съдейства с реални действия стабилното развитие на двустранните отношения. \r\nПо-рано от Министерството на отбраната на Китай определиха доклада на Пентагона като абсурден, отбелязвайки, че той се основава на догадки и нанася щети на отношенията между двете страни. \r\nПревод и редакция:", "date": "2018.08.18", "title": "РИА Новости: Пекин протестира във връзка с публикация на доклад за китайската армия от Пентагона"}
{"url": "http://www.focus-news.net/news/2018/08/18/2557395/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е ясно и тихо. Сутрешните температури са между 8 и 15 градуса. Работят 1,2 и 4 линии на лифта в Пампорово в Родопите, кабинковият лифт „Ястребец“ и Ситняковският лифт в Рила. На Витоша работят кабинковият лифт от Симеоново и Драгалевският лифт. \r\nПрез изминалото денонощие няма регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.18", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/18/2557396/varna-29-godishen-mototsikletist-e-zaginal-na-myasto-sled-kato-e-izlyazal-ot-patnoto-platno-na-avtomagistrala-hemus-v-rayona-devnya.html", "text": "На 17 август в 19.22 часа, е получена информация, че на автомагистрала „Хемус“, в района на кв. „Повеляново“ край Девня е станало пътнотранспортно произшествие с мотоциклетист. Това съобщиха от  ОДМВР-Варна . Полицейският екип, изпратен на мястото, е констатирал, че вследствие на несъобразена скорост мотоциклетист с „Ямаха R6“ е излязъл вдясно извън платното за движение, където е паднал. 29-годишният мъж е загинал на място. По случая е образувано досъдебно производство.", "date": "2018.08.18", "title": "Варна: 29-годишен мотоциклетист е загинал на място, след като е излязъл от пътното платно на автомагистрала „Хемус\" в района Девня"}
{"url": "http://www.focus-news.net/news/2018/08/18/2557399/burgas-edin-chovek-e-postradal-pri-predizvikan-ot-gazova-butilka-pozhar-v-grada.html", "text": "Газова бутилка е причинила пожар в Бургас. Това съобщи за  Радио „Фокус“-Бургас  дежурният в Общината. По думите му пожарът се е станал на ул. „Калоян“ в ж. к. „Възраждане“. „При инцидента има един пострадал“, посочи още дежурният. \r\nМария ГЕОРГИЕВА", "date": "2018.08.18", "title": "Бургас: Един човек е пострадал при предизвикан от газова бутилка пожар в града"}
{"url": "http://www.focus-news.net/news/2018/08/18/2557398/veliko-tarnovo-ne-e-natovaren-e-trafikat-po-osnovnite-ulitsi-i-bulevardi-v-oblastniya-grad.html", "text": "Не е натоварен е трафикът по основните улици и булеварди във Велико Търново в сутрешните часове. Движението се осъществява нормално, предаде репортер на  Радио „Фокус“ – Велико Търново .Температурата на въздуха е 17 градуса. По-интензивно е движението в района на пътен възел „Качица“, Южен пътен възел, както и по околовръстния път, който съвпада с главен път София – Варна. Екипи на полицията следят за правилното осъществяване на движението. Патрули има на входовете и изходите на града. \r\nПроходът на Републиката е отворен за движение на всички превозни средства. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. В едната лента се осъществява движението в участъка от пътя между Твърдица и Елена от км 47+800 до км 48+000. Причината е пропадане на пътното платно и наличие на свлачище. Ограничението е валидно до 11 януари 2019 година. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево \r\nМария НЕДЕВА", "date": "2018.08.18", "title": "Велико Търново: Не е натоварен е трафикът по основните улици и булеварди в областния град"}
{"url": "http://www.focus-news.net/news/2018/08/18/2557402/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-oblastniya-tsentar.html", "text": "Ограничение за товарни автомобили над 5 тона е въведено в участък от пътя между село Драгановци и Габрово. Причината е ремонт на пътно съоръжение при км 18 + 693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се организира по обходен маршрут. Товарните автомобили над 5 тона се отклоняват на пътен възел „Попови“ по път III  – 5004 към село Рязковци, през село Козирог към Севлиево. Поставена е необходимата сигнализация. Срокът за приключване на ремонтните дейности е до 12 септември. \r\nОстава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на прохода Шипка. Ограничено е движението по пътя Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срокът за приключване на дейностите е 31 октомври. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 август. Ограничено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско – Малък Вършец – при км 46+800, по общинския път до път III-403 в с. Малък Вършец. \r\nМария НЕДЕВА", "date": "2018.08.18", "title": "Габрово: Ограничение за товарни автомобили над 5 тона е въведено в участък от пътя между село Драгановци и областния център"}
{"url": "http://www.focus-news.net/news/2018/08/18/2557401/varna-mototsikletistat-postradal-pri-katastrofata-na-bul-8-mi-primorki-polk-e-pochinal-v-bolnitsata.html", "text": "Около 21.15 ч. на 17 август 2018 г. е получено съобщение, че 33-годишният мотоциклетист, пострадал в тежко пътнотранспортно произшествие, станало на бул. \"8-ми приморки полк\" във Варна, в района на нов хипермаркет по пътя за Виница, е починал в болницата. Това съобщиха от  ОДМВР-Варна .  По случая е води досъдебно производство.", "date": "2018.08.18", "title": "Варна: Мотоциклетистът, пострадал при катастрофата на бул. \"8-ми приморки полк\", е починал в болницата"}
{"url": "http://www.focus-news.net/news/2018/08/18/2557404/blagoevgrad-bez-problemi-se-osashtestvyava-preminavaneto-prez-gkpp-kulata-nyama-danni-za-obrazuvane-na-koloni-ot-avtomobili.html", "text": "Без проблеми се осъществява преминаването през  ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване на колони от автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.08.18", "title": "Благоевград: Без проблеми се осъществява преминаването през  ГКПП „Кулата“, няма данни за образуване на колони от автомобили"}
{"url": "http://www.focus-news.net/news/2018/08/18/2557397/reuters-si-dzinpin-shte-poseti-severna-koreya-sledvashtiya-mesets.html", "text": "Президентът на Китай Си Дзинпин ще посети Пхенян следващия месец по покана на севернокорейския лидер Ким Чен-ун да присъства на тържествата по случай 70-ата годишнина от основаването на Северна Корея, съобщава сингапурското издание Straits Times, предава  Reuters . \r\nТова ще бъде първата визита на китайския лидер в столицата на Северна Корея, след като пое властта през 2012 година и тя ще е 13 години след последното посещение на китайски президент, когато предшественика на Си Хю Дзинтао беше в Пхенян през 2005 година, отбелязва вестникът. \r\nStraits Times не споменава откъде разполага с информацията, а от външното министерство на Китай все още не са коментирали. \r\nТържествата в Северна Корея трябва да се състоят на 9 септември и според информацията на изданието визитата на Си все още не е напълно сигурна. \r\nПревод и редакция:", "date": "2018.08.18", "title": "Reuters: Си Дзинпин ще посети Северна Корея следващия месец"}
{"url": "http://www.focus-news.net/news/2018/08/18/2557405/ea-daily-mig-41-ruskata-korporatsiya-sazdava-prihvashtach-ot-novo-pokolenie.html", "text": "Руската самолетостроителна корпорация „МиГ“ започна опитно-конструкторски работи по създаването на изтребител-прихващач от ново поколение ПАК ДП (перспективен авиационен комплекс за далечно прихващане). Това заяви генералният директор на корпорацията Илия Тарасенко, предава  руската информационна агенция EA Daily . \r\nПо думите на Тарасенко, проектът се осъществява под егидата на Обединената авиостроителна корпорация (ОАК), целият комплекс от работата се води интензивно и в скоро време резултатите ще бъдат представени пред обществеността. \r\n„Проектът ПАК ДП се намира в стадий на опитно-конструкторски работи“, заяви директорът на „МиГ“. \r\nТой отбеляза също, че новият изтребител трябва да замени МиГ-31, чийто жизнен цикъл завършва след 10 години, а после ще трябва да бъде заменен. Именно него трябва да смени новият самолет ПАК ДП, който  също така носи името МиГ-41. \r\nКакто предава ТАСС, по-рано опитно-конструкторските работи по създаването на нов прихващач бяха анонсирани от бившия главнокомандващ на Въздушно-космическите сили (ВКС) на Русия и председател на Комитета на Съвета на федерацията по отбрана и сигурност Виктор Бондарев. \r\nПо-късно корпорация „МиГ“ потвърди информацията и добави, че освен пилотируемия вариант на този самолет се разглежда и създаването на безпилотна машина, която може да изпълнява бойни задачи даже и в космическото пространство. \r\nПревод и редакция:", "date": "2018.08.18", "title": "EA Daily: МиГ-41: Руската корпорация създава прихващач от ново поколение"}
{"url": "http://www.focus-news.net/news/2018/08/18/2557407/blagoevgrad-dvizhenieto-po-glaven-pat-e-79-v-uchastaka-mezhdu-selo-zheleznitsa-i-simitli-se-osashtestvyava-v-edna-lenta-poradi-kosene-i-izsichane-na-hrasti.html", "text": "Движението по път главен път E-79 в участъка между село Железница и Симитли, от км 372+000 до км 374+000, се осъществява в една лента зпоради косене и изсичане на храсти. Това съобщиха за  Радио „Фокус“ – Пирин  от Областно пътно управление – Благоевград. Призовават се водачите да се движат с повишено внимание и съобразена скорост, спрямо създадената организация на движение до края на деня. Интензивен е трафикът по автомагистрала „Струма“ и главен път Е-79 в Благоевградска област, и в двете посоки, както и по второкласен път 19 в участъка Симитли – Гоце Делчев, в посока от и за Банско. В областта не се извършват ремонтни дейности по републиканската пътна мрежа. Няма регистрирани тежки пътни инциденти в региона. \r\nТрафикът е интензивен по входните и изходните пътни артерии на областния център. Колони от автомобили се образуват на моменти в районите около жп и автогарата. Натоварено е движението по булевардите „Св. Димитър Солунски“ и „Васил Левски“, но не се образуват задръствания. През нощта не са регистрирани тежки инциденти в града. Автобусите на градския транспорт се движат по разписание. \r\nЛивия НИНОВА", "date": "2018.08.18", "title": "Благоевград: Движението по главен път Е-79 в участъка между село Железница и Симитли се осъществява в една лента, поради косене и изсичане на храсти"}
{"url": "http://www.focus-news.net/news/2018/08/18/2557403/yeni-safak-turskata-upravlyavashta-partiya-na-spravedlivostta-i-razvitieto-provezhda-6-iya-si-redoven-kongres.html", "text": "Турската управляваща „Партия на справедливостта и развитието“ (ПСР) ще проведе 6-ия си редовен конгрес в събота в Анкара, пише  електронното издание на вестник Yeni Safak . \r\nИзданието пише, че партията ще промени вътрешните си правила в съответствие с новата президентска система в Турция. Според тях, членовете на президентския кабинет ще влязат в състава на Централния борд за изпълнение и решения (ЦБИР), който ще има правомощия да разформирова местни организации на партията. \r\nОбщо 1457 делегати ще гласуват за нов ЦБИР, съставен от 50 члена. \r\nГоворителят на ПСР Махир Юнал по-рано заяви, че най-малко половината членове на ЦБИР ще бъдат променени на 6-ия конгрес. \r\nНа конгреса са поканени 52 държавни глави, както и високопоставени представители на чуждестранни дипломатически мисии. \r\nПСР провежда подобни мероприятия веднъж на всеки три години. Последният беше през септември 2015 година. \r\nПрез май 2017 година ПСР проведе извънреден конгрес след историческото одобрение на редица конституционни промени през април. В хода на мероприятието президентът Реджеп Таийп Ердоган бе преизбран като председател на партията. \r\n„Йени Шафак“ припомня, че след основаването на партията през 2001 година, ПСР спечели две трети от местата в парламента на изборите през ноември 2002 година, с което стана първата партия, която спечели мнозинство от повече от десет години. Докато беше премиер, Ердоган изведе ПСР до победи на парламентарните избори през 2007 и 2011 година, всеки път с по-голям дял от гласовете. Фракцията се представи добре и на местните избори през 2004, 2009 и 2014 година, като си осигури 18 от 30 кметски поста в по-големите градове. \r\nПревод и редакция:", "date": "2018.08.18", "title": "Yeni Safak: Турската управляваща „Партия на справедливостта и развитието“ провежда 6-ия си редовен конгрес"}
{"url": "http://www.focus-news.net/news/2018/08/18/2557408/ria-novosti-sasht-zaplashiha-irak-sas-sanktsii-sayuznitsite-se-karat-zaradi-iran.html", "text": "Противоречията между САЩ и съюзника им в Близкия Изток нарастват заради въведените от Вашингтон санкции срещу Иран. Багдад отказва да съблюдава санкционния режим в пълния му обем във връзка с необходимостта да поддържа търговията с Иран и властите на САЩ заплашват да въведат ограничителни мерки срещу страна, в която са разположени повече от пет хиляди американски военнослужещи, е заявил високопоставен иракски дипломат, работещ във Вашингтон, пред  РИА Новости . \r\nПо думите му, „САЩ разбират цялата сложност на взаимоотношенията между Ирак и Иран“, но „продължават да оказват натиск“. Източникът констатира, че Багдад е в ситуация, когато трябва да поддържа добри отношения както със САЩ, така и с Иран. А в условията на провежданата от администрацията на Тръмп агресивна политика по отношение на Техеран, на Багдад му е все по-трудно да поддържа баланс. \r\nПревод и редакция:", "date": "2018.08.18", "title": "РИА Новости: САЩ заплашиха Ирак със санкции: съюзниците се карат заради Иран"}
{"url": "http://www.focus-news.net/news/2018/08/18/2557369/klientite-na-faliraloto-zastrahovatelno-druzhestvo-olimpik-koito-ne-sa-sklyuchili-dogovor-s-drug-zastrahovatel-ostavat-bez-grazhdanska-otgovornost.html", "text": "От днес клиентите на фалиралото кипърско застрахователно дружество „Олимпик“, които не са сключили договор с друг застраховател, остават без „Гражданска отговорност“. Засегнати от фалита на дружеството са 197 551 българи, като стойността на прекратените полици на компанията в България е 9 350 000 лв. МВР обяви, че дава няколко дни гратисен период шофьорите, които не са сключили нови застраховки. В този период те няма да бъдат глобявани, а само предупреждавани. Около полунощ десетки шофьори, недоволни от фалита на дружеството, протестираха с автомобилите си пред сградата на Народното събрание.", "date": "2018.08.18", "title": "Клиентите на фалиралото застрахователно дружество „Олимпик“, които не са сключили договор с друг застраховател, остават без „Гражданска отговорност“"}
{"url": "http://www.focus-news.net/news/2018/08/18/2557406/kyustendil-dvizhenieto-po-patya-v-rayona-na-rilskiya-manastir-se-osashtestvyava-v-edna-lenta-poradi-svlichane-na-skalna-masa.html", "text": "Движението по път III-107 в района на Рилския манастир от км 27+600 до км 27+800 се осъществява в една лента поради свличане на скална маса на пътното платно, до 31 август. Това съобщиха за  Радио „Фокус“  от Областно пътно управление – Кюстендил. Интензивен е трафикът по основните пътни направления в Кюстендилска област и особено по пътя за светата обител, по повод църковния празник, който отбелязваме днес – Успение на св. Иван Рилски. \r\nДвижението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут през Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци и е със срок до края на този месец. \r\nДвижението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението. Предвидено е дейностите там да приключат до 8 септември. \r\nЛивия НИНОВА", "date": "2018.08.18", "title": "Кюстендил: Движението по пътя в района на Рилския манастир се осъществява в една лента поради свличане на скална маса"}
{"url": "http://www.focus-news.net/news/2018/08/18/2557411/varna-normalno-se-osashtestvyava-dvizhenieto-po-republikanskata-patna-mrezha-na-teritoriyata-na-oblastta.html", "text": "Нормално се осъществява движението по републиканската пътна мрежа на територията на Варна и областта, предаде репортер на  Радио „Фокус“ – Варна . Времето е ясно, видимостта е добра.  \r\nТрафикът в посока София, Добрич и Бургас се осъществява без въведени допълнителни ограничения. Ограничено е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът преминава в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път Девня – Суворово от км 0+000 до км 10+811, както и по пътя Вълчи дол – Суворово от км 26+680 до км 36+280, като движението се осъществява с повишено внимание поради ремонтни дейности. Работи се и по третокласния път Блъсково – Черноок от км 30+000 до км 18+000. Заради извършвания частичен ремонт по асфалтовата настилка движението се осъществява съобразно създадената временна организация на движение и се регулира от сигналисти. \r\nМарияна ВАЛЕНТИНОВА", "date": "2018.08.18", "title": "Варна: Нормално се осъществява движението по републиканската пътна мрежа на територията на областта"}
{"url": "http://www.focus-news.net/news/2018/08/18/2557413/veliko-tarnovo-osem-mazeta-na-kashti-sa-otvodnyavani-v-gorna-oryahovitsa-vsledstvie-na-prolivniya-dazhd.html", "text": "Осем мазета на къщи са отводнявани от пожарникари и спасители от сектор „Спeциaлизиpaни oпepaтивни дeйнocти“ в Горна Оряховица вследствие на проливния дъжд. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Пожарникарите са се отзовали на сигналите между 19.00 и 20.00 часа снощи. Екипите са действали своевременно и са отводнили помещенията с мотопомпи.  \r\nПо същото време е получено и съобщение за паднало дърво на главен път Велико Търново – Русе, в района на село Куцина, община Полски Тръмбеш. Падналото дърво е отстранено с моторна режеща техника от пътното платно от трима пожарникари. \r\nПо-рано през деня, екипи на Районните пожарни служби в областта са се отзовали на два сигнала за горящи сухи треви в землищата на село Совата, община Свищов, и на Павликени. \r\nМария НЕДЕВА", "date": "2018.08.18", "title": "Велико Търново: Осем мазета на къщи са отводнявани в Горна Оряховица вследствие на проливния дъжд"}
{"url": "http://www.focus-news.net/news/2018/08/18/2557400/tass-broyat-na-zhertvite-ot-srutvaneto-na-mosta-v-genua-narasna-do-41-dushi.html", "text": "Броят на жертвите от падането на моста в Генуа нарасна до 41 души, съобщи в събота агенция ANSA, предава  ТАСС . \r\nПо-рано се знаеше, че в резултат от срутването, случило се във вторник, са загинали 38 души. \r\nПревод и редакция:", "date": "2018.08.18", "title": "ТАСС: Броят на жертвите от срутването на моста в Генуа нарасна до 41 души"}
{"url": "http://www.focus-news.net/news/2018/08/18/2557410/zam-kmetat-na-sofiya-evgeni-krusev-dvizhenieto-po-bul-hristofor-kolumb-shte-bade-otvoreno-v-ponedelnik-a-vav-vtornik-zapochva-remontat-na-iztochnata-tangenta.html", "text": "Цялостно движението по бул. „Христофор Колумб“ ще бъде отворено в понеделник. Това каза пред журналисти зам.-кметът на София по направление транспорт Евгени Крусев на проверката на ремонтните дейности по бул. „Христофор Колумб“, предаде репортер на  Агенция „Фокус“ . „Във вторник започва ремонтът на Източната тангента в участъка от кръговото на ул. „Продан Таракчиев“ до кв. „Христо Ботев“. Там също движението ще бъде затворено цялостно“, посочи той и допълни, че ще бъдат пропускани само автомобилите на хората, които имат работа в района. „Днес започна полагането на износващия пласт асфалт. Сигурно ще се работи до късните часове. Асфалтът трябва да бъде положен на цяло, без да се прекъсва технологичният процес. За утре остават довършителни дейности, като маркировка и вертикална сигнализация“, обясни зам.-кметът. „Днес сме ангажирали екипи на „Пътна полиция“ и им благодарим. Те ни съдействат активно, в района има много логистични бази, които са предварително уведомени“, коментира Евгени Крусев. „Правим информационната кампания заедно с район „Искър“, за да се знае и да не се преминава по новия асфалт, защото му трябват поне 10 часа, за да набере якост и здравина“, уточни той. „Гаранционният срок на ремонта на бул. „Христофор Колумб“ е 5 години. На практика изграждаме изцяло нов булевард, правим тротоари и осветление, които изобщо ги нямаше. Строителят има ангажимент, ако нещо възникне, да го поправя за негова сметка и да носи пълната отговорност за това“, обяви Крусев. „През почивните дни работят над 5 асфалтови бази в София. Асфалтира се по бул. „България“, текат ремонтните работи по бул. „Пенчо Славейков“ и бул. „Арсеналски“, изтъкна зам.-кметът. „Мобилизацията ни е пълна, за да можем да приключим дейностите за първия учебен ден и когато трафикът се увеличи, да можем да посрещнем автомобилите“, каза още той. \r\nБиляна ИВАНОВА", "date": "2018.08.18", "title": "Зам.-кметът на София Евгени Крусев: Движението по бул. „Христофор Колумб“ ще бъде отворено в понеделник, а във вторник започва ремонтът на Източната тангента"}
{"url": "http://www.focus-news.net/news/2018/08/18/2557415/gd-granichna-politsiya-intenziven-e-trafikat-na-vsichki-gkpp-na-balgaro-gratskata-i-balgaro-rumanskata-granitsa-kakto-i-na-gkpp-kalotina-i-gkpp-kapitan-andreevo.html", "text": "Интензивен е трафикът на всички гранични контролно-пропускателни пунктове (ГКПП) на българо-гръцката граница. Това съобщиха от пресцентъра на  ГД \"Гранична полиция\" . На границата със Сърбия трафикът е интензивен на ГКПП \"Калотина\" на изход за леки автомобили. На българо-румънската граница трафикът е интензивен на вход за леки автомобили на всички контролно-пропускателни пунктове. На ГКПП \"Kапитан Андреево\" на българо-турската граница  трафикът е интензивен на изход за товарни и на вход за леки автомобили. \r\nНа българо-македонската граница трафикът е нормален на всички гранични контролно-пропускателни пунктове. \r\nПо информация на дружеството \"Дунав мост-Видин – Калафат\" АД, до 25 август 2018 г. е извършван ремонт на участък от пътя преди граничния пункт на моста. За този период временно движението се осъществява двупосочно в едно платно.", "date": "2018.08.18", "title": "ГД \"Гранична полиция\": Интензивен е трафикът на всички ГКПП на българо-гръцката и българо-румънската граница, както и на ГКПП \"Калотина\" и ГКПП \"Kапитан Андреево\""}
{"url": "http://www.focus-news.net/news/2018/08/18/2557414/anadolskata-agentsiya-kitay-zayavi-che-podkrepya-turtsiya.html", "text": "Пекин вярва в способността на Турция да преодолее временните икономически трудности, заявиха от Министерството на външните работи на Китай, цитирани от  „Анадолската агенция“ . \r\nПредставителят на външнополитическото ведомство Лу Кан призова всички страни да разрешат разногласията си чрез диалог. По неговите думи, Пекин следи внимателно процесите около турската икономика. \r\n„Турция е страна с развиваща се пазарна икономика. Стабилността и развитието на Турция са важни за мира и стабилността в региона“, заяви Лу Кан. \r\nПредставителят на министерството отбеляза, че Пекин винаги е придавал голямо значение на сътрудничеството с Анкара в икономическата и финансовата сфери. \r\nКитай поддържа реализацията на съвместните проекти на компании от двете страни в съответствие с правилата на пазарната икономика, отбеляза Лу Кан. \r\nПревод и редакция:", "date": "2018.08.18", "title": "„Анадолската агенция“: Китай заяви, че подкрепя Турция"}
{"url": "http://www.focus-news.net/news/2018/08/18/2557412/zam-kmetat-na-sofiya-evgeni-krusev-remontat-na-ul-graf-ignatiev-shte-priklyuchi-eventualno-v-kraya-na-oktomvri-valezhite-vazprepyatstvaha-deynostite.html", "text": "Ремонтът на ул. „Граф Игнатиев“ ще приключи евентуално в края на октомври. Казвам евентуално поради факта, че в началото на предния месец имаше много валежи, които до известна степен възпрепятстваха дейностите. Това каза пред журналисти зам.-кметът на София по направление транспорт Евгени Крусев на проверката на ремонтните дейности по бул. „Христофор Колумб“, предаде репортер на  Агенция „Фокус“ . „Строителите правят всичко възможно да наваксат, но след известно време ще можем да преценим дали ще успеят“, коментира той. „По ул. „Граф Игнатиев“ се работи изключително интензивно. Вече се работи по релсовия път в зоната на кръстовището на ул. „Г. Раковски“ и ул. „Граф Игнатиев“. Очакваме в началото на септември да бъде готово кръстовището“, обясни Евгени Крусев. „Поетапно ще излизат отделни подобекти. Редят се плочи по пл. „Гарибалди“ и пл. „Славейков“. Много активно започна реденето на бетонни плочи в градинката на църквата „Св. Седмочисленици“, посочи зам.-кметът. „Ул. „Солунска“, между ул. „Витоша“ и ул. „Ангел Кънчев“ вече е абсолютно свободна за движение. Правим всичко възможно ул. „Солунска“ да бъде пусната и до пл. „Славейков“, каза още Крусев. \r\nБиляна ИВАНОВА", "date": "2018.08.18", "title": "Зам.-кметът на София Евгени Крусев: Ремонтът на ул. „Граф Игнатиев“ ще приключи евентуално в края на октомври, валежите възпрепятстваха дейностите"}
{"url": "http://www.focus-news.net/news/2018/08/18/2557409/direktorat-na-muzeya-kam-rilskiya-manastir-zhivka-mantarkova-moshtite-na-sveti-ivan-rilski-sa-iztochnik-na-mnogo-chudesa.html", "text": "Мощите на свети Иван Рилски са източник на много случващи се чудеса. Това каза пред  Радио „Фокус” – Кюстендил  Живка Мантаркова, директор на музея към Рилския манастир. По думите й хора от цялата страна и от чужбина се покланят пред чудотворните мощи на свети Иван Рилски и чудесата продължават да се случват, като много от тях се записват в специална книга. Нетленните мощи на светеца се съхраняват в главната манастирска църква.  \r\nТри църковни празника са посветени на свети Иван Рилски. Единият е свързан с блаженото му представяне пред Господ и се отбелязва на 18 август. Другите два празника са на 1 юли и 19 октомври. „В края на Х век, по внушение на свети Иван Рилски, неговите последователи намират гроба му. Той се намира на старата постница. Тя е на около 4 км от сегашния манастир. С отварянето на гроба намират тялото на светеца нетленно и благоуханно”, посочи Живка Мантаркова. \r\nВенцеслав ИЛЧЕВ", "date": "2018.08.18", "title": "Директорът на музея към Рилския манастир Живка Мантаркова: Мощите на свети Иван Рилски са източник на много чудеса"}
{"url": "http://www.focus-news.net/news/2018/08/18/2557418/mvr-5-dushi-sa-zaginali-a-26-sa-raneni-pri-katastrofi-v-stranata-prez-izminaloto-denonoshtie.html", "text": "5 души са загинали, а 26 са ранени при 23 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 1 тежко и 55 леки пътни инцидента, при които има един пострадал. От началото на годината при инциденти на пътя са загинали 356 души, а 5244 са ранени.", "date": "2018.08.18", "title": "МВР: 5 души са загинали, а 26 са ранени при катастрофи в страната през изминалото денонощие"}
{"url": "http://www.focus-news.net/news/2018/08/18/2557417/sitel-makedoniya-skopie-otbelyazva-26-godini-ot-sazdavaneto-na-armiyata-na-republika-makedoniya.html", "text": "Макар и с напълно противоположни позиции по отношение на предстоящия референдум, политическото ръководство на Македония в събота се обедини в поздравленията по повод Деня на Армията 18 август и отбелязването на 26-ата годишнина от създаването на въоръжените сили на страната, предава  скопският телевизионен канал „Сител“ . \r\nПред висшето ръководство на Армията и пред дипломатическия корпус, политиците са съгласни в едно – Армията е основен стожер и стълб на македонския интегритет и суверенитет. \r\nСпоред президента и върховен главнокомандващ на въоръжените сили Георги Иванов предизвикателствата в наше време произтичат от съвременните технологии, мигрантската криза, както и заплахите от радикални лица и групи, а на Балканите отново се говори за корекции на границите и размяна на територии, при което се забравя, че това създава негативна верижна реакция. \r\nНа мероприятието проведена в района на Генералния щаб, Иванов призова и за повишаване на инвестициите в отбраната. Той подчерта, че са важни инвестициите в съвременни технологии заради новите хибридни заплахи, а най-важното, както каза Иванов, е инвестицията в подобряване на жизнения стандарт на армията. Добавете и че военното лидерство винаги трябва да бъде имунизирано срещу партиен и политически натиск. \r\nНа свършеното досега и на приоритетите на министерството по време на нейния мандат се позовава вицепремиерът и министър на отбраната Радмила Шекеринска. Тя смята, че ползите от членството в НАТО са многобройни и отправи и послание във връзка с предстоящия референдум. \r\nОт името на ВМРО-ДПМНЕ, Деня на АРМ поздрави и председателят на партията Християн Мицковски. Чрез социалните мрежи освен другото той заяви, че страната трябва да се грижи повече за военнослужещите, а подкрепата от държавата и предоставянето на базови условия за безпроблемна работа трябва да бъде приоритет. \r\n„Затова е важна и защитата на тази институция като важен елемент на националната идентичност на нашата държава и народ, заплашен от договора, постигнат от македонското правителство. АРМ, както и всички други институции в държавата, съдържат в себе си думата Македония и трябва да продължат да бъдат носители и същността на нашето съществуване“, пише Мицковски. \r\nНа централното тържество за Деня на АРМ, генералния щаб на армията има нов началник. След изтичане на тригодишния мандат на досегашния първи човек Методий Величковски за нов началник с указ от президента Иванов е назначен генерал-майор Васко Джурчиновски. Новият началник на ГЩ досега заемаше поста постоянен военен представител на АРМв централата на НАТО в Брюксел. \r\nПревод и редакция:", "date": "2018.08.18", "title": "“Сител“ (Македония): Скопие отбелязва 26 години от създаването на Армията на Република Македония"}
{"url": "http://www.focus-news.net/news/2018/08/18/2557419/otets-stefan-yordanov-arhiereyskoto-namestnichestvo-pazardzhik-paraklisat-sv-sv-flor-i-lavar-v-rayona-na-selo-debrashtitsa-e-edinstveniyat-s-tova-ime-na-tseliya-balkanski-poluostrov.html", "text": "Параклисът „Св. св Флор и Лавър“ в района на село Дебращица отбелязва храмовия си празник. Това съобщи за  Радио „Фокус“ – Пазарджик  отец Стефан Йорданов от Архиерейското наместничество в Пазарджик и свещеник в параклиса. Той уточни, че параклисът „Св. св Флор и Лавър“ е единственият с това име на целия Балкански полуостров. „Тук са се случвали много чудеса – деца, които имат проблеми с говора, проговарят, жени се сдобиват с рожба“, каза също отец Стефан. Той обясни, че параклисът е изцяло обновен. Той е създаден на мястото на мъжки манастир, съществувал там преди турското нашествие. След разрушаването на манастира от турците, през 1908 година на мястото му е изграден малък параклис от монаха Елисей. През 70-те години на ХХ век е забранено да се служи в него и той запада. Възстановен е през 1996 година и оттогава всяка година на 18 август в него се отбелязва празника на светците Флор и Лавър, които са известни каменоделци, спасили чрез молитвите си дете от ослепяване. \r\nРадослава МУРДЖЕВА", "date": "2018.08.18", "title": "Отец Стефан Йорданов, Архиерейското наместничество - Пазарджик: Параклисът „Св. св Флор и Лавър“ в района на село Дебращица е единственият с това име на целия Балкански полуостров"}
{"url": "http://www.focus-news.net/news/2018/08/18/2557422/sofiya-pri-tunel-vitinya-na-avtomagistrala-hemus-v-posoka-varna-se-e-obrazuvala-kilometrichna-kolona-ot-avtomobili.html", "text": "При тунел \"Витиня\" на автомагистрала \"Хемус\" в посока Варна се е образувала километрична колона от автомобили. Това съобщи слушател на  Радио \"Фокус\" .", "date": "2018.08.18", "title": "София: При тунел \"Витиня\" на автомагистрала \"Хемус\" в посока Варна се е образувала километрична колона от автомобили"}
{"url": "http://www.focus-news.net/news/2018/08/18/2557420/kyustendil-zasileno-e-politseyskoto-prisastvie-v-rayona-na-sedemte-rilski-ezera-poradi-provezhdaneto-na-sabor-na-byaloto-bratstvo.html", "text": "До 20 август на Седемте рилски езера се провежда събор на Бялото братство, като в района на събора и по маршрута за придвижване на участниците и гостите на събитието има засилено полицейско присъствие. Това съобщиха за  Радио „Фокус“ – Пирин  от Областна дирекция на МВР – Кюстендил. Целта е да не се допускат инциденти и нарушения на обществения ред, които да помрачат празника. Служители на Районно управление на МВР - Дупница и допълнителни сили ще проведат специализирана полицейска операция. \r\nЛивия НИНОВА", "date": "2018.08.18", "title": "Кюстендил: Засилено е полицейското присъствие в района на Седемте рилски езера, поради провеждането на събор на Бялото братство"}
{"url": "http://www.focus-news.net/news/2018/08/18/2557425/pazardzhik-za-22-ri-pat-vav-velingrad-se-provezhda-nadprevara-po-rolkovi-ski-za-kupa-velingrad-siven.html", "text": "Традиционната надпревара по ролкови ски за купа „Велинград-Сивен” се провежда за 22-ри път във Велинград, съобщиха за  Радио „Фокус“-Пазарджик  от  Общината . Стартът за Купа “Велинград-Сивен” е даден в 10.00 часа в центъра на курорта Юндола. Мъжете ще пробягат 19 километра до Белмекен, а юношите старша възраст, девойки и жени ще се състезават на дистанция 9 километра. За останалите възрастови категории – момичета, момчета, девойки и юноши младша възраст и девойки старша възраст плюс ветераните, за които трасето е с дължина 5 километра, стартът е в местността Куртово. Тържественото награждаване на най-добрите състезатели ще се проведе пред спортна база „Белмекен” в 12.30 ч.  \r\nСъстезанието се организира от Община Велинград, Българска федерация по ски, фирма SIVEN, Високопланински спортен комплекс „Белмекен“, сдружение „Биатлон и ски бягане-Славия 1913” и  „Белмекен Мастърс” ООД. \r\nРадослава МУРДЖЕВА", "date": "2018.08.18", "title": "Пазарджик: За 22-ри път във Велинград се провежда надпревара по ролкови ски за купа „Велинград-Сивен”"}
{"url": "http://www.focus-news.net/news/2018/08/18/2557416/dots-kostadin-nushev-bogoslov-v-obraza-lichnostta-i-deloto-na-sv-yoan-rilski-balgarskiyat-narod-vizhda-zhivo-vaplashtenie-na-hristiyanskata-vyara.html", "text": "В образа, личността и делото на св. Йоан Рилски, българският народ вижда живо въплъщение на християнската вяра. Това каза богословът доц. Костадин Нушев в интервю за  Агенция „Фокус“  за Успението на св. Йоан Рилски, което православната църква отбелязва на 18 август. По думите му значението на св. Йоан Рилски е изключително важно. „Неговото място е специално в историята и духовната култура на българския народ. Той е първият пустиножител, голям духовен отец и основател на отшелническото монашество в България. Неслучайно българската православна църква и нашия народ почитат като всебългарски духовен покровител и небесен закрилник на България. След покръстването Рилския манастир, който св. Йоан Рилски създава, продължава и никога не прекъсва своето съществуване дори и през вековете, в които ние българите не сме имали своя държава и самостоятелна българска православна църква“, каза богословът. Той посочи, че неговият завет за монасите и вярващите ни разкрива един най-добър и съвършен начин смисъла на вярата и християнските добродетели. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.18", "title": "Доц. Костадин Нушев, богослов: В образа, личността и делото на св. Йоан Рилски, българският народ вижда живо въплъщение на християнската вяра"}
{"url": "http://www.focus-news.net/news/2018/08/18/2557427/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция-Свищов . Водният стоеж на реката е там 75 см, а температурата на водата е 26.8 градуса.  \r\nДнес отново ще бъде предимно слънчево. Ще духа слаб, в Източна България - до умерен вятър, от север-североизток. Максималните температури ще са предимно между 30° и 35°, в Свищов – 33°.", "date": "2018.08.18", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/18/2557426/ministar-nikolina-angelkova-otkriti-sa-drastichni-narusheniya-na-nyakoi-ot-plazhovete-po-yuzhnoto-chernomorie-kontsesiite-na-10-plazha-shte-badat-prekrateni-ako-ne-otstranyat-problemite.html", "text": "Открити са драстични нарушения на някои  от плажовете по Южното Черноморие - концесиите на 10 плажа ще бъдат прекратени след края на сезона, ако не отстранят проблемите, за които са им издадени предписания. Това каза пред журналисти министърът на туризма Николина Ангелкова по време на проверка на плаж Слънчев бряг - Централен, предаде репортер на  Агенция „Фокус“ . \r\n„На първо място е плаж „Созопол - Буджака“. Там липсват спасители, медицинско обслужване, има допълнителна търговска площ извън схемата, която е одобрена от мен. Наложени са неустойки, дадени са предписания. Предстои последваща проверка. Ако тя покаже, че те не са отстранени, след края на сезона ще стартираме процедура за прекратяване“, обясни министър Ангелкова. По думите ѝ на плажовете „Равда-ХТИ“ и „Равда-НДК“, където също има драстични нарушения и ако проверката и там не покаже, че са отстранени, ще бъде стартирана процедура за прекратяване на концесията. \r\n„Такива нарушения имаме на 4 плажа на територията на община Бяла. Там също сме в хипотезата на липса на спасители и допълнителна търговска площ. За плажа на Албена беше наложена неустойка от 101 хил. лв. за липса на спасители в началото на месец юни, но там така или иначе ще бъдем в процедура на концесия, защото договорът изтича в края на годината“, каза още министърът. \r\nАнгелкова коментира, че драстични нарушения са открити и на централния плаж в Слънчев бряг. „Наложили сме неустойка от 35 хил. лв. за драстични нарушения, свързани с наличието на бетонови площадки около 6 заведения. Там сме дали предписания, защото е абсурдно да има бетонови площадки на плажа“, заяви тя и добави, че при едно от заведенията е установено и наличието на допълнителна търговска площ.  \r\n„С помощта на ДНСК и РДНСК беше установено асфалтов паркинг на територията на плаж „Слънчев бряг-Централен“ пред хотел „Европа“, което е недопустимо, добави министърът.   \r\n„Този плаж също е в групата на тези, които ако не бъдат отстранени предписанията  до края на този сезон, ще се стартира процедура за прекратяване на концесиите. Това не ги освобождава от плащането на неустойките, които са наложени с наши писмаАбсолютно безкомпромисни сме“, заяви Николина Ангелкова.", "date": "2018.08.18", "title": "Министър Николина Ангелкова: Открити са драстични нарушения на някои  от плажовете по Южното Черноморие - концесиите на 10 плажа ще бъдат прекратени, ако не отстранят проблемите"}
{"url": "http://www.focus-news.net/news/2018/08/18/2557423/varna-desetki-dvoyki-sklyuchvat-grazhdanski-brak-v-grada-zaradi-simvolikata-na-datata-18082018-g.html", "text": "Десетки двойки сключват граждански брак във Варна през днешния ден –  18.08.2018 година. Това съобщиха за  Радио „Фокус“ – Варна  от Ритуалната зала във Варна. 18 август е най-желаната дата за сключване на бракове във Варна тази година заради символиката на осмиците. През днешния ден ще работят две ритуални зали, тъй като желаещите за сключване на граждански брак са много – над 30 двойки. Организирани са и изнесени ритуали.  \r\nПо данни на Ритуалната зала през миналата година най-желаната дата за сключване на граждански брак е била 7 юли. При смесените бракове най-често миналата година е имало представители от Украйна, Русия, Беларус, Франция, Англия, Ирландия, Германия, Македония, Турция, Румъния, Сърбия, а от по-екзотичните страни – Перу, Филипините, Колумбия и Мексико. През 2017 година броят на сключените бракове е 1 400. Очакванията са тази година те да бъдат повече. \r\nМарияна ВАЛЕНТИНОВА", "date": "2018.08.18", "title": "Варна: Десетки двойки сключват граждански брак в града заради символиката на  датата 18.08.2018 г."}
{"url": "http://www.focus-news.net/news/2018/08/18/2557424/dzhumhuriet-v-turtsiya-zapochna-iznenadvashtiyat-kongres-na-upravlyavashtata-partiya-koyto-shte-stresne-tseliya-svyat.html", "text": "В Спортната зала „Арена” на турската столица започна „изненадващият” конгрес на управляващата Партия на справедливостта и развитието (ПСР), пише  вестник „Джумхуриет” . Определението идва от очакванията и оценката, че „форумът ще отправи изненадващо послание към целия свят”. \r\nВстъпително изказване направи заместник генералният председател на ПСР Мустафа Аташ, който именно определи, че след речта на генералният председател на партията и президент на Турция Реджеп Тайип Ердоган ще бъде „сюрпризиран и стреснат целият свят”. \r\nДа присъстват на конгреса са поканени 52-ма държавни глави и всички турски политически партии, с изключение на легалната и парламентарно представена кюрдска Демократическа партия на народите (ДПН). Засега има потвърждение за присъствието на представители на 8 политически формации. Добрата пария с лидер Мерал Акшенер е оповестила, че няма да изпрати свои представители. Не е известно също така дали бившият 11-ти турски президент Абдуллах Гюл, който е и един от основателите на ПСР, ще дойде на днешния 6-ти редовен конгрес на партията. \r\nОще от ранните сутрешни часове хиляди привърженици на ПСР се струпват в района на Спортната зала. Полицията е предприела безпрецедентни мерки за сигурност. Ангажирани са десетки екипи на подвижните сили, антитерористичните формирования, охранителната полиция, силите за специални действия, включена е и трафик полицията. \r\nПрограмата предвижда след встъпителното слово на зам.-генералния председател Мустафа Аташ, думата да вземе председателстващият конгреса Мехмет Али Аташ. След това ще бъде прожектиран „опознавателен” филм за успехите на Турция по време на 16-годишното управление на ПСР. \r\nСледва „гвоздеят” на програмата – изказване на Реджеп Тайип Ердоган. След това генералният секретар на ПСР Фатих Шахин ще отчете дейността на партията след последния конгрес. Зам.-генералният председател на ПСР Ведат Демирйоз ще направи отчет на приходите и разходите на партията. След утвърждаването на бюджета, ще бъде извършена промяна в устава на партията, а след избора на ново ръководство Ердоган ще направи заключително изказване. \r\nПревод и редакция:", "date": "2018.08.18", "title": "„Джумхуриет”: В Турция започна „изненадващият” конгрес на управляващата партия, който ще „стресне” целия свят"}
{"url": "http://www.focus-news.net/news/2018/08/18/2557429/varna-festival-na-hvarchilata-se-provezhda-na-plazha-v-rayon-asparuhovo.html", "text": "Фестивал на хвърчилата се провежда за поредна година на плажа в район „Аспарухово“ във Варна. Това съобщиха за  Радио „Фокус“ – Варна  организаторите на инициативата. Фестивалът продължава два дни. Основен принос за провеждането му имат Клуб „Асто – Въздушни чудеса“, Сдружение за опазване на дивата природа и фонд „Култура“ към Община Варна.  \r\nТрадиционно фестивалът се провежда през третия уикенд на август, когато градът привлича многобройни гости от страната и чужбина. Акцент на събитието е Парадът на хвърчилата, по време на който през двата фестивални дни от 10.00 до 17.00 часа участниците от професионални клубове показват най-новите си творения. Парадът на хвърчилата включва демонстрации на оригинални модели, включително обемни и спортни хвърчила, изработени от представители на България, Турция и Украйна. \r\nМарияна ВАЛЕНТИНОВА", "date": "2018.08.18", "title": "Варна: Фестивал на хвърчилата се провежда на плажа в район „Аспарухово“"}
{"url": "http://www.focus-news.net/news/2018/08/18/2557430/ministar-nikolina-angelkova-nyama-stroezh-varhu-dyunite-na-tsentralniya-plazh-v-slanchev-bryag.html", "text": "Няма строеж върху дюните на централния плаж в Слънчев бряг. Това каза пред журналисти министърът на туризма Николина Ангелкова във връзка с медийни публикации, в които се твърди, че се строи върху дюни на централния плаж в Слънчев бряг, предаде репортер на  Агенция „Фокус“ .  \r\n„Проверката на РИОСВ съвместно с нашия екип установи, че няма строеж върху дюните. Ние ще продължим да следим не само за дюните, които трябва да бъдат опазвани, но и за всички дейности, които трябва да се спазват на всички плажове“, заяви министърът на туризма.", "date": "2018.08.18", "title": "Министър Николина Ангелкова: Няма строеж върху дюните на централния плаж в Слънчев бряг"}
{"url": "http://www.focus-news.net/news/2018/08/18/2557432/varna-karpene-na-dupki-se-izvarshva-po-chast-ot-okolovrastniya-pat-na-grada-dvizhenieto-e-zatrudneno.html", "text": "Кърпене на дупки се извършва по част от околовръстния път на Варна, движението в тези участъци е затруднено, предаде репортер на  Радио „Фокус“ – Варна . Трафикът е интензивен и заради извършваните ремонтни дейности се получават задръствания. От „Пътна полиция“ съобщиха, че от началото на деня в града са регистрирани две пътни произшествия, при които няма пострадали граждани, като са нанесени само материални щети по автомобилите. Всички светофарни уредби във Варна функционират нормално. Двата паркинга на Морска гара са затворени заради концерти днес и утре. \r\nПродължават дейностите по реконструкция на улична мрежа на бул. „Осми Приморски полк” в участъка от бул. „Васил Левски” до бул. „Христо Смирненски”, включващ и основен ремонт на пътен възел „Виница” и пешеходния подлез. В тази връзка е затворено западното платно посока  Виница-Варна, като движението се извършва двупосочно в източното платно. Работи се и по трасето на бул. „Васил Левски“ в участъка от „Подвис“ до бул. „Осми Приморски полк“, като там е затворено за движение южното платно, а трафикът преминава двупосочно по северното. \r\nМарияна ВАЛЕНТИНОВА", "date": "2018.08.18", "title": "Варна: Кърпене на дупки се извършва по част от околовръстния път на града, движението е затруднено"}
{"url": "http://www.focus-news.net/news/2018/08/18/2557421/fond-za-strategicheska-kultura-rusiya-balkanite-bezsilieto-na-evropa-i-biznes-podhodat-na-vashington.html", "text": "Изострянето на ситуацията около Косово и живеещите в северната част на страната сърби в първите дни на август не е случайно. Работата не е в това, че Прищина и Европейския съюз не успяха да реализират едно от главните решения в брюкселското споразумение за институционализация на Общността на сръбските общини (ОСО) и дори не в това, че разположените в Косово подразделения на KFOR са приведени в повишена бойна готовност, пише Пьотр Искендеров в материал за  електронното издание на руското списание „Фонд за стратегическа култура“ , представен без редакторска намеса. \r\nПроблемът е много по-дълбок. В текущата нестабилна международна обстановка и самите косовски сърби, Сърбия и Европейския съюз се превърнаха в елементи на глобалната игра, която води администрацията на Доналд Тръмп. Тази игра е по-скоро геоикономическа, отколкото геополитическа. Европейците, оказали се в „обкръжение от търговски фронтове“, в момента не са способни да повлияят на ситуацията дори в своя „заден двор“ – на Балканите. Членът на Билдербергския клуб и радикален глобалист Жак Атали отбелязва, че в наше време геоикономиката измества геополитиката, остаряваща за „новите условия на глобализиращия се свят“. В този свят, Балканите (и по-специално Сърбия) стават арена на голяма международна „перестройка“ в интерес на тази част от промишлено-финансовата върхушка на САЩ, която представлява Тръмп. \r\nЗа това, че Вашингтон при новия домакин на Белия Дом превръща Балканите в един от полигоните на новия модел на международните отношения, свидетелстват резултатите от завършилите наскоро преговори на сръбските представители в американската столица. Особено показателни бяха преговорите между премиера на Сърбия Ана Бърнабич за активизация на политическия диалог между Сърбия и САЩ на търговско-икономическа и финансова основа. \r\nТази линия можеше да се проследи в разговорите на сръбския премиер с министъра на финансите на САЩ, един от архитектите на „търговските войни“ на Вашингтон с Пекин и Брюксел Стивън Мнучин, както и с директора на Световната банка (СБ) американеца Джим Йон Ким. По сведения на белградския вестник „Политика“, срещата между Бърнабич и Ким е преминала „отлично“; президентът на СБ не е пестил комплименти за сръбските гости, хвалейки прогреса, който нейната страна е регистрирала в рейтинга на СБ Doing Business. „Както разбрахме, срещата е продължила по-дълго от планираното и диалогът не е бил прекъсван, което не съответства с традиционната практика на преговори с официални лица на Световната банка. Това е още едно доказателство за това колко е била важна визитата на премиера Бърнабич и за двете страни“, пише „Политика“. \r\nГлавната тема на преговорите на Ана Бърнабич във Вашингтон са били условията за вливането на американски капитал в ключови отрасли на сръбската икономика. Джим Йон Ким е уверил госта, че неговата организация „е открита за сътрудничество“ с Белград, при условие, разбира се, че дейността на сръбския кабинет ще съответства с американските очаквания. А Мнучин е изразил желание да посети Сърбия в разговорите си със Сърбия. \r\nСръбският министър на външните работи Ивица Дачич, в хода на участието си в Белград на церемония, посветена на 100-годишнината на „Деня на Сърбия в САЩ“ (Издигането през 1918 година на сръбското знаме над Белия Дом по повод признаването на югославската държава от Вашингтон), обеща да преодолее „негативното наследство“ в отношенията между Сърбия и Америка. Изказвайки се по време на издигането на сръбското знаме в резиденцията на посланика на САЩ в Сърбия Кайл Скот, Дачич заяви: „Наш дълг е да преодолеем негативното наследство от близкото минало и да развиваме всеобхватно сътрудничество, основано на общите ценности и взаимните интереси на Сърбия и САЩ“. По повод „общите ценности“ той увери посланика Скот, че САЩ имат „надежден партньор“ в лицето на Сърбия. „Американската и сръбската столици съвместно напомниха за историческото сътрудничество между двата наши народа, но, което е по-важно, съвместно определиха пътя за по-нататъшното развитие на нашите партньорски отношения“, заяви първият дипломат на Сърбия. \r\nОсвен това „историческо съюзничество“, отношенията на Сърбия с други страни (в трактовката на сръбския министър) „никога не са били по-добри“: „нормализирани са отношенията с Германия, укрепват отношенията с Франция... укрепва дружбата с Русия и Китай“. Кайл Скот на свой ред е уверил сърбите, че САЩ се стреми към приятелство с тях: „Нашата ръка е протегната към Сърбия и ние имаме ангажимент да вървим напред“. \r\nС думите си за Русия Ивица Дачич провокира въпрос от журналистите за една от най-болезнените теми за сърбите – косовската. По-нататъшната съдба на Косово и косовските сърби може да стане (и вече е) една от ключовите точки в сърбо-американските консултации. Позицията на Белград тук е нееднозначна. Отговаряйки на въпрос на журналистите, дали Русия ще се включи в диалога Белград – Прищина, Дачич категорично отхвърли подобна възможност,  като заяви, че форматът на преговорите ще остане „такъв, какъвто е“ и той няма да бъде разширен. „Подобни планове не съществуват“, отсече той. \r\nКъм това може да се добави и коментара на бившия сътрудник на министерството на външните работи на Сърбия, а понастоящем експерт в Лондонското икономическо училище Вук Вуксанович: „Докато се запазва косовския фактор и докато сръбското ръководство не намери приемливо за общественото мнение решение на проблема, Русия ще заема важно място във външнополитическите съображения на Сърбия. Западът трябва да разбере това... Европейският съюз и САЩ трябва да разберат, че тесните връзки между Русия и Сърбия в значителна степен са резултат от това, че Западът не цени достатъчно Сърбия и Балканите“. \r\nДобре, а когато „оцени“, както оцениха Стивън Мнучин, Дим Йон Ким, Кайл Скот? Когато и ако „приемливо за (сръбското) обществено мнение решение на проблемите (с Косово) бъде намерено, Русия какво – ще престане да заема „важно място във външнополитическите съображения на Сърбия“? \r\nТака или иначе, активизацията на политиката на САЩ на Балканите ще внесе промени в баланса на силите там и ще изиска от Русия да уточни своите приоритети в региона. Това се отнася и за косовския проблем. \r\nПревод и редакция:", "date": "2018.08.18", "title": "„Фонд за стратегическа култура“ (Русия): Балканите – безсилието на Европа и бизнес-подходът на Вашингтон"}
{"url": "http://www.focus-news.net/news/2018/08/18/2557431/api-dvizhenieto-po-pat-ii-35-troyan-karnare-pri-beklemeto-v-uchastaka-ot-km-97-do-km-98-se-osashtestvyava-vremenno-v-edna-lenta-poradi-avariral-avtobus.html", "text": "Движението по път II-35 Троян - Кърнаре при Беклемето в участъка от км 97 до км 98 се осъществява временно в една лента поради аварирал автобус. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.08.18", "title": "АПИ: Движението по път II-35 Троян - Кърнаре при Беклемето в участъка от км 97 до км 98 се осъществява временно в една лента поради аварирал автобус"}
{"url": "http://www.focus-news.net/news/2018/08/18/2557434/api-vazstanoveno-e-dvizhenieto-po-pat-ii-35-troyan-karnare-pri-beklemeto-v-uchastaka-ot-km-97-do-km-98.html", "text": "Възстановено е движението по път II-35 Троян - Кърнаре при Беклемето в участъка от км 97 до км 98. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.08.18", "title": "АПИ: Възстановено е движението по път II-35 Троян - Кърнаре при Беклемето в участъка от км 97 до км 98"}
{"url": "http://www.focus-news.net/news/2018/08/18/2557435/kardzhali-kilometrichna-kolona-ot-avtomobili-se-e-obrazuvala-na-gkpp-makaza-v-posoka-gartsiya.html", "text": "Километрична колона от автомобили се е образувала на граничен контролно-пропускателен пункт (ГКПП) „Маказа“ в посока Гърция. Това съобщи слушател на  Радио „Фокус“ . Той добави, че движението в обратната посока е много слабо натоварено.", "date": "2018.08.18", "title": "Кърджали: Километрична колона от автомобили се е образувала на ГКПП „Маказа“ в посока Гърция"}
{"url": "http://www.focus-news.net/news/2018/08/18/2557437/sport-botev-i-lokomotiv-shte-igrayat-107-ata-si-bitka-za-plovdiv.html", "text": "Ботев и Локомотив ще играят 107-ата си шампионатна Битка за Пловдив. Тя ще започне в 18:30 часа на базата в Коматево. Тимовете влизат в дербито с еднакъв актив от първите 4 мача - имат по шест точки, но домакините имат по-добра голова разлика. Ботев падна на старта от Левски, а в последния кръг позволи на Берое да го победи за броени минути в края на срещата. Феновете не само поискаха оставката на треньора Бруно Акрапович, но и на всички от ръководството, включително и собственика Христо Крушарски. След това обаче дойде неочакваният успех с 1:0 над Лудогорец в Разград, а в последния кръг бе победен Верея с 3:0. Двата отбора не са от тези, които действат прекалено защитно, въпреки че с опълченска тактика Локомотив би Лудогорец в Разград.", "date": "2018.08.18", "title": "Спорт: Ботев и Локомотив ще играят 107-ата си \"Битка за Пловдив\""}
{"url": "http://www.focus-news.net/news/2018/08/18/2557428/rtk-kosovo-hashim-tachi-e-sam-v-initsiativata-si-za-korektsiya-na-granitsite-sas-sarbiya.html", "text": "Президентът на Косово Хашим Тачи е изолиран в инициативата си за корекция на границата между Косово и Сърбия и няма подкрепа от управляващите и опозиционните партии в страната, предава  държавната „Радио и телевизия Косово (RTK)” . \r\nТачи се нуждае от подкрепата на политическите партии, защото евентуално споразумение между него и сръбския президент Александър Вучич трябва да бъде ратифицирано в парламента, обяснява прищинската медия. \r\nОбединеното кралство и Германия вече отхвърлиха идеята за размяна на територии или промяна на границите на Балканите, припомня РТК. \r\nАбдула Хоти, председател на парламентарната група на управляващата Демократическа лига на Косово заяви, че президента е изпратил лошо послание за страната с инициативата си. \r\nОсвен това той отбеляза, че има координация в изявленията между определени хора в Прищина и Белград, които насърчават идеята за размяна на територии. Опозиционното Движение „Самоопределение“ също обяви, че при никакви обстоятелства няма да подкрепи инициативата на Тачи. Депутатът от фракцията Арбери Нагавци заяви, че държавният глава е нарушил Конституцията на Косово с приказките си за размяна на територии или промяна на границата. \r\n„В допълнение към позициите на опозиционните партии и някои представители на управляващите партии, наскоро имаше изявление от канцлера Меркел и страни-членки на ЕС, които дадоха ясно да се разбере, че промяна на границите на Балканите ще доведе до нови конфликти и е напълно неприемлива. Вярваме, че това е знак за Тачи да спре да прави подобни изявления и дори да не мисли в тази посока“, заяви Нагавци. \r\nПревод и редакция:", "date": "2018.08.18", "title": "RTK (Косово): Хашим Тачи е сам в инициативата си за „корекция на границите“ със Сърбия"}
{"url": "http://www.focus-news.net/news/2018/08/18/2557436/plovdiv-snaryad-e-otkrit-pri-izkopni-raboti-v-dvora-na-uchilishte-v-zh-k-trakiya.html", "text": "Снаряд е открит при изкопни работи в двора на училище в ж. к. „Тракия“ в Пловдив, съобщиха за  Радио „Фокус“-Пловдив  от пресцентъра на МВР. Сигналът е подаден в 09.08 часа. Районът се охранява от полиция до пристигането на служители на Министерство на отбраната. \r\nМария РУСЕВА", "date": "2018.08.18", "title": "Пловдив: Снаряд е открит при изкопни работи в двора на училище в ж. к. „Тракия“"}
{"url": "http://www.focus-news.net/news/2018/08/18/2557439/pregled-na-mezhdunarodnite-novini-do-13-chasa-agentsiya-fokus.html", "text": "Спасителите са намерили още едно тяло под развалините на частично срутилия се мост в близост до италианския град Генуа и с него броят на жертвите от трагедията нарасна до 42 души, предава  ТАСС , като се позовава на информация от телевизионния канал Rai News 24. \r\nПо-рано в събота, след като спасителите намериха кола с телата на трима души, бе съобщено за 41 жертви. \r\nПо цяла Италия 18 август е обявен за ден на национален траур. \r\n***  Президентът на Косово Хашим Тачи е изолиран в инициативата си за корекция на границата между Косово и Сърбия и няма подкрепа от управляващите и опозиционните партии в страната, предава  държавната „Радио и телевизия Косово (RTK)” . \r\nТачи се нуждае от подкрепата на политическите партии, защото евентуално споразумение между него и сръбския президент Александър Вучич трябва да бъде ратифицирано в парламента, обяснява прищинската медия. \r\nОбединеното кралство и Германия вече отхвърлиха идеята за размяна на територии или промяна на границите на Балканите, припомня РТК. \r\nАбдула Хоти, председател на парламентарната група на управляващата Демократическа лига на Косово заяви, че президента е изпратил лошо послание за страната с инициативата си. \r\nОсвен това той отбеляза, че има координация в изявленията между определени хора в Прищина и Белград, които насърчават идеята за размяна на територии. Опозиционното Движение „Самоопределение“ също обяви, че при никакви обстоятелства няма да подкрепи инициативата на Тачи. Депутатът от фракцията Арбери Нагавци заяви, че държавният глава е нарушил Конституцията на Косово с приказките си за размяна на територии или промяна на границата. \r\n„В допълнение към позициите на опозиционните партии и някои представители на управляващите партии, наскоро имаше изявление от канцлера Меркел и страни-членки на ЕС, които дадоха ясно да се разбере, че промяна на границите на Балканите ще доведе до нови конфликти и е напълно неприемлива. Вярваме, че това е знак за Тачи да спре да прави подобни изявления и дори да не мисли в тази посока“, заяви Нагавци. \r\n***  В Спортната зала „Арена” на турската столица започна „изненадващият” конгрес на управляващата Партия на справедливостта и развитието (ПСР), пише  вестник „Джумхуриет” . Определението идва от очакванията и оценката, че „форумът ще отправи изненадващо послание към целия свят”. \r\nВстъпително изказване направи заместник генералният председател на ПСР Мустафа Аташ, който именно определи, че след речта на генералният председател на партията и президент на Турция Реджеп Тайип Ердоган ще бъде „сюрпризиран и стреснат целият свят”. \r\nДа присъстват на конгреса са поканени 52-ма държавни глави и всички турски политически партии, с изключение на легалната и парламентарно представена кюрдска Демократическа партия на народите (ДПН). Засега има потвърждение за присъствието на представители на 8 политически формации. Добрата пария с лидер Мерал Акшенер е оповестила, че няма да изпрати свои представители. Не е известно също така дали бившият 11-ти турски президент Абдуллах Гюл, който е и един от основателите на ПСР, ще дойде на днешния 6-ти редовен конгрес на партията. \r\nОще от ранните сутрешни часове хиляди привърженици на ПСР се струпват в района на Спортната зала. Полицията е предприела безпрецедентни мерки за сигурност. Ангажирани са десетки екипи на подвижните сили, антитерористичните формирования, охранителната полиция, силите за специални действия, включена е и трафик полицията. \r\nПрограмата предвижда след встъпителното слово на зам.-генералния председател Мустафа Аташ, думата да вземе председателстващият конгреса Мехмет Али Аташ. След това ще бъде прожектиран „опознавателен” филм за успехите на Турция по време на 16-годишното управление на ПСР. \r\nСледва „гвоздеят” на програмата – изказване на Реджеп Тайип Ердоган. След това генералният секретар на ПСР Фатих Шахин ще отчете дейността на партията след последния конгрес. Зам.-генералният председател на ПСР Ведат Демирйоз ще направи отчет на приходите и разходите на партията. След утвърждаването на бюджета, ще бъде извършена промяна в устава на партията, а след избора на ново ръководство Ердоган ще направи заключително изказване. \r\n***  Макар и с напълно противоположни позиции по отношение на предстоящия референдум, политическото ръководство на Македония в събота се обедини в поздравленията по повод Деня на Армията 18 август и отбелязването на 26-ата годишнина от създаването на въоръжените сили на страната, предава  скопският телевизионен канал „Сител“ . \r\nПред висшето ръководство на Армията и пред дипломатическия корпус, политиците са съгласни в едно – Армията е основен стожер и стълб на македонския интегритет и суверенитет. \r\nСпоред президента и върховен главнокомандващ на въоръжените сили Георги Иванов предизвикателствата в наше време произтичат от съвременните технологии, мигрантската криза, както и заплахите от радикални лица и групи, а на Балканите отново се говори за корекции на границите и размяна на територии, при което се забравя, че това създава негативна верижна реакция. \r\nНа мероприятието проведена в района на Генералния щаб, Иванов призова и за повишаване на инвестициите в отбраната. Той подчерта, че са важни инвестициите в съвременни технологии заради новите хибридни заплахи, а най-важното, както каза Иванов, е инвестицията в подобряване на жизнения стандарт на армията. Добавете и че военното лидерство винаги трябва да бъде имунизирано срещу партиен и политически натиск. \r\nНа свършеното досега и на приоритетите на министерството по време на нейния мандат се позовава вицепремиерът и министър на отбраната Радмила Шекеринска. Тя смята, че ползите от членството в НАТО са многобройни и отправи и послание във връзка с предстоящия референдум. \r\nОт името на ВМРО-ДПМНЕ, Деня на АРМ поздрави и председателят на партията Християн Мицковски. Чрез социалните мрежи освен другото той заяви, че страната трябва да се грижи повече за военнослужещите, а подкрепата от държавата и предоставянето на базови условия за безпроблемна работа трябва да бъде приоритет. \r\n„Затова е важна и защитата на тази институция като важен елемент на националната идентичност на нашата държава и народ, заплашен от договора, постигнат от македонското правителство. АРМ, както и всички други институции в държавата, съдържат в себе си думата Македония и трябва да продължат да бъдат носители и същността на нашето съществуване“, пише Мицковски. \r\nНа централното тържество за Деня на АРМ, генералния щаб на армията има нов началник. След изтичане на тригодишния мандат на досегашния първи човек Методий Величковски за нов началник с указ от президента Иванов е назначен генерал-майор Васко Джурчиновски. Новият началник на ГЩ досега заемаше поста постоянен военен представител на АРМв централата на НАТО в Брюксел. \r\n*** Пекин вярва в способността на Турция да преодолее временните икономически трудности, заявиха от Министерството на външните работи на Китай, цитирани от  „Анадолската агенция“ . \r\nПредставителят на външнополитическото ведомство Лу Кан призова всички страни да разрешат разногласията си чрез диалог. По неговите думи, Пекин следи внимателно процесите около турската икономика. \r\n„Турция е страна с развиваща се пазарна икономика. Стабилността и развитието на Турция са важни за мира и стабилността в региона“, заяви Лу Кан. \r\nПредставителят на министерството отбеляза, че Пекин винаги е придавал голямо значение на сътрудничеството с Анкара в икономическата и финансовата сфери. \r\nКитай поддържа реализацията на съвместните проекти на компании от двете страни в съответствие с правилата на пазарната икономика, отбеляза Лу Кан. \r\n***  Турската управляваща „Партия на справедливостта и развитието“ (ПСР) ще проведе 6-ия си редовен конгрес в събота в Анкара, пише  електронното издание на вестник Yeni Safak . \r\nИзданието пише, че партията ще промени вътрешните си правила в съответствие с новата президентска система в Турция. Според тях, членовете на президентския кабинет ще влязат в състава на Централния борд за изпълнение и решения (ЦБИР), който ще има правомощия да разформирова местни организации на партията. \r\nОбщо 1457 делегати ще гласуват за нов ЦБИР, съставен от 50 члена. \r\nГоворителят на ПСР Махир Юнал по-рано заяви, че най-малко половината членове на ЦБИР ще бъдат променени на 6-ия конгрес. \r\nНа конгреса са поканени 52 държавни глави, както и високопоставени представители на чуждестранни дипломатически мисии. \r\nПСР провежда подобни мероприятия веднъж на всеки три години. Последният беше през септември 2015 година. \r\nПрез май 2017 година ПСР проведе извънреден конгрес след историческото одобрение на редица конституционни промени през април. В хода на мероприятието президентът Реджеп Таийп Ердоган бе преизбран като председател на партията. \r\n„Йени Шафак“ припомня, че след основаването на партията през 2001 година, ПСР спечели две трети от местата в парламента на изборите през ноември 2002 година, с което стана първата партия, която спечели мнозинство от повече от десет години. Докато беше премиер, Ердоган изведе ПСР до победи на парламентарните избори през 2007 и 2011 година, всеки път с по-голям дял от гласовете. Фракцията се представи добре и на местните избори през 2004, 2009 и 2014 година, като си осигури 18 от 30 кметски поста в по-големите градове. \r\n*** Пекин изрази протест във връзка с публикуването на доклад в САЩ за въоръжените сили на Китай, заяви официалният представител на Министерството на външните работи на Китай Лу Кан, предава  РИА Новости . \r\nДокладът за китайската армия е публикуван в петък и в него се изказва предположение, че Пекин обучава своите въоръжени сили за „удари против САЩ и съюзниците“. \r\n„В горепосочения доклад на САЩ не се отчитат реалните факти, правят се абсурдни коментари относно военното строителство на Китай, а също и безотговорни заявления относно суверенитета и териториалната цялост на Китай. Китайската страна изразява категоричен протест във връзка с това“, се казва в заявлението на Лу Кан, публикувано на уебсайта на външнополитическото ведомство на Китай. \r\nВ съобщението се подчертава, че Пекин твърдо се придържа към мирен път на развитие, а неговата военна политика е носи строго отбранителен характер. \r\n„Провеждането на военно строителство с цел защита на независимостта, държавния суверенитет и териториалната цялост е законно право на всяка суверенна държава и е напълно оправдано. В това няма нищо, което заслужава порицание“, се казва също в заявлението. \r\nПредставителят на китайското външно министерство призовава САЩ да отхвърлят мисленето от Студената война“ и остарялата концепция за „игра с нулева сума“, да оценява стратегическите намерения и военното строителство на Китай обективно и рационално и да прекрати ежегодното публикуване на „безотговорни доклади“. Лу Кан също призовава Вашингтон да съдейства с реални действия стабилното развитие на двустранните отношения. \r\nПо-рано от Министерството на отбраната на Китай определиха доклада на Пентагона като абсурден, отбелязвайки, че той се основава на догадки и нанася щети на отношенията между двете страни. \r\n***  Официални данни на гръцката полиция показват ръст на случаите на заловена марихуана в северната част на страната - в областта Епир и главно край град Янина, предава  македонската електронна медия „А1 Он“ , като се позовава на публикация в гръцкия вестник „Катимерини“. \r\nСъгласно данните на изданието, през последните две години случаите на заловена дрога от Албания бележат ръст от 232%. В Акциите са арестувани 306 лица, главно албанци. \r\nВестникът пише, че дрогата минава през албанско-гръцката граница по различни пътища, а криминалните групи имат изобретателни начини за преминаването й, като често скриват марихуаната в различни предмети и материали. В последствие по-голямата част от другата се разпределя към Европа. \r\n„В течение на 2016 година само в област Епир са заловени 2,7 тона марихуана, а през следващата година дори 9,2 тона. През тази година само в този регион са заловени вече няколко тона, докато на цялата територия на Гърция става дума за 6,7 тона марихуана от Албания“, пише „Катимерини“ в статия със заглавие „Северна Гърция е потънала в марихуана от Албания“. \r\n***  Президентът на Русия Владимир Путин ще се срещне с германския канцлер Ангела Меркел в събота за преговори около конфликтите в Украйна и Сирия, както и „Северен поток 2“, газопроводът, на който твърдо се противопоставя САЩ, предава  Reuters . \r\nПутин ще пристигне в Германия след кратко посещение в Австрия, където е поканен на сватбата на външния министър Карин Кнайсл с предприемача Волфганг Мейлингер. \r\nВ петък Меркел предупреди да не се очаква прекалено много от нейните разговори с Путин в двореца Месеберг, но подчерта, че двете страни трябва да поддържат „постоянен диалог“ по дългия списък на проблемите, с които трябва да се справят. \r\n„Това е работна среща, от която не се очакват конкретни резултати“, заяви тя пред жунралистите. Двамата лидери за последно се срещнаха в руския черноморски курорт Сочи през май. \r\nИ Юрен Хардт, външнополитическия говорител на Християндемократическия съюз и Ахим Пост, високопоставен функционер на Германската социалдемократическа партия (ГСДП), която е част от управляващата коалиция бяха по-конкретни. \r\n„Можем да бъдем умерени оптимисти“, заяви Хардт пред Stuttgarter Zeitung и Stuttgarter Nachrichten. „Руският президент се вкара в задънена улица в Сирия и Източна Украйна и има нужда от международни партньори. Именно затова той трябва да действа“. \r\nПредставителят на ГСДП Пост пък заяви чрез съобщение, че и Путин, и Меркел търсят прагматични решения, основани на общите интереси. \r\n„В свят, който става все по-несигурен, ние трябва да говорим точно с трудни партньори като Русия“, заяви той. \r\nМосква и Запада продължават да са на различни позиции за присъединяването на Крим към Русия през 2014 година и конфликта в Източна Украйна. По отношение на Сирия, Меркел заяви в петък, че е възможно да се проведе четиристранна среща между Германия, Русия, Турция и Франция, отбелязва „Ройтерс“. \r\nОсвен това Берлин е под сериозен натиск от САЩ да спре работата по планирания газопровод „Северен поток 2“, който трябва да пренася газ от Русия до Германия по дъното на Балтийско море. \r\nСпоред САЩ това ще увеличи зависимостта на Германия от руска енергия, припомня американската агенция. Украйна пък се страхува, че това ще позволи на Русия да я отреже от транзита на газ.  \r\nМеркел и Путин ще направят изявления в 18:00 българско време в събота преди началото на преговорите. Не се очаква те да отговарят на въпроси. \r\n*** Руската икономика се е справила добре с новия пакет американски санкции, обявени през април тази година, се казва в комюнике до пресата на международната рейтингова агенция Fitch, предава  РИА Новости . \r\nПри това експертите добавят, че първоначално ограничителните мерки са довели до определена нестабилност в руската икономика. Освен това агенцията запази рейтинга на Русия на ниво “BBB-“ с позитивни прогнози. Експертите отбелязват силният баланс, надеждните външни финанси и заслужаващата доверие макроиконимческа политика на Русия. \r\nОт Fitch очакват ръстът на руския брутен вътрешен продукт в края на годината да достигне 1,8%. Анализаторите предупреждават обаче, че през 2019 година той ще се забави до 1,5%. \r\nРИА припомня, че в началото на април САЩ въведоха поредните си санкции срещу Русия. Под ограничителните мерки конкретно попаднаха Олег Дерипаска и контролираните от него En+ Group, \"Группу ГАЗ\", \"Базовий элемент\" и \"Русал\". В „черния списък“ бяха включени също Виктор Векселберг и неговата група „Ренова“, Сюлейман Керимов, Кирил Шамалов, директорът на „Газпром“ Алексей Милер и ръководителят на ВТБ Андрей Костин.", "date": "2018.08.18", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/18/2557440/adelina-stefanova-hram-vavedenie-bogorodichno-blagoevgrad-nyama-golyam-interes-ot-strana-na-zhitelite-na-grada-za-sklyuchvane-na-tsarkoven-brak-na-18082018-g.html", "text": "Няма голям интерес от страна на жителите на Благоевград за сключване на църковен брак на 18.08.2018 година. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ в Благоевград. По думите ѝ за днес обаче има записани много кръщенета, тъй като денят е събота и е предпочитан от страна на родителите. „В Благоевград за днес има бум на сватбите, но не и на венчавките. Доколкото имам информация за днес има планувани 10 сватби, толкова са ѝ за утре, но те ще бъдат в Ритуалната зала, или изнесени“, каза ще Аделина Стефанова. \r\nЛивия НИНОВА", "date": "2018.08.18", "title": "Аделина Стефанова, храм „Въведение Богородично“ - Благоевград: Няма голям интерес от страна на жителите на града за сключване на църковен брак на 18.08.2018 г."}
{"url": "http://www.focus-news.net/news/2018/08/18/2557438/ministar-nikolay-nankov-ot-ponedelnik-zapochvat-deynostite-po-ukrepvane-skatovete-na-patya-za-rilskiya-manastir.html", "text": "От понеделник започват дейностите по укрепване скатовете на пътя за Рилския манастир. Това съобщи пред журналисти министърът на регионалното развитие и благоустройството Николай Нанков, след като по-рано през деня взе участие в честването на големия празник Успение на свети Иван Рилски в Рилския манастир и извърши инспекция на място на състоянието на срутището на пътя до светата обител, предаде репортер на  Радио „Фокус“ – Пирин . „Трябваше да започнем по-рано, но не можеше, защото метеорологичните условия не го позволяваха – склонът бе силно преовлажнен. От понеделник започват дейностите. Първо с Горското стопанство в района, Рилската света обител, РИОСВ – Благоевград и Югозападно държавно предприятие ще бъде съгласувано изсичането на дърветата в горния склон на свлачището, където имаме да извършим укрепителни мероприятия. След това с алпинисти ще започне обрушването на скатовете и поставянето на мрежи“, каза още министър Нанков. Той добави, че поетапно ще бъде затварян пътят в делничните дни, като „прозорците“ за пропускане на автомобили ще бъдат съобразени с трафика в района. „Целта е алпинистите да могат да работят безопасно“, посочи министър Нанков. По думите му това са краткосрочните мерки, които ще бъдат предприети за разрешаване на проблема. \r\nЛора КАЛЧЕВА", "date": "2018.08.18", "title": "Министър Николай Нанков: От понеделник започват дейностите по укрепване скатовете на пътя за Рилския манастир"}
{"url": "http://www.focus-news.net/news/2018/08/18/2557444/tass-pochina-bivshiyat-generalen-sekretar-na-oon-kofi-anan.html", "text": "Седмият генерален секретар на Организацията на обединените нации Кофи Анан почина на 80-годишна възраст, съобщи в събота семейството на политика чрез официално заявление на страницата на Анан в „Туитър“, предава  ТАСС . \r\n„С огромна тъга семейството и фонд Кофи Анан съобщават, че Кофи Анан, бивш генерален секретар на ООН и нобелов лауреат, напусна този свят в събота, 18 август, след кратко боледуване. Неговата съпруга Нейн и децата Ама, Кохо и Нина бяха до него в последните дни на неговия живот“, се казва в заявлението. \r\nКофи Анан (пълното му име е Кофи Ата Анан) е роден на 8 април 1938 година в град Кумаси в английската колония Златния бряг (от 1957 година – Гана). Баща му е вожд на племето Фанти и губернатор на провинция Ашанти. \r\nПрез 2001 година Анан е удостоен с Нобеловата награда за мир (съвместно с ООН) „за принос в осигуряването по-ефективна Организация и по-устойчив мир по целия свят“. \r\nПревод и редакция:", "date": "2018.08.18", "title": "ТАСС: Почина бившият генерален секретар на ООН Кофи Анан"}
{"url": "http://www.focus-news.net/news/2018/08/18/2557442/redzhep-taiyp-erdogan-ne-uspyaha-i-nyama-da-uspeyat-da-sakrushat-turtsiya.html", "text": "Противниците на Турция използват икономически лостове за натиск над Анкара, но страната няма намерение да променя курса си, заяви президентът Реджеп Таийп Ердоган при пристигането си на конгреса на оглавяваната от него управляваща „Партия на справедливостта и развитието“ (ПСР) в Анкара, предава  „Анадолската агенция“ . \r\nПо думите на Ердоган, те не са успели и няма да успеят да съкрушат Турция. \r\n„Определени сили днес заплашват Турция с икономически натиск и падане на курса на националната валута. Но никой няма да успее да спре развитието на Турция и да предотврати достигането на нейните цели“, отбеляза турският лидер. \r\nЕрдоган отбеляза, че Анкара няма да позволи формирането на зони, контролирани от терористи на своите южни граници. \r\nЗадачата на конгреса на ПСР, преминаващ под надслова „Нацията е единна, целта е една“ е да внесе изменения в Устава си в съответствие с промяната на формата на държавно управление в Турция. На конгреса са поканени делегации от много страни по света. \r\nПревод и редакция:", "date": "2018.08.18", "title": "Реджеп Таийп Ердоган: Не успяха и няма да успеят да съкрушат Турция"}
{"url": "http://www.focus-news.net/news/2018/08/18/2557441/ministar-nikolay-nankov-za-okolo-40-50-dni-shte-uspeem-napalno-da-obrushim-i-ukrepim-s-mrezhi-skatovete-po-patya-za-rilskiya-manastir-za-da-mozhe-da-pusnem-dvizhenieto-i-v-dvete-platna.html", "text": "За около 40 – 50 дни, при пълна мобилизация, ще успеем напълно да обрушим и укрепим с мрежи скатовете по пътя за Рилския манастир, за да може да пуснем движението и в двете платна. Това каза пред журналисти министърът на регионалното развитие и благоустройството Николай Нанков, след като по-рано през деня взе участие в честването на големия празник Успение на свети Иван Рилски в Рилския манастир и извърши инспекция на мястото на срутището по пътя до светата обител, предаде репортер на  Радио „Фокус“ – Пирин .  \r\n„В момента готвим задание, което съгласуваме с Геозащита – Перник. То е за цялостен инвестиционен проект, с който ще укрепим трайно целия скат. Решението за укрепването ще бъде дадено от самите проектанти – дали ще бъде с пилоти, с анкери, с габиони, но през 2019 година предстои цялостно укрепване на склона, така че необходимите мерки са взети“, посочи още министър Нанков. Той заяви, че му се е искало дейностите да започнат по-рано и да са завършени преди празниците, но заради валежите това не е било възможно. „Още не знаем каква ще е цената за дейностите. Тя ще бъде определена при изготвянето на самия проект“, добави министър Нанков. \r\nЛора КАЛЧЕВА", "date": "2018.08.18", "title": "Министър Николай Нанков: За около 40 – 50 дни  ще успеем напълно да обрушим и укрепим с мрежи скатовете по пътя за Рилския манастир, за да може да пуснем движението и в двете платна"}
{"url": "http://www.focus-news.net/news/2018/08/18/2557445/pazardzhik16-dvoyki-sklyuchvat-brak-v-grada-na-dneshnata-data-zaradi-sachetanieto-ot-poredni-osmitsi.html", "text": "Увеличава се желанието на двойките от Пазарджик да сключват официално брак, каза за  Радио „Фокус“-Пазарджик  Ганка Маркова, управител на Бюджетно мероприятие „Обредни дейности” в Пазарджик. По думите й все повече жители на града предпочитат съжителството им да бъде узаконено. „Желание са изявили 16 двойки да сключат брак на  днешната датата 18.08. 2018 година, като 2 от тях са с изнесен ритуал“, посочи Маркова и добави, че явният бум на сватби през днешният ден се дължи на суеверието, че съчетанието от три поредни осмици крие тайнственост и ще донесе щастие и късмет на новото семейство. „Първият ритуал започва в 13,40 часа, останалите са по стриктен график, за да няма чакане и изнервени младоженци и гости. Най-нетърпеливите са подали документите си за ритуала още през 2017 година, за да не останат без запазен час за съботата с повтарящи се цифри“, заяви Маркова. \r\nРадослава Мурджева", "date": "2018.08.18", "title": "Пазарджик:16 двойки сключват брак в града на днешната дата, заради съчетанието от поредни осмици"}
{"url": "http://www.focus-news.net/news/2018/08/18/2557443/veliko-tarnovo-operata-aida-ot-dzhuzepe-verdi-shte-bade-predstavena-ot-burgaskata-opera-na-festivala-stsena-na-vekovete-na-krepostta-tsarevets.html", "text": "Оперният шедьовър „Аида“ от италианския композитор Джузепе Верди ще бъде представен на фестивала „Сцена на вековете“ на крепостта Царевец във Велико Търново от Бургаската опера. Историята на етиопската принцеса ще завладее публиката тази вечер, от 21.00 ч. Това съобщи за  Радио „Фокус“ – Велико Търново  Владислава Андреева, отговаряща за връзки с обществеността в Регионалния исторически музей. \r\nЗрителите на спектакъла ще се пренесат в Мемфис и Тива, където се развива действието по времето на междуособиците на Египет и Етиопия. \r\nВ ролята на етиопската принцеса Аида ще се превъплъти най-доброто родно сопрано – Йоана Железчева, а ролята на влюбения в нея египетският военачалник Радамес ще изпълни  баритонът Ивайло Михайлов. Кирил Манолов, Даниела Дякова, Деян Славов, Дамян Панчев и Диана Василева ще изпълнят другите солови партии, а в зрелищната постановка ще участва хор, балет и оркестър на Държавна опера Бургас. Режисьор на спектакъла е Павел Герджиков, а диригент – маестро Иван Кожухаров. \r\nАида е етиопска принцеса, попаднала в плен в Египет. Египетският военачалник Радамес е влюбен в нея, но дългът го обрича на вярност към фараона. Амнерис, дъщерята на фараона, е влюбена в Радамес. Негова военна победа му позволява да измоли милост за етиопците. В замяна обаче се налага да се сгоди за Амнерис. Той все пак успява да организира бягството на Аида и сънародниците й, като за тази цел се налага да извърши предателство – да разкрие позициите на собствените си войски. Военачалникът успява да спаси Аида от сигурна смърт, което го обрича на съд. Присъдата е да бъде погребан жив в гробница. Дори усилията на Амнерис не успяват да го спасят. Но в гробницата заедно с него се озовава и любимата му Аида. \r\nСлед всяко представление като подарък за зрителите се излъчва аудио-визуалното шоу „Царевград Търнов-звук и светлина“. Изданието на „Сцена на вековете“ тази година се провежда под патронажа на министъра на културата Боил Банов и е носител на престижния лейбъл „Европа на фестивалите, фестивалите на Европа“ 2018-2019. Домакин на престижното събитие е Община Велико Търново.  \r\nМария НЕДЕВА", "date": "2018.08.18", "title": "Велико Търново: Операта „Аида“ от Джузепе Верди ще бъде представена от Бургаската опера на фестивала „Сцена на вековете“ на крепостта Царевец"}
{"url": "http://www.focus-news.net/news/2018/08/18/2557448/d-r-mariana-krasteva-voennomorski-muzey-varna-burgaskiyat-far-e-ot-nay-znachimite-sredstva-za-navigatsionno-orientirane-na-moreplavatelite.html", "text": "Бургаският фар е от най-значимите средства за навигационно ориентиране на мореплавателите. Това каза за  Радио „Фокус“ – Бургас  д-р Мариана Кръстева, директор на Военноморски музей – Варна по повод Международния ден на морските фарове, който се отбелязва днес. По думите ѝ значението на бургаския фар се обуславя и от важността на пристанището, към което приближават корабите. \r\n„Още в последните години на 19 век започва изграждането на Пристанище „Бургас“. През 1898 г. вече имаме сведения, че е поръчана фаровата оптика за основния пристанищен фар. Той започва да излъчва светлина през 1899 г. Веднага след него, на следващата година, започват да работят и входните фарове“, посочи още Кръстева.  \r\nТя допълни, че белият фар е едно от забележителните места по крайбрежието на Бургас. „Първоначално е представлявал стълбовидна конструкция, а оптиката му е била на височина от 15 метра, която с постоянна бяла светлина е било възможно да бъде видяна на разстояние от 8 мили. Това е много добро за времето си разстояние“, добави директорът на Военноморския музей. По думите ѝ след това бургаският и варненският фар са били декорирани еднакво – с барелефи на цар Фердинанд. \r\n„През 2003 г. на Бургаския фар е изобразено нещо типично морско – емблемата на Пристанище „Бургас“. Малко по-рано е направена и промяната, която добре се вписва в цялостния облик на морския град – новата бетонна кула със своите широки бели и червени хоризонтални ивици. Сигналът вече се вдига още по-високо – на 24 метра над морското равнище, и е видим на разстояние 24 морски мили“, каза също Кръстева. \r\nМария ГЕОРГИЕВА", "date": "2018.08.18", "title": "Д-р Мариана Кръстева, Военноморски музей – Варна: Бургаският фар е от най-значимите средства за навигационно ориентиране на мореплавателите"}
{"url": "http://www.focus-news.net/news/2018/08/18/2557433/tass-broyat-na-zhertvite-ot-srutvaneto-na-mosta-v-genua-narasna-do-42-dushi.html", "text": "Спасителите са намерили още едно тяло под развалините на частично срутилия се мост в близост до италианския град Генуа и с него броят на жертвите от трагедията нарасна до 42 души, предава  ТАСС , като се позовава на информация от телевизионния канал Rai News 24. \r\nПо-рано в събота, след като спасителите намериха кола с телата на трима души, бе съобщено за 41 жертви. \r\nПо цяла Италия 18 август е обявен за ден на национален траур. \r\nПревод и редакция:", "date": "2018.08.18", "title": "ТАСС: Броят на жертвите от срутването на моста в Генуа нарасна до 42 души"}
{"url": "http://www.focus-news.net/news/2018/08/18/2557451/stoycho-milev-pametnikat-na-poruchik-hristo-donev-v-nova-zagora-e-zanemaren-myastoto-mu-ne-e-v-periferiyata-na-grada-a-v-tsentara.html", "text": "Паметникът на поручик Христо Донев в Нова Загора е занемарен, мястото му не е в периферията на града, а в центъра. Това разказа за  Агенция „Фокус“  гражданинът Стойчо Милев във връзка с паметника на поручик Христо Донев в Нова Загора. Милев обясни, че през 2008 г. бюстът е бил преместен в градската градина в центъра на Нова Загора. Преди това паметникът се е намирал във войсковия район на вече разформирования свързочен полк в града. \r\nПри свое пътуване той решил да спре със семейството си за кратка почивка в Стара Загора и да им покаже паметника. За негова изненада се оказва, че монументът е преместен в градинка до жп гарата в града. „Останах доста изненадан от това, което видях. От паметника бяха откраднати доста от буквите. На него беше изписано - Поручик Христо Донев, убит при Кукуш, 28.06.1913 г. и  „На грък гръб не давам\". Не можеше да се разбере, че става дума за паметник на поручик Донев, камо ли къде е загинал и на коя дата“, разказа Милев и допълни, че района, в който се намира бюстът е доста неугледен и занемарен. „Предполага се кой може да откраднал буквите – тези, които правят това от паметниците в цяла България“, каза още той.  Стойчо Милев обясни, че е изпратил писмо до кмета на Нова Загора, чрез което да сигнализира за случващото се. „Получих формален отговор, че знаят за състоянието на паметника. Ще заделят средства, евентуално следващата година, когато се гласува бюджетът. В писмото бях попитал и за преместването на паметника обратно в центъра на града, но не получих отговор“, добави Милев. По думите му проблемът е, че монументът се намира в периферията на града и дори и да бъде ремонтиран вероятно съдбата му ще се повтори. „В центъра на града има огромен площад, който може да събере много паметници. Мястото му е там, а не в градинката до гарата, защото поручик Донев е герой от национално значение, а не от местно. Там ще могат всички да го виждат, почитат и да си спомнят за него“, заяви Стойчо Милев и отправи молба към местната власт в Нова Загора затова паметникът да бъде ремонтиран и преместен. Поручик Христо Донев е български войник, сражавал се в Балканската война, а след това и в Междусъюзническата. Завършил е военно училище. \r\nПо време на Междусъюзническата война, когато Българската армия защитава позициите си в Македония, поручик Донев, сражавал се в редиците на 32-ри пехотен Загорски полк и 29-ти пехотен Ямболски полк, отбраняват град Кукуш. Българските войски се сражават смело, въпреки че са в числено неравенство с гърците. Една от най-големите битки става по линията Кукуш – Лахана от 19 до 23 юни 1913 г. Двата полка успяват да задържат 6 гръцки дивизии, за да могат местните да се изтеглят.  От командването идва заповед за отстъпление. На гърба на заповедта поручик Донев пише – „На грък гръб не давам“. Той отказва да напусне позицията си и взима един барабан, на който пише стихотворение на годеницата си, което започва така: „Като минеш през Кукуш ще ме видиш да лежа тук…“. Към войниците се обръща по следния начин: „Освобождавам ви от клетвата и можете да отстъпите . Аз няма да отстъпя“. Всички войници остават и биват избити заедно с него. \r\nПри откриване на паметника му през 1939 г. в Нова Загора майка му получава инфаркт и умира.    \r\nМариела РУСЕВА", "date": "2018.08.18", "title": "Стойчо Милев: Паметникът на поручик Христо Донев в Нова Загора е занемарен, мястото му не е в периферията на града, а в центъра"}
{"url": "http://www.focus-news.net/news/2018/08/18/2557452/varna-pametnik-na-balgarskite-podvodnichari-be-otkrit-s-tarzhestvena-tseremoniya-v-grada.html", "text": "В Пункт за базиране „Варна” се проведе военен ритуал за тържественото откриване на Паметник на българските подводничари. Това съобщиха от пресцентъра на  Военноморските сили . Паметникът е изграден по идея на Съюза на подводничарите в Република България, с безрезервната подкрепа на командването на Военноморските сили. \r\nНа тържествената церемония на кея на Осми отделен дивизион подводни лодки, чиято 64-та годишнина се чества тази година, присъстваха много адмирали, офицери, старшини и матроси – от запаса и все още служещи във флота. \r\nСтроят на почетния караул прие командирът на Военноморските сили контраадмирал Митко Петев, който заедно с председателя на Управителния съвет на Съюза на подводничарите в Република България капитан І ранг от резерва Станко Станков откри паметника. \r\nНовоткритият паметник беше осветен с църковен ритуал от иконом Цветан Флоров от Варненската и Великопреславска Света митрополия. \r\nВ словото си капитан І ранг Станков благодари на онези, които спомогнаха за осъществяването на идеята за този паметник – държавни и неправителствени институции, организации, фирми и хиляди спомоществователи – ветерани и приятели на подводничарите и на военния флот. \r\nПред присъстващите контраадмирал Петев отправи думи на признателност към славните първопроходци на подводното дело, към героичните дела на поколения български моряци, служили достойно и с чест, защитавайки морските пространства на Родината. Той благодари и на ветераните, на радетелите за съхраняване на флотските традиции и на всички, които подпомагат делото за запазване историческата памет за военния флот. \r\nСъс заповед на министъра на отбраната с награден знак „За достойнство и чест” – първа степен, беше награден капитан ІІ ранг Димитър Върбанов, член на Управителния съвет на Съюза на подводничарите в България. Наградата беше връчена от командира на Военноморските сили контраадмирал Митко Петев. \r\nВенци и цветя в знак на почит и преклонение пред паметта на българските подводничари, които не са вече сред нас, бяха поднесени от членовете на Съюза на подводничарите в Република България, от командира на Военноморските сили, от общинската администрация на Варна, от Съюза на ветераните от войните и Съюза на офицерите и сержантите от запаса и резерва, от много гости на церемонията.", "date": "2018.08.18", "title": "Варна: Паметник на българските подводничари бе открит с тържествена церемония в града"}
{"url": "http://www.focus-news.net/news/2018/08/18/2557450/ntv-novi-predsrochni-izbori-v-turtsiya-tozi-pat-mestniyat-vot-se-izteglya-ot-mart-2019-ta-za-prez-oktomvri-noemvri-tg.html", "text": "Управляващата в Турция Партия на справедливостта и развитието (ПСР) сериозно обмисля предсрочни местни избори още през тази година, информира  телевизионният канал NTV . В навечерието на днешния 6-ти конгрес на ПСР, зам.-генералният председател на партията Ерол Коя гостува в предаване на живо в NTV. На въпроса дали местните избори могат да бъдат изтеглени на по-ранна дата от март 2019 година, отговорът му бе лаконичен и ясен: „Трябва да се проведат през октомври – ноември, или по-точно в периода септември – октомври – ноември тази година”.   \r\nМеждувременно генералният председател на ПСР и президент на Турция Реджеп Тайип Ердоган в момента изнася своята реч пред конгреса. На влизане в Спортната зала в Анкара Ердоган се обърна към многобройните привърженици на партията и директно заяви, че целта на ПСР на местните избори е да спечели кметските места във всичките 81 областни центрова, за да може да „достигне до сърцата, съдбата и добруването на цялото 81-милионно турско население”.  \r\nЕрдоган не пропусна да засегне и валутната криза и срива на турската лира, като повтори лозунга и обвинението си към САЩ: „Ако те имат долари, ние имаме нашия Аллах.”. Турският президент обеща конгресът на ПСР да „изпрати днес едно ново послание към целия свят.”. \r\nПревод и редакция:", "date": "2018.08.18", "title": "NTV: Нови предсрочни избори в Турция – този път местният вот се изтегля  от март 2019-та за през октомври-ноември т.г."}
{"url": "http://www.focus-news.net/news/2018/08/18/2557449/prof-kostadin-dinchev-folklorist-zavetat-na-sv-yoan-rilski-e-zapazen-i-do-dnes-blagodarenie-na-nyakolko-napraveni-prepisa-ot-negovi-uchenitsi.html", "text": "Заветът на българския светец Йоан Рилски е запазен и до днес благодарение на няколко направени преписа от негови ученици. Това каза за  Радио „Фокус“ – Пирин  проф. Костадин Динчев, български фолклорист, носител на орден „Стара планина“ - втора степен, и почетен гражданин на Благоевград, по повод църковния празник Успение на св. Йоан Рилски, който се отбелязва днес. Той обясни, че през 914 година светецът оставя на своите ученици завет, който дава информация за философските му виждания, но и за важни неща от българската действителност по онова време.  \r\nПроф. Динчев отбеляза, че поради големия страх от тогавашния владетел, който имали учениците на светеца, те скриват написания на пергамент завет, заедно с други манастирски вещи. „Затова по-късно се появяват преписи от Дометиан през 1385, а по-нататък последват и други“, обясни той. Самият завет завършва с посланието, че е написан от смирения и дългогрешен Йоан. „Той искал да остави на своите братя завещание, така като бащата оставял земно наследство от сребро и злато на своите деца“, посочи проф. Динчев и коментира също, че в завета си св. Йоан Рилски отправил съвети към своите ученици как да живеят, които и до ден днешен звучат актуално за всички онези, които се интересуват от неговото учение. \r\nПо думи на проф. Костадин Динчев в научните среди се спори дали легендата за срещаната на цар Петър и Св. Йоан Рилски е реална. Той обясни, че според народните предания името на светеца е тясно свързано с това на царя. Проф. Динчев уточни, че в различните източници се споменава, че българският владетел искал да се срещне със светеца. „А легендата разказва, че царят се намирал на връх над Благоевград, който в наши дни се нарича Цари връх, и оттам Петър пратил известие на светеца да приеме даровете, които му е приготвил, но св. Йоан Рилски отказвал всякакви дарове и така срещата между двамата останала само символична“, обясни проф. Динчев. Връзката между двамата, според легендата, се осъществила като хората на царя и светеца запалили огън. „Има разбира се спор сред учените – дали се е състояла наистина срещата, но много от тях посочват, че това не е най-важното нещо свързано с личността и делото на св. Йоан Рилски“, отбеляза проф. Костадин Динчев. Той подчерта, че най-ясната и точна информация за делото на българския светец може да бъде прочетена в неговото житие, където той подробно разказва за своето семейство и живот. \r\nЛивия НИНОВА", "date": "2018.08.18", "title": "Проф. Костадин Динчев, фолклорист: Заветът на св. Йоан Рилски е запазен и до днес благодарение на няколко направени преписа от негови ученици"}
{"url": "http://www.focus-news.net/news/2018/08/18/2557454/rumen-petkov-abv-saborat-na-petrova-niva-e-edin-praznik-iztochnik-na-patriotichen-i-emotsionalen-zaryad-na-chuvstvo-za-natsionalno-dostoynstvo-i-gordost.html", "text": "Винаги събора на Петрова нива е един празник, източник на  патриотичен и емоционален заряд, на чувство за национално достойнство и гордост. Това каза пред журналисти в Бургас председателят на ПП АБВ Румен Петков във връзка с традиционния събор в местността Петрова нива, по време на който тази година тържествено ще бъдат отбелязани на 115 години от Илинденско-Преображенското въстание, предаде репортер на  Радио  „Фокус“ – Бургас . По думите му 115-ата годишнина от Илинденско-Преображенското въстание е повод да се връщаме в най-силните дни на българщината в региона. \r\n„Неслучайно и президентите на България участват в тези тържества, както и представителите на всички власти в страната. Ние от ПП АБВ продължаваме да твърдим, че Илинденско-Преображенското въстание е неразделна част от българската история и всякакви опити за пренаписване от страна на нашите македонски приятели са грубо посегателство върху идентичността и същината на Илинден и на Илинденско-Преображенското въстание“, коментира Румен Петков. \r\nВеселина НИКОЛОВА", "date": "2018.08.18", "title": "Румен Петков, АБВ: Съборът на Петрова нива е един празник, източник на патриотичен и емоционален заряд, на чувство за национално достойнство и гордост"}
{"url": "http://www.focus-news.net/news/2018/08/18/2557455/metodi-petrov-obshtinsko-predpriyatie-obredni-deynosti-veliko-tarnovo-deset-svatbeni-rituala-sa-zapisani-za-18082018-g-v-grada.html", "text": "Десет сватбени ритуала са записани за 18.08.2018 г. във Велико Търново. Това каза за  Радио „Фокус“ – Велико Търново  Методи Петров, управител на Общинско предприятие „Обредни дейности“. Той обясни, че от нумерологична гледна точка датата е интересна и желаещите да сключат брак именно днес са повече.  \r\n„Девет от ритуалите ще се проведат в обредната зала на Общината, само един е изнесен в заведение. Датата е предпочитана не само заради символиката на числата, през месеците юли и август има най-много сватбени ритуали, това е практика от години“, уточни Методи Петров. Той допълни още, че бракосъчетания се извършват предимно в почивните дни, но има и изключения, като цената за обреда в делничен ден е по-ниска и той задължително се провежда в обредната зала на Общината. \r\nМария НЕДЕВА", "date": "2018.08.18", "title": "Методи Петров, Общинско предприятие “Обредни дейности“-Велико Търново: Десет сватбени ритуала са записани за 18.08.2018 г. в града"}
{"url": "http://www.focus-news.net/news/2018/08/18/2557456/varna-v-dva-obekta-v-morskata-gradina-v-grada-e-ustanoveno-ozvuchavane-v-otkritite-chasti-na-zavedeniyata-sled-2300-chasa.html", "text": "В два обекта в Морската градина във Варна е установено озвучаване в откритите части на заведенията след 23.00 часа. Това съобщиха за  Радио „Фокус“ – Варна  от Регионалната здравна инспекция във Варна. През последната седмица за високи стойности на шумови нива са проверени общо шест заведения в Морската градина във Варна. Проверките са извършени в периода от 10 до 16 август съвместно със служители на Областната дирекция на МВР – Варна, във връзка със спазване изискванията на Закона за защита от шума в околната среда за недопускане на озвучаване на откритите части на обектите в периода от 23.00 до 7.00 часа. В четири от проверените обекти не са констатирани нарушения, а в два обекта е установено озвучаване на откритите части на заведенията след 23.00 часа. Издадени са предписания. Във връзка с превантивния контрол са извършени още четири проверки. \r\nПо писмо на Община Бяла по подадена жалба за шум на 16 август е извършена проверка в хотелски комплекс. Не са констатирани нарушения, но е издадено предписание за спазване изискванията на Закона за защита от шума в околната среда относно недопускане на озвучаване на откритите части на обектите в периода от 23.00 до 07.00 часа. \r\nМарияна ВАЛЕНТИНОВА", "date": "2018.08.18", "title": "Варна: В два обекта в Морската градина в града е установено озвучаване в откритите части на заведенията след 23.00 часа"}
{"url": "http://www.focus-news.net/news/2018/08/18/2557372/reuters-parvo-svatba-posle-tezhka-rabota-vladimir-putin-na-poseshtenie-pri-angela-merkel.html", "text": "Президентът на Русия Владимир Путин ще се срещне с германския канцлер Ангела Меркел в събота за преговори около конфликтите в Украйна и Сирия, както и „Северен поток 2“, газопроводът, на който твърдо се противопоставя САЩ, предава  Reuters . \r\nПутин ще пристигне в Германия след кратко посещение в Австрия, където е поканен на сватбата на външния министър Карин Кнайсл с предприемача Волфганг Мейлингер. \r\nВ петък Меркел предупреди да не се очаква прекалено много от нейните разговори с Путин в двореца Месеберг, но подчерта, че двете страни трябва да поддържат „постоянен диалог“ по дългия списък на проблемите, с които трябва да се справят. \r\n„Това е работна среща, от която не се очакват конкретни резултати“, заяви тя пред жунралистите. Двамата лидери за последно се срещнаха в руския черноморски курорт Сочи през май. \r\nИ Юрен Хардт, външнополитическия говорител на Християндемократическия съюз и Ахим Пост, високопоставен функционер на Германската социалдемократическа партия (ГСДП), която е част от управляващата коалиция бяха по-конкретни. \r\n„Можем да бъдем умерени оптимисти“, заяви Хардт пред Stuttgarter Zeitung и Stuttgarter Nachrichten. „Руският президент се вкара в задънена улица в Сирия и Източна Украйна и има нужда от международни партньори. Именно затова той трябва да действа“. \r\nПредставителят на ГСДП Пост пък заяви чрез съобщение, че и Путин, и Меркел търсят прагматични решения, основани на общите интереси. \r\n„В свят, който става все по-несигурен, ние трябва да говорим точно с трудни партньори като Русия“, заяви той. \r\nМосква и Запада продължават да са на различни позиции за присъединяването на Крим към Русия през 2014 година и конфликта в Източна Украйна. По отношение на Сирия, Меркел заяви в петък, че е възможно да се проведе четиристранна среща между Германия, Русия, Турция и Франция, отбелязва „Ройтерс“. \r\nОсвен това Берлин е под сериозен натиск от САЩ да спре работата по планирания газопровод „Северен поток 2“, който трябва да пренася газ от Русия до Германия по дъното на Балтийско море. \r\nСпоред САЩ това ще увеличи зависимостта на Германия от руска енергия, припомня американската агенция. Украйна пък се страхува, че това ще позволи на Русия да я отреже от транзита на газ.  \r\nМеркел и Путин ще направят изявления в 18:00 българско време в събота преди началото на преговорите. Не се очаква те да отговарят на въпроси. \r\nПревод и редакция:", "date": "2018.08.18", "title": "Reuters: Първо сватба, после тежка работа: Владимир Путин на посещение при Ангела Меркел"}
{"url": "http://www.focus-news.net/news/2018/08/18/2557458/rumen-petkov-abv-mladezhi-ot-partiyata-organizirat-vtora-natsionalna-otchetno-izborna-konferentsiya-na-31-avgust-i-1-septemvri-v-burgas.html", "text": "Младежи от ПП АБВ организират Втора национална отчетно-изборна конференция на 31 август и 1 септември в Бургас. Това съобщи на пресконференция в града председателят на ПП АБВ Румен Петков, предаде репортер на  Радио  „Фокус“ – Бургас . По думите му за участие във форума са излъчени над 100 делегати, като са поканени и гости от чужбина. \r\n„Един изключително интересен форум. Избрахме Бургас, защото имаме силно присъствие в региона като цяло. Имаме и съветници в Общински съвет - Бургас. Имаме самочувствието, че сме част от една културна политика тук, политика, която е ориентирана към бъдещето. Искаме да дадем самочувствие на нашите хора, но и по принцип на младите хора в Бургас, че изборът да живеем, да работим, да градим за България трябва да бъде осъзнат избор, потребност на бъдещото поколение на страната“, каза още Петков. \r\nВеселина НИКОЛОВА", "date": "2018.08.18", "title": "Румен Петков, АБВ: Младежи от партията организират Втора национална отчетно-изборна конференция на 31 август и 1 септември в Бургас"}
{"url": "http://www.focus-news.net/news/2018/08/18/2557447/afp-darzhavnoto-pogrebenie-na-zhertvite-ot-srutvaneto-na-mosta-v-genua-zapochna.html", "text": "Държавното погребение на загиналите в резултат от срутването на моста в Генуа във вторник започна в събота, докато спасителните екипи продължават да намират още тела на жертви, предава  AFP . \r\nСлужбата е бойкотирана от повече от половината от семействата, загубили близките си при срутването на моста Моранди. \r\nБроят на жертвите се увеличи в събота до 42 души, след като екипи на противопожарната служба откриха първо кола с три тела в нея, а след това и още един труп. \r\nПревод и редакция:", "date": "2018.08.18", "title": "AFP: Държавното погребение на жертвите от срутването на моста в Генуа започна"}
{"url": "http://www.focus-news.net/news/2018/08/18/2557446/dots-kostadin-nushev-bogoslov-traditsiyata-na-rilskiya-manastir-ni-pokazva-dalbokite-koreni-na-hristiyanstvoto-v-balgariya.html", "text": "Традицията на Рилския манастир ни показва дълбоките корени на християнството в България, което идва от древното монашество на православния изток. Това каза богословът доц. Костадин Нушев в интервю за  Агенция „Фокус“  за Успението на св. Йоан Рилски, което православната църква отбелязва на 18 август. По думите му Рилският манастир е устроен по образеца на древните духовни обители, които се изграждат в православния изток от IV век, след времето на св. Антоний Велики и св. Василий Велики и другите големи духовни учители на монашеството  там. „Разбираме, че Рилският манастир е изключително древен по своя типик, по своите канонични устройствени правила. Той много прилича на големите древни обители от Египет, Палестина, Сирия и Мала Азия. В завета си св. Йоан Рилски посочва на своите ученици, на монасите от Рилското братство, кои са големите духовни учители, които те трябва да следват в своя монашески път“, поясни доц. Нушев. Той обърна внимание, че именно за това Рилският манастир има изключително голямо значение за България, не само за страната, а и за цялото християнство на Балканите. Той обърна внимание, че Рилският манастир възниква в етап, в който все още не са създадени и устроени големите Светогорски манастирски обители на Атон, на Света гора. „Тази традиция на Рилския манастир ни показва дълбоките корени на християнството в България, което идва от древното монашество от първоначалното монашество на православния изток“, допълни още богословът.  \r\nДеница КИТАНОВА Пълния текст на интервюто четете в „Мнение”", "date": "2018.08.18", "title": "Доц. Костадин Нушев, богослов: Традицията на Рилския манастир ни показва дълбоките корени на християнството в България"}
{"url": "http://www.focus-news.net/news/2018/08/18/2557460/reuters-iran-oborudva-korab-sas-savremenna-otbranitelna-sistema.html", "text": "Военноморският флот (ВМФ) на Иран е оборудвал за първи път един от бойните си кораби с домашно построена съвременна отбранителна система, съобщи в събота командващият ВМФ на Иран, предава  Reuters . \r\nКорпусът на стражите на Ислямската революция по-рано този месец потвърди, че е провел военни учения в Персийския залив и посочи, че те са имали за цел да отработят „отразяването на възможни заплахи“, коментира американската агенция. \r\nЦентралното командване на въоръжените сили на САЩ потвърди, че е регистрирало увеличена военноморска активност на Иран, разпростираща се в Ормузкия проток, стратегически воден път за световните петролни доставки, който Революционната гвардия заплаши да блокира, отбелязва още „Ройтерс“, като пояснява, че тези действия на Техеран са предизвикани от решението на американския президент Доналд Тръмп да извади Вашингтон от ядрената сделка. \r\nКомандващият ВМФ на Иран контраадмирал Хосеин Ханзади „потвърди, че бреговите и морските изпитания на защитната система с малък обхват „Каманд“ са завършени успешно и заяви, че системата е монтирана... на военен кораб и ще бъде монтирана на втори кораб съвсем скоро“, съобщи иранската агенция Tasnim. \r\n„Каманд“ е получила прозвището „иранската фаланга“ по името на автоматична картечница, произвеждана от американската компания Raytheon, чиито тежки куршуми разбиват идващите ракети, пише американската агенция. \r\nТъй като не може да внася много оръжия поради международни санкции и оръжейно ембарго, Иран е изградил голяма вътрешна оръжейна индустрия, за да постигне самодостатъчност при производството на военно оборудване и често съобщава за развитието на оръжие, което според него е сравнимо с модерните западни системи. \r\nПревод и редакция:", "date": "2018.08.18", "title": "Reuters: Иран оборудва кораб със съвременна отбранителна система"}
{"url": "http://www.focus-news.net/news/2018/08/18/2557453/dzhumhuriet-erdogan-obvini-sasht-v-opit-za-ikonomicheski-i-politicheski-prevrat-v-turtsiya.html", "text": "Президентът на Турция Реджеп Тайип Ердоган говори на 6-ия редовен конгрес на управляващата Партия на справедливостта и развитието (ПСР)  и заяви, че „САЩ (без да споменава името, но се подразбира) са се опитали да извършат икономически и политически преврат в Турция”, пише  вестник „Джумхуриет” . „Няма да се предадем пред онези, които ни казват, че сме стратегически ортаци; а всъщност се опитват да ни превърнат в тяхна стратегическа цел.”. \r\nМеждувременно заместник генералният председател на ПСР Мустафа Аташ посочи, че след речта на Ердоган „ще има ясно послание към целия свят”, но отказа подробности. „Засега нека да срия сюрприза, но ще бъде отправено послание към целия свят. Ще касае не само за един човек, а ще бъде за повече от един човек.”, обяснява Мустафа Аташ, цитиран от „Джумхуриет”. \r\nПревод и редакция:", "date": "2018.08.18", "title": "„Джумхуриет”: Ердоган обвини САЩ в „опит за икономически и политически преврат” в Турция"}
{"url": "http://www.focus-news.net/news/2018/08/18/2557459/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-prisastva-na-svatbata-na-holivudskiya-aktyor-ben-kros-i-priyatelkata-mu-deana-v-zheravna.html", "text": "Председателят на ПГ на ГЕРБ и зам.-председател на партията Цветан Цветанов присъства на сватбатата на холивудския актьор Бен Крос и неговата дългогодишна приятелка от Русе - Деана. Това съобщиха от  пресцентъра на ГЕРБ . Тържеството се проведе по време на Международния фестивал на фолклорната носия в Жеравна. Младоженците се венчаха по стара българска традиция. Те бяха в народни носии и спазиха всички български обичаи. Кметът на Котел Коста Каранашев бракосъчета семейството и им пожела  здраве и дълъг семеен живот. \r\nСлед церемонията Цветан Цветанов заяви, че с всяка изминала година фестивалът в Жеравна става емблема на Котел и цяла България. „С всяка изминала година фестивалът става по-вълнуващ и зареждащ. Искам да благодаря на Христо Димитров, ръководител на ансамбъл „Българе” и кмета на Котел Коста Каранашев, че ни дават възможност да се върнем със столетие назад и да съпреживеем бита на предците ни. Хубаво е, че има много млади хора, деца и дори бебета, които са облечени с български народни носиии. Това означава, че те започват да свикват с традициите ни, ставайки част от тяхното ежедневие и духовност. Всеки, дошъл тук, показва своето желанието да се върне 150 години назад и да усети  атмосферата на нашите деди\", коментира Цветанов. \r\nПо-късно днес заместник-председателят на ГЕРБ Цветан Цветанов ще се срещне с жителите на Котел и с. Филаретово. Срещата в село Филаретово ще се проведе в кметството в 16.00 часа като в разговора ще участват и народният представител и областен координатор на ГЕРБ-Сливен Десислава Танева, кметът на община Котел Коста Каранашев и кметът на село Филаретово Нурие Бекирова. Срещата в Котел ще се проведе от 17:30 часа.", "date": "2018.08.18", "title": "Председателят на ПГ на ГЕРБ и зам.-председател на партията Цветан Цветанов присъства на сватбата на холивудския актьор Бен Крос и приятелката му Деана в Жеравна"}
{"url": "http://www.focus-news.net/news/2018/08/18/2557463/blagoevgrad-intenziven-e-trafikat-na-granichnite-punktove-kulata-i-ilinden-nyama-danni-za-obrazuvane-na-golemi-koloni-ot-avtomobili.html", "text": "Интензивен е трафикът на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуване на сериозни задръствания или големи колони от автомобили. \r\nНатоварен е и трафикът по автомагистрала „Струма“ и главен път Е-79 в Благоевградска област, и в двете посоки. Няма регистрирани тежки пътни инциденти в региона до този момент. \r\nЛивия НИНОВА", "date": "2018.08.18", "title": "Благоевград: Интензивен е трафикът на граничните пунктове „Кулата“ и „Илинден“, няма данни за образуване на големи колони от автомобили"}
{"url": "http://www.focus-news.net/news/2018/08/18/2557465/varna-politseyski-ekip-e-razpolozhen-pri-ritualnata-zala-v-grada-ima-strupvane-na-avtomobili-zaradi-sklyuchvanite-grazhdanski-brakove.html", "text": "Полицейски екип е разположен по ул. „Крали Марко“ при Ритуалната зала във Варна заради струпването на автомобили във връзка с десетките граждански бракове, които се сключват на днешната дата. Това съобщиха за  Радио „Фокус“ – Варна  от „Пътна полиция“. Трафикът във Варна е сравнително спокоен, по-натоварено е движението в посока курортните комплекси и по пътя за Бургас. По-рано днес в посока к.к. „Златни пясъци“ и кв. „Аспарухово“ са възникнали леки катастрофи, като технологичното време за отработване на произшествието е затруднило движението в съответните участъци, допълниха от полицията. Общо четири са регистрираните катастрофи в града от началото на деня. При произшествията няма пострадали граждани, нанесени са материални щети по автомобилите. От полицията припомниха, че предстои въвеждането на временна организация на движението в района на Морска гара заради предстоящия концерт тази вечер. \r\nМарияна ВАЛЕНТИНОВА", "date": "2018.08.18", "title": "Варна: Полицейски екип е разположен при Ритуалната зала в града, има струпване на автомобили заради сключваните граждански бракове"}
{"url": "http://www.focus-news.net/news/2018/08/18/2557464/premierat-boyko-borisov-poe-angazhiment-da-osiguri-finansirane-za-tsyalostnoto-razkrivane-i-konservirane-na-trakiyskata-mogila-mal-tepe.html", "text": "Премиерът Бойко Борисов пое ангажимент да осигури финансиране от държавата за цялостното разкриване и консервиране на Тракийската могила „Мал тепе“, предаде репортер на  Радио „Фокус“-Пловдив . Министър-председателят посочи, че до края на септември следващата година могилата трябва да бъде напълно разкрита. По негови думи уникалното е, че тракийската гробница е най-високата у нас и в Европа, а може би в света, след египетските пирамиди. Висока е над 20 метра. Предполага се, че може би в нея е погребан римски военен император, но тъй като все още не установена датировката на гробницата, втората предполагаема версия е, че това може да е гробница на тракийски владетел от 2 век. \r\nЦветана ТОНЧЕВА Очаквайте подробности!", "date": "2018.08.18", "title": "Премиерът Бойко Борисов пое ангажимент да осигури финансиране за цялостното разкриване и консервиране на Тракийската могила „Мал тепе“"}
{"url": "http://www.focus-news.net/news/2018/08/18/2557466/plovdiv-voennosluzheshti-ot-suhopatnite-voyski-sa-unishtozhili-snaryada-otkrit-v-dvora-na-uchilishte-v-zh-k-trakiya.html", "text": "Военнослужещи от Сухопътните войски са разузнали, извлекли и транспортирали за унищожаване невзривен боеприпас в Пловдив. Това съобщиха от пресцентъра на  Министерството на отбраната . Модулното формирование за разузнаване и неутрализиране на невзривени боеприпаси от военното формирование 44 220 - Пловдив е задействано по заповед на заместник-командира на Сухопътните войски бригаден генерал Валери Цолов след подаден сигнал от МВР. При извършване на изкопни работи в двора на училище „Софроний Врачански“ в ж. к. „Тракия“ в град Пловдив е бил открит силно корозирал снаряд без видима маркировка. Под ръководството на командира на модула капитан Стоян Атанасов боеприпасът е извлечен и транспортиран за унищожаване.", "date": "2018.08.18", "title": "Пловдив: Военнослужещи от Сухопътните войски са унищожили снаряда, открит в двора на училище в ж. к. „Тракия“"}
{"url": "http://www.focus-news.net/news/2018/08/18/2557468/sport-federer-sreshtu-gofen-na-polufinal-v-sinsinati.html", "text": "Програмата на „Мастърс“ турнира в Синсинати бе изключително натоварена след прекъсванията в третия кръг заради дъжд. Две победи в рамките на няколко часа постигна Роджър Федерер. Швейцарецът се справи в два сета с Леонардо Майер в третия кръг след 6:1, 7:6(6), а на четвъртфиналите надигра своя сънародник Стан Вавринка след 6:7(2) 7:6(6) 6:2. \r\nХуан Мартин Дел Потро също игра два мача за един ден, но загуби втория. Аржентинецът довърши прекъснатия заради дъжд двубой срещу Ник Кириос с победа, но след това умората натежа и Дел Потро отстъпи на белгиеца Давид Гофен след два тайбрека - 6:7(5), 6:7(4). Така Гофен за първи път ще играе полуфинал в Синсинати, където ще има сериозно препятствие в лицето на Роджър Федерер.", "date": "2018.08.18", "title": "Спорт: Федерер срещу Гофен на полуфинал в Синсинати"}
{"url": "http://www.focus-news.net/news/2018/08/18/2557461/rumen-petkov-abv-oshte-predi-godina-kazahme-che-strukturata-na-grazhdanska-zashtita-e-razrushena-i-che-e-neobhodimo-da-se-predpriemat-nezabavni-merki-za-vazstanovyavaneto-na-zvenata-y.html", "text": "Ние от ПП АБВ още преди година казахме, че структурата на „Гражданска защита“ е разрушена и че е необходимо да се предприемат незабавни мерки за възстановяването на звената на гражданската защита и за насищането им със съдържание. Това каза пред журналисти в Бургас председателят на ПП АБВ Румен Петков, предаде репортер на  Радио  „Фокус“ - Бургас . Той допълни, че става дума както за кадрово обезпечаване, така и като технологично снаряжение. „Тогава поводи бяха поредицата наводнения – във Варна, в Мизия и в редица райони на страната. За съжаление разривът в Созопол, тоест, пробилата течност мазут от потъналия преди стотина години кораб, е една ярка илюстрация на липсата на способност за реакция от държавата“, коментира още Петков. \r\nСпоред него държавата е потвърдила това, което ПП АБВ преди година е алармирала –  че няма защитни звена.  „2009 г. „Гражданска защита“ беше съсипана, ликвидирана, и до ден днешен ние само констатираме щети. В продължение на тези 7-8 години бяха ликвидирани 2 ключови звена – едното е на катерачите, другото – на водолазите. Свидетели сме и потърпевши тук, в Бургас, от липсата на водолазно звено. Държавата изпадна в комичното положение - да търси доброволци-водолази. На фона на доста неприятни гледки, излъчвани от телевизиите, от социалните мрежи, обясняват как няма никакви проблеми, как са взети мерки, как петното е оградено, как се владее и няма заплаха за околната среда и как туристите трябва да се чувстват в безопасност. И същевременно набираме доброволци“, допълни председателят на ПП АБВ. По думите му охраната на гражданите, на околната среда и на събития, които могат да повлияят на десетки и стотици хора, не е въпрос на доброволчество, защото доброволци има неправителствените организации и БЧК.  \r\n„Когато държавата се е лишила институционално от структурата, която трябва да се грижи за защита на гражданите, това е национално предателство. Основната отговорност за него носи Цветан Цветанов, като министър на вътрешните работи, който 2009 - 2010 г. всъщност съсипа „Гражданска защита“. Нали разбирате как изглеждане в очите първо на собствения си народ, като събираме доброволци“, добави Петков. Според него онзи ден спасението на държавата е било в ръцете на водолазите Любен Дилов и Михаил Заимов. „Това е институционална катастрофа, не може да има друго определение. Не може водолазните звена да бъдат ликвидирани и после да се чудим защо така става. Както е и при трагедията с двете изчезнали деца във Варна. Гмуркачи и хора, които искат да бъдат полезни, помагаха, а от националният ефир ни залива с информацията, че полицаите ги чакат на брега. То е както комитета по посрещането на Лъвов мост през 1944 г.  Тогава, когато държавата сама ликвидирала, институционално съсипала, кадрово опустошила, технологично смазала звената за защита на населението, трябва да се търси политическа отговорност. Тази отговорност носи ГЕРБ и персонално - Цветан Цветанов. Това трябва да е ясно на всички български граждани, не само на потърпевшите“, каза още Петков.  \r\nВеселина НИКОЛОВА", "date": "2018.08.18", "title": "Румен Петков, АБВ: Още преди година казахме, че структурата на „Гражданска защита“ е разрушена и че е необходимо да се предприемат незабавни мерки за възстановяването на звената й"}
{"url": "http://www.focus-news.net/news/2018/08/18/2557457/ea-daily-albanizatsiyata-na-sarbiya-premina-granitsite-na-kosovo.html", "text": "Агенция „Фокус“ представя без редакторска намеса материал на  , в който се твърди, че изтощено от натиска на Запада, ръководството на Сърбия е готово на неприятни компромиси за Косово, докато същевременно албанските сепаратисти са се прицелили в нови сръбски земи.  \r\nПрез тези дни в Сърбия отбелязват една от скръбните дати, с които щедро изобилства трудната сръбска история – петнадесетата годишнина от разстрела на сръбски деца, къпали се в река Бистрица в близост до село Гораждевац в Косово. Тогава от куршума на стрелеца, който остана неизвестен, загинаха двама тийнейджъри – на деветнадесет и дванадесет години, като единият умря в болницата в населения предимно с албанци град Печ, който през средновековието е бил резиденция на сръбския патриарх. Умря, защото местните лекари не побързаха да му помогнат, а пациентите откровено се надсмиваха над пострадалия. И това нямаше да е всичко. Ако не бе намесата на войници от западния окупационен контингент, то те, заедно с възрастните, които ги бяха докарали, просто щяха да бъдат разкъсани от местните, които вече бяха успели да счупят стъклата на сръбските коли и да хвърлят по седящите в тях камъни. Още четири деца получиха различни по степен наранявани, а едно от тях изпадна в кома за няколко дни. Престъпника, както вече бе отбелязано, не беше намерен, както, впрочем и виновниците за други аналогични престъпления, извършени от косовски албанци против мирното сръбско население. Фатална рокада \r\nСега, петнадесет години по-късно, в хода на траурните мероприятия с участието на такива асове на сръбската политика, като вицепремиера и външен министър Ивица Дачич и министъра на отбраната Александър Вулин, бе изговорено много, че, за да не се повтори подобно нещо, трябва да се помни, че сърбите в Косово се нуждаят от защита и собствен съд и полиция. Но едновременно с това, Дачич заяви, че, като цяло, идеята за „демаркация на границите“ между албанските и сръбските общини в Косово може и да се обсъжда, но решението по въпроса още е далеч. В самото Косово няма единство по този въпрос итрябва да се види, доколко това е приемливо. А ако е приемливо, то трябва да се седне на масата за преговори и да се обсъди... И нататък още много думи и дипломатически витиеватости. Т.е. сръбският министър изглежда разбира, че темата е обозначена и че, най-вероятно, в условията на прокрустово ложе (от гръцката митология – Атическият разбойник Прокруст (Дамаст) виждал от далеч пътниците, отиващи към града и ги полагал на легло, което специално нагаждал, така че да не съвпада с ръста им и или ги „скъсявал“ или „разтягал“, за да паснат на ложето. Победен е от атическия герой Тезей, който с хитрост го накарал сам да легне в леглото си. – бел. „Фокус“) от ултиматуми, които Западът отправя към неговата страна, това е единствената възможност за запазване на сръбския контрол над нещо в Косово, но... \r\nТези „но“ са изключително много. Първо, извън територията на северните сръбски анклави в Косово, т.е. зад река Ибър и самият мост през на омразата през нея, на който не веднъж са започвали антисръбските погроми, все пак продължават да съществуват сръбски общини. Макар да са малки и оредяващи с всяка година, те остават да живеят в условия на нарастващ апартейд сред агресивно настроено албанско мнозинство. И, разбира се, задавайки въпроса за „демаркацията“, сръбските журналисти не можеха да заобиколят тази страна на въпроса: ще зарежем ли така своите след разделянето на територията? \r\n„Никой няма намерение да дели сърбите на южни и северни, изхождайки от позицията: „всичко, което се върши на юг (от река Ибър) не ни интересува въобще“, заобяснява Дачич. „Ние прости искаме да разберем дали този подход е приемлив. Ако да, то тогава ще седнем и ще помислим, как може да бъде реализиран“. \r\nТ.е. и да, и не, разбирай го, както искаш и веднага си спомняме за незабравимия Михаил Сергеевич (Горбачов – бел. „Фокус“). От друга страна, а какво друго може да се очаква от Дачич, който, от една страна е истински, без уговорки, патриот, но от друга е представител на конкретен режим, който в момента се намира на власт в Белград. Режимът, чиято задача, по същество, е неизпълнима, но който засега все още успява да направи чудеса на еквиблиристиката – да се и на Запада, и да угоди на своите избиратели, и да остане исторически съюзник на Москва. Последна линия на отбраната на Вучич \r\nТипичен изразител на тази противоречива, като преплетена топка от змии, триада е самият сръбски президент Александър Вучич. Който, апропо, също се изказа по темата: „Аз се застъпвам и представям това като своя политика, дали тя ще получи подкрепа от народа или не, за разграничение с албанците“, заяви държавният глава на Сърбия. „Ако имаме територия, за която не е ясно на кой принадлежи, тя винаги ще остане източник на потенциални конфликти и проблеми“. \r\nНе по-интересно прозвуча интервюто на Вучич пред анализатора на хърватския ежеседмичник Globus Дарко Худелист: „Всички сърби знаят, че са загубили Косово, но аз правя всичко по силите си, за да го върна, за да не стане това пълно поражение или пълна загуба, в края на краищата“, заяви пред журналиста сръбският лидер. \r\nА вече след разговора, той направи извод: „Северно Косово е последната линия на отбрана... ние фактически признаваме Косово (без акта на явно международно признание), но на свой ред ще водим преговори за северната част. Няма да дадем всичко и ще се опитаме да запазим нещо за себе си“. \r\nСъщо в разговора с Худелист сръбският президент се оплака от това, че съгражданите му постоянно го притискат, възмущават се, заплашват, но не искат да направят нищо, за да помръднат ситуацията от мъртвата точка, а тойм напротив, опитва се, но остава неразбран... \r\nИ действително, едва откровенията на Вучич станаха известни на обществеността и в сръбската политика се чуха гласове, че президентът трябва да бъде арестуван за предателство на националните интереси. Изтъкнатият представител на патриотическата опозиция Бошко Обрадович предложи да бъдат съдени всички, които са се намирали на власт в Сърбия, когато албанците едностранно са провъзгласили независимостта на Косово – за да бъдем коректни, трябва да отбележим, че по това време действащият президент не е заемал никакви постове в ръководството на държавата. \r\nНо всички тези интервюта, възмущения, заявления и заплахи имат смисъл само при наличието на съответстващо насрещно желание на отсрещната страна – косовските албанци. Но готова ли е Прищина да дели своите получени набързо и с много кръв, благодарение на намесата на НАТО и САЩ земи с тези, от които са ги отнели? До ден днешен косовските сепаратистки власти не са заявявали нищо подобно. Наистина, от тяхна страна има изказвания по териториалния въпрос, но всичките бяха в една посока, с интонация, позната от още от 90-те.  На хищника всичко му е малко \r\n„Ще разговаряме за демаркация, за корекция на границите, но напомням, че при никакви условия от която и да е страна не може да бъде наложена реализация на сръбските искания за разделяне на Косово“, заяви вчерашният бандит с позивна „Змей“, а понастоящем уважаем партньор на САЩ и Европа, косовският „президент“ Хашим Тачи. „В същото време в рамките на корекцията, уверен съм, ще изпълним и приемливо от наша страна официално оформено искане на лидерите на Прешевската долина за присъединяване към Косово, ако се стигне до договор... Искането на политическите лидери от Медведжа, Прешево и Буяновац е оформено официално и ще го представя в Бюксел. Ще бъде тежко, практически невъзможно. И ако получим нещо, това ще бъде чудо. Ако няма резултати – в крайна сметка поне сме опитали. Не бива да изпускаме момента“. \r\nЗа тези, които не са запознати, Прешево, Буяновац и Медведжа са погранични територии с Косово с доста сериозен процент на албанско население (албанците в образуващите Прешевската долина Прешево са до 90%, Буяновац – до 65%, а в Медведжа засега още са 26%). Веднага след косовските събития, локална война между албанските бойци и силите на малка Югославия (Сърбия и Черна гора) започна и там, но този път нямаше намеса на НАТО, благодарение на което бе наложен относителен ред. Вярно, само относителен – от 2013 година прешевските власти изнагляха толкова, че поставиха паметник на загиналите албански бойци, който, наистина, три месеца след откриването си бе демонтиран от сръбската полиция. \r\nКакто виждаме, усетили вкуса на кръвта и печалбата, албанските сепаратисти се обявиха против размяната и промяната на настоящото статукво. Но само по своя начин и по своите правила: за да вземат повече със сила, хитрост, ръмжене и без да дават нещо в замяна. \r\nИ като прекрасно потвърждение на тази теза могат да послужат думите на сръбския министър на вътрешните работи Небойша Стефанович, който в прав текст заяви, че косовските албанци провеждат „тиха етническа чистка“, но вече не в Косово и не в Прешевската долина, а в Централна Сърбия. По неговите думи, мигранти от откъснатото от Сърбия Косово купуват земи, къщи, апартаменти, магазини и предприятия в Ниш, Куршумлия, Прокупле и Врание и образуват там местни етнически общини и меко казано изтласкват сърбите. Точно така, както е било в Космет преди половин век. И засега сръбската държава не може да противопостави на това почти нищо, защото само за косовските сепаратисти сърбите от Сърбия са чужденци, а косовските сърби – нежелателен елемент, който търпят с неудоволствие. А за самата Сърбия, която не признава откъсването на южните територии, косовските албанци са съграждани. Затова сръбските власти не могат да им попречат да придобиват недвижими имоти, както и да се разселват в анклави и да правят бизнес. Могат само да гледат с ужас в бъдещето. \r\nИ на подобен фон какви илюзии може да има за успешно разделяне на историческия сръбски регион, откъснат от пришълци завоеватели? Същият Дачич в отговор на подобни съмнения казва, че инициаторът на цялата югославска геополитическа катастрофа, американците, вече не са същите. По-рано те нагло и открито игнорираха всички компромисни предложения на Белград, но сега ужким започнаха да се вслушват в тях. Да, външният министър на Сърбия също вижда, че вчерашните косовски бандити, терористи и голтаци продължават да са, по същество, същите максималисти, каквито са били, но техните покровители се били променили. \r\nНякога изключително мъдрият сръбски патриот от упор не иска да види това, че американците правят всичко, изхождайки изключително от собствените си тесни прагматически интереси. Някога им беше в интереса да способстват развала на Югославия, затова заложиха на всички антисръбски сепаратистки движения. Сега интересите им диктуват да вкарат целите Балкани в НАТО и ЕС и единственото препятствие за това остава Сърбия с нейната алогична историческа любов към Русия. Затова Сърбия трябва да бъде максимално отслабена и желателно да бъде съкрушена. И може, разбира се, с години да използваме мека и аргументирана риторика, но по същество нещата ще останат същите. \r\nМоже би в Белград разчитат на охлаждането на отношенията между Анкара и Вашингтон, което се отрази и на американско-босненските отношения. Не е случайно, че в западните медии изведнъж си спомниха за пълзящата ислямизация на частично освободения от сърбите регион-държава. Само че албанците също са прагматици и в своето държавно и цивилизационно строителство те не се уповават на исторически митове, съгласно които сърбите винаги са с Русия, а бошняците – с Турция. Анкара, ако зад нея няма сила съпоставима с Вашингтон, за Прищина е нищо и никой и ако има нужда, правоверните косовски бойци, под ръководството на американците, ще започнат да воюват, а още по-точно, ще извършват наказателни операции и терористични атаки срещу правоверните турци. Ако, разбира се, от това имат изгода. НМо засега интересите на косовските албанци изцяло се реализират в рамките на реализацията на интересите на американците. \r\nЗатова за Белград все пак е по-добре да продължат с упорството на обречения да отстояват истината, отколкото с надеждата на призрачните илюзии да седнат на масата с мошениците – в противен случай сръбското ръководство може да се лиши от последното. Заедно с остатъците от доверието на своя народ и самоуважението. \r\nПревод и редакция:", "date": "2018.08.18", "title": "EA Daily: Албанизацията на Сърбия премина границите на Косово"}
{"url": "http://www.focus-news.net/news/2018/08/18/2557469/oa24-vladimir-putin-pristigna-na-svatbenoto-tarzhestvo-na-avstriyskiya-vanshen-ministar.html", "text": "Държавният глава на Руската федерация Владимир Путин пристигна на сватбеното тържество на австрийския външен министър Карин Кнайсл в южната част на федералната провинция Щирия, предава  OA24 . \r\nПротивно на слуховете, че ще приостигне с хеликоптер, лидерът на Кремъл бе докаран с автомобил. Малко след него на тържеството се появи и канцлерът на Австрия Себастиан Курц.  \r\nПри пристигането си Путин подари на булката букет цветя, стана ясно от излъчените телевизионни кадри. Тереза Герова", "date": "2018.08.18", "title": "OA24: Владимир Путин пристигна на сватбеното тържество на австрийския външен министър"}
{"url": "http://www.focus-news.net/news/2018/08/18/2557467/miroslav-dachev-balgarski-turisticheski-sayuz-vse-poveche-mladi-semeystva-iskat-da-stanat-hizhari.html", "text": "За наша радост има все повече млади семейства, които искат да станат хижари и да управляват такива туристически обекти. Това каза в интервю за  Агенция „Фокус“  Мирослав Дачев от Българския туристически съюз. „В договора изискваме те да изготвят инвестиционна програма, която включва подобряване на условията в хижите. Да се направят хубави етажни санитарни възли и бани, а ако е възможно и в помещенията“, обясни той и допълни, че критичната точка в много от хижите са покривите. „Това се оказа много сполучлива форма за стопанисване. Преди 5 години отдадохме хижа „Мальовица“ в Национален парк „Рила“ на едно младо семейство, което направи чудеса. Подмени всички легла и подовата настилка. Направи съвременни етажни бани и тоалетни. Денонощно се осигурява топла вода на всички туристи, а хижата е доста високо в планината“, посочи Мирослав Дачев. „Не е лош и примерът с хижа „Добрила“ в Централен Балкан, която е на 1804 метра надморска височина. Единственият достъп до там е с високо проходими автомобили. Основният транспорт са коне и мулета, които са най-издръжливи. И там се направиха чудеса в подобряването на условията“, каза още той.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.08.18", "title": "Мирослав Дачев, Български туристически съюз: Все повече млади семейства искат да станат хижари"}
{"url": "http://www.focus-news.net/news/2018/08/18/2557471/veliko-tarnovo-ustanovyavat-se-prichinite-za-pozhar-na-dva-avtomobila-v-selo-samovodene.html", "text": "Установяват се причините за пожар на два автомобила в село Самоводене, община Велико Търново. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигнал за инцидента е подаден на тел. 112 в 04.11 часа тази сутрин. Пострадали няма. Щети са нанесени по двигателните отсеци на автомобилите, унищожени са 2 гуми и предно стъкло. Останалата част от превозните средства е спасена, както и сграда в близост до произшествието. Оперативно-следствена група при Районно управление  на МВР – Велико Търново е посетила мястото за изясняване на причината за пожара. \r\nМария НЕДЕВА", "date": "2018.08.18", "title": "Велико Търново: Установяват се причините за пожар на два автомобила в село Самоводене"}
{"url": "http://www.focus-news.net/news/2018/08/18/2557473/plovdiv-na-nyakolko-mesta-v-grada-sa-razpolozheni-politseyski-patruli.html", "text": "На няколко места в Пловдив са разположени полицейски патрули, предаде репортер на  Радио „Фокус“-Пловдив . Полицейски патрул има на Карловско шосе в посока Пловдив, на бул. „Източен“, както и на кръговото кръстовище на Централна гара. Движението е с нормална интензивност. Пътните настилки в Пловдив са на места влажни, заради превалявания от дъжд. \r\nМария РУСЕВА", "date": "2018.08.18", "title": "Пловдив: На няколко места в града  са разположени полицейски патрули"}
{"url": "http://www.focus-news.net/news/2018/08/18/2557474/rumen-petkov-abv-nie-ot-pp-abv-zapochnahme-analiz-na-sredstvata-koito-balgarskata-darzhava-pilee-v-zaplashtane-na-bordove-na-direktori.html", "text": "Ние от ПП АБВ започнахме един анализ на средствата, които българската държава пилее в заплащане на бордове. Това каза пред журналисти в Бургас председателят на ПП АБВ Румен Петков, предаде репортер на  Радио „Фокус“ – Бургас . „Дали ще ги наречем управителни съвети, дали Съвети на директори или бордове, е ясно за какво става дума. В енергетиката бордовете са 9. Общо в тях участват 34 човека. Годишният фонд „работна заплата“, който те получават надхвърля 800 000 лв.“, каза още Петков.  \r\n\"Президентът Първанов настояваше още през 2008 г., бордовете на бъдат премахнати, да се спре с непрофесионалното и политическо кадруване в тях, да се изкорени тази порочна и грозна практика партийни представители да бъдат хранени по такъв циничен за сметка на обществото. 800 000 лв. взимат тези 34 човека годишно минимум. Тук не са включени секретарките, служебните телефони и допълнителното материално стимулиране“, добави Петков. \r\n„Лично аз съм склонен да подозирам, че тази сума надхвърля 2,5 - 3 млн. лева, с допълнителното финансово стимулиране, с коли, обслужване, технически персонал, шофьори, заплати, телефони. В момента правим анализ в Министерството на икономиката, Министерството на земеделието и храните, Министерството на транспорта, Министерството на здравеопазването и други звена. Ще кажа само, че в Министерството на здравеопазването има да речем 80 държавни болници. Да приемем, че във всеки борд има 3, има болници и с по 5, но ние така приемаме. Да приемем, че член на борд взима по  2 000 лв на месец. 80 по 3 е 240. 240 по 3 е почти 500 000 лв. месечно. 5-6 млн лева на месец, без упоменатите екстри, от бюджета на Министерството на здравеопазването заминават по бордовете. Разговарял съм и с лекари, и с персоналната общност“, допълни лидерът на ПП АБВ. \r\nСпоред него тези бордове нямали почти никакво отношение в оперативното управление на болничните звена, а само им тежали на бюджета. „Това го плащаме всички ние. Не е нормално 2009 г. дефицитът в Министерството на здравеопазването да е 30 млн. лева, сега да е 600 млн. лв. при положение, че ресурсът като абсолютна стойност е увеличен два пъти. Независимо от това имаме 6 пъти увеличаване на задължеността на болниците. Затова обмисляме позиция, с която да настояваме за забрана на бордовете.  Разбира се, че там, където държавата има участие и съдружие с други държави, с общини, с частни инвеститори, ще трябва да защити своя интерес през представителство“, добави Петков . \r\nВеселина НИКОЛОВА", "date": "2018.08.18", "title": "Румен Петков, АБВ: Ние от ПП АБВ започнахме анализ на средствата, които българската държава пилее в заплащане на бордове на директори"}
{"url": "http://www.focus-news.net/news/2018/08/18/2557472/redzhep-tayip-erdogan-turtsiya-nyama-da-se-predade-na-onezi-koito-se-opitvat-da-ya-prevarnat-v-strategicheska-tsel.html", "text": "Държавният глава на Турция Реджеп Тайип Ердоган отправи нови предупреждения срещу страните, които заплашват Анкара с нови санкции, предава държавната информационна агенция  Anadolu Agency . \r\n„Някои заплашват с икономика, със санкциите, с валутните курсове, интересите и инфлацията. Виждаме вашата игра и ще я оспорим\", подчерта Ердоган в рамките на VI Конгрес на „Партията на справедливостта и развитието“, който се провежда в столицата.  \r\n„Турция не е и няма да се предаде на онези, които се опитват да я превърнат в стратегическа цел\", отбеляза Ердоган, визирайки САЩ, без да ги назовава директно. \r\nДвустранните отношения между Вашингтон и Анкара се изостриха, след като САЩ наложиха санкции на двама министри от турския кабинет след отказа за освобождаването на американския пастор Андрю Брънсън.  \r\nНа 10 август президентът на САЩ Доналд Тръмп предприе нови стъпки срещу Анкара, като удвои митатата за внос на алуминий и стомана от Турция. В отговор Анкара също увеличи тарифите за американски импортни стоки, включително върху алкохол, тютюневи изделия и автомобили. \r\nЕрдоган бе категоричен, че Турция никога няма да се преклони пред онези, които „са наложили свой собствен ред, като са експлоатирали света\". \r\n„Партия на справедливостта и развитието“ обикновено провежда своя конгрес веднъж на всеки три години. Последният бе през септември 2015 г. \r\nПрез май 2017 г. партията проведе извънреден конгрес след историческото одобрение за редица конституционни промени. На конгреса президентът Реджеп Тайип Ердоган беше преизбран за ръководител на партията. Тереза Герова", "date": "2018.08.18", "title": "Реджеп Тайип Ердоган: Турция няма да се предаде на онези, които се опитват да я превърнат в стратегическа цел"}
{"url": "http://www.focus-news.net/news/2018/08/18/2557475/miroslav-dachev-balgarski-turisticheski-sayuz-v-poslednite-10-godini-darzhavata-abdikira-ot-hizhite-i-ne-im-okazva-finansova-pomosht.html", "text": "Хижите към Българския туристически съюз са над 250. За съжаление, в последните 10 години държавата абдикира от въпроса за тях и не оказва финансова помощ. Това каза в интервю за  Агенция „Фокус“  Мирослав Дачев от Българския туристически съюз. „Голяма част от общините с финансови средства и лични дарения подпомагат хижите“, посочи той. „Хижестроителството е от преди 90 и няколко години и е уникално явление за България. То е започнало със самодейност, с лично участие и доброволен труд“, обяви Мирослав Дачев.  „Хижите в България са в сравнително добро състояние. През последните 7-8 години Българският туристически съюз се опитва да намери една сравнително удобна форма за стопанисване и управление на хижите. А именно те да се отдават за период между 5 и 10 години на частни лица“, обясни той. „Преди време изгоря хижа „Кашана“, а преди нея и хижа „Богдан“. За „Кашана“ са необходими не по-малко от 100 хил. лева, а за възстановяването на „Богдан“ толкова няма да стигнат. Обявили сме дарителска сметка“, коментира Дачев. По думите му от УС на Българския туристически съюз са склонни да предоставят за по-дълъг период, за 15-20 години, стопанисването и управлението на хижа „Богдан“ стига този, който иска да я управлява, да вложи средства да я изгради. „Имаме не добре стопанисвана хижа и във Витоша- „Белите брези“. Миналия месец управителният ни съвет приключи договора с управителя на тази хижа. Тя е на атрактивно и хубаво място във Витоша, „под вратите“ на столицата. Прекратихме договора и ще наемем друг стопанин“, каза още Мирослав Дачев.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.08.18", "title": "Мирослав Дачев, Български туристически съюз: В последните 10 години държавата абдикира от хижите и не им оказва финансова помощ"}
{"url": "http://www.focus-news.net/news/2018/08/18/2557462/dots-kostadin-nushev-bogoslov-ot-nay-rannoto-si-detstvo-sv-yoan-rilski-e-bil-predan-na-vyarata-v-boga-i-na-chistotata-na-duhovniya-zhivot.html", "text": "От най-ранното си детство св. Йоан Рилски е бил предан на вярата в Бога и на чистотата на духовния живот. Това каза богословът доц. Костадин Нушев в интервю за  Агенция „Фокус“  за Успението на св. Йоан Рилски, което православната църква отбелязва на 18 август. По думите му в най-ранната си младост, светецът се уединява за духовен монашески живот първо в един манастир в близост до неговото родно село Скрино. То съществува и в днешно време в Дупнишката духовна околия в подножието на Руенската планина. „Като млад послушник и монах, св. Йоан Рилски започва своя духовен път първо в тази обител. След това той продължава да обикаля съществуващите манастири най-вече в западните предели на България. Изследва монашеския живот и организацията на манастирите около София, по долината на река Струма, на север по долината на река Искър“, коментира богословът. Той обясни, че именно за това и до ден днешен във всички западни предели имаме много места и манастири, свързани с определен престой на самия св. Йоан Рилски. „С Божието указание св. Йоан Рилски избира  да се засели в Рила, най-високата планината на Балканите, наречена Рилската пустиня  в житието му. Това е едно място, където не е стъпвал човешки крак. Първоначално като отшелник в пещери, като стълпник на скали, св. Йоан Рилски усъвършенства своя отшелнически и монашески живот и достига до най-висшите степени на духовното съвършенство“, разказа още доц. Нушев.  \r\nДеница КИТАНОВА Пълния текст на интервюто четете в „Мнение”", "date": "2018.08.18", "title": "Доц. Костадин Нушев, богослов: От най-ранното си детство св. Йоан Рилски е бил предан на вярата в Бога и на чистотата на духовния живот"}
{"url": "http://www.focus-news.net/news/2018/08/18/2557476/veliko-tarnovo-namushkaha-s-nozh-mazh-v-tsentara-na-grada-politsiyata-izdirva-izvarshitelya.html", "text": "Раниха с нож мъж в центъра на Велико Търново. Полицията издирва извършителя. Това каза за  Радио „Фокус“ – Велико Търново  Марияна Христова, говорител на ОД МВР – Велико Търново. Сигнал за случилото се на ул. „Васил Левски“ в старата столица е подаден около 13.30 ч. „Установена е самоличността на извършителя, текат процесуално- следствени действия. Раненият мъж е откаран във Великотърновската болница“, каза говорителят на полицията. На мястото се извършват огледи. По случая се води досъдебно производство. \r\nМария НЕДЕВА", "date": "2018.08.18", "title": "Велико Търново: Намушкаха с нож мъж в центъра на града, полицията издирва извършителя"}
{"url": "http://www.focus-news.net/news/2018/08/18/2557478/sport-marka-real-madrid-pazi-300-miliona-za-neymar.html", "text": "Вестник \"Марка\" разкри, че Реал Мадрид разполага с 300 милиона евро за нови попълнения, но въпреки това не посяга към тях. Въпросните 300 милиона са заделени за бразилската суперзвезда Неймар, тъй като именно той продължава да е голямото желание на президента Флорентино Перес.  \r\nНай-вероятно от \"Бернабеу\" ще се опитат да направят последна офанзива за бившия играч на Барселона и настоящ на ПСЖ. Операцията изглежда доста сложна, тъй като поне засега Неймар не възнамерява да прави крачка напред към испанската столица. Надеждите на лос бланкос са свързани с финансовия феърплей, който може да обърка плановете на ПСЖ и да накара катарските собственици на клуба да продават играчи. Съвсем скоро ще се знаят имената на разследваните клубове, които са в нарушение на правилата на УЕФА. Според информация на \"Марка\" именно ПСЖ е в черния финансов списък, докато мадридчани не попадат там.", "date": "2018.08.18", "title": "Спорт: „Марка\": Реал Мадрид пази 300 милиона за Неймар"}
{"url": "http://www.focus-news.net/news/2018/08/18/2557481/dobrich-skalna-masa-se-e-srutila-na-kraymorskiya-pat-mezhdu-albena-i-balchik-nyama-postradali.html", "text": "Скална маса се е срутила на крайморския път между Албена и Балчик. Това каза за  Радио „Фокус“ – Варна  комисар Дарин Димитров, директор на Регионална дирекция „Пожарна безопасност и защита на населението“ в Добрич. Скалната маса се е срутила снощи и няма пострадали граждани. Екипи на полицията и на противопожарната служба са посетили мястото след постъпването на сигнала. Комисар Дарин Димитров добави, че към момента няма информация за нови срутвания. Районът е сигнализиран и обезопасен с лента. Комисар Дарин Димитров посочи, че пътят за вилната зона край Балчик е проходим, но преминаващите трябва да бъдат внимателни. \r\nОт Областния съвет за сигурност в Добрич съобщиха, че предстои разчистване на участъка. Скалните парчета са се срутили на около стотина метра след края на черноморския курорт в посока към Балчик. \r\nМарияна ВАЛЕНТИНОВА", "date": "2018.08.18", "title": "Добрич: Скална маса се е срутила на крайморския път между Албена и Балчик, няма пострадали"}
{"url": "http://www.focus-news.net/news/2018/08/18/2557482/kyustendil-ogranicheno-e-dvizhenieto-po-patya-smolichano-pelatikovo-za-tovarni-avtomobili-nad-35-tona-poradi-propadane-na-chast-ot-patnoto-platno.html", "text": "Движението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3,5 тона поради пропадане на част от пътното платно при км 10+650, км 11+720, км 12+830 и км 13+360. Това съобщиха за  Радио „Фокус“ – Кюстендил  от Областно пътно управление – Кюстендил. Въведен е обходен маршрут – Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци до края на този месец. \r\nОсвен това движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. \r\nСъщо така движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 8 септември. \r\nЛивия НИНОВА", "date": "2018.08.18", "title": "Кюстендил: Ограничено е движението по пътя Смоличано – Пелатиково за товарни автомобили над 3,5 тона поради пропадане на част от пътното платно"}
{"url": "http://www.focus-news.net/news/2018/08/18/2557483/veliko-tarnovo-v-selo-balvan-otbelyazaha-135-godini-ot-postroyavaneto-na-svoyata-tsarkva-koyato-nosi-imeto-na-sv-ivan-rilski.html", "text": "В деня, в който Българската православна църква почита успението на небесния покровител на България и на Велико Търново свети Иван Рилски, великотърновското село Балван отбеляза 135 години от построяването и освещаването на своята църква. Това съобщиха от пресцентъра на  Община Велико Търново .  Храмът в селото носи името на светеца. Великотърновският митрополит Григорий отслужи Света литургия и молебен за здраве, осветен бе и празничен курбан.  \r\nДесетки жители и гости на селото уважиха празника и се поклониха пред частица от мощите на Св. Иван Рилски, донесена специално за случая. Сред тях бяха заместник-кметът на Старата столица проф. Георги Камарашев, заместник-председателят на Великотърновски общински съвет Калина Широкова, кметът на село Балван Недьо Георгиев и др. \r\nСтроителството на църквата в Балван започва през 1882 година, а на 19 октомври 1883 година тя вече е завършена и осветена. Тъй като това става в деня на Св. Иван Рилски Чудотворец, храмът е наречен на името на небесния покровител.  \r\nВ края на миналия век започва дарителска кампания за реставрация на църквата. Сградата е ремонтирана, възстановени са и стенописите. Десетки са благодетелите, които даряват средства за каузата.", "date": "2018.08.18", "title": "Велико Търново: В село Балван отбелязаха 135 години от построяването на своята църква, която носи името на св. Иван Рилски"}
{"url": "http://www.focus-news.net/news/2018/08/18/2557479/premierat-boyko-borisov-imame-shansa-mogilata-mal-tepe-da-e-neshto-unikalno-ne-samo-za-plovdiv-i-za-balgariya-no-i-za-sveta.html", "text": "Правителството ще помогне максимално на археолозите за разкриването на могилата „Мал тепе“. Това каза пред журналисти премиерът Бойко Борисов при посещението си на могилата „Мал тепе“ край село Маноле, предаде репортер на  Радио „Фокус”- Пловдив . „Имаме шанса този комплекс да е нещо уникално не само за Пловдив и за България, но и за света”, каза още Борисов. Премиерът разгледа разкопките на царската гробница и благодари на доц. Костадин Кисьов, ръководител на обекта и директор на Археологическия музей в Пловдив и на екипа му за това, което е видял и което са му разказали. „Знам, че част от предположенията на доц. Кисьов се основават на научни изследвания и негови опити и затова няма да си играем на части”, каза премиерът. Той припомни, че догодина Пловдив ще е Европейска столица на културата, като по думите му този археологически обект ще е един добър подарък и за града, и за Европа. Затова, според премиера, ще е добре обектът да е завършен дотогава. По тази причина правителството и общината ще помогнат, за да бъде форсирана и подсигурена грубата работа, а след това археолозите ще си свършат останалото. „Това е най-високата гробница в света - 24 метра. Този вид гробница е нещо уникално за България. Затова нека да идват българите да я гледат и да се гордеят със своята история”, каза премиерът. „Трима императори са били убити из тези региони и гробовете на двама от тях не се знаят къде са и затова има различни предположения. Но нека не говорим и не гадаем, а да помогнем максимално на археолозите”, добави Бойко Борисов. \r\nМинистър-председателят припомни още, че преди две седмици правителството отпусна на община Пловдив и последните 9 млн. лв. за Европейска столица на културата. „Сега в момента има и пари, и желание, и подкрепа, и най-добри специалисти“, добави министър-председателят в заключение. \r\nНа могилата „Мал тепе“ край село Маноле дойдоха още министърът на културата Боил Банов, зам.-министърът Амелия Гешева, областният управител на Пловдив Здравко Димитров и неговите заместници, кметът Иван Тотев и всичките районни кметове на Пловдив и други. \r\nЦветана ТОНЧЕВА", "date": "2018.08.18", "title": "Премиерът Бойко Борисов: Имаме шанса могилата „Мал тепе“ да е нещо уникално не само за Пловдив и за България, но и за света"}
{"url": "http://www.focus-news.net/news/2018/08/18/2557480/miroslav-dachev-balgarski-turisticheski-sayuz-tryabva-da-tarsim-izravnyavane-na-usloviyata-v-hizhite-i-hotelite-no-i-da-zapazim-duha-na-staroto-hizharstvo.html", "text": "Трябва да търсим изравняването на стандарта на битовите и хигиенни условия в хижите и хотелите. Това каза в интервю за  Агенция „Фокус“  Мирослав Дачев от Българския туристически съюз. „Стремежът ни е в част от хижите да запазим духа на старото хижарство, а в друга част да има осигурени удобства“, заяви той. „В последните няколко години виждам, че много млади хора отиват в туристическите хижи. Най-младото поколение иска по-добри условия и със основание“, коментира Мирослав Дачев.  „Надяваме се подготвяният Закон за туризма и миналият на първо четене Закон за физическото възпитание и спорт да ни дадат възможност аргументирано да искаме средства от държавата.  За да може в близките 5-10 години всички туристически обекти да бъдат приведени в условия, в които с радост да посрещаме туристите“, каза още той.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.08.18", "title": "Мирослав Дачев, Български туристически съюз: Трябва да търсим изравняване на условията в хижите и хотелите, но и да запазим духа на старото хижарство"}
{"url": "http://www.focus-news.net/news/2018/08/18/2557488/ria-novosti-donald-tramp-posavetva-krititsite-na-rusiya-da-obarnat-vnimanie-na-kitay.html", "text": "Президентът на САЩ Доналд Тръмп посъветва всички, които са заети с „внимателно наблюдение“ на Руската федерация, да обърнат внимание на Китай, като отбеляза, че Вашингтон може да намери общ език със всички, предава руската информационна агенция  РИА Новости. \r\n„Всички глупци, които са заети единствено с внимателното наблюдение на Русия, би трябвало да погледнат в друга посока – към Китай. Но в крайна сметка, ако сме умни, силни и добре подготвени, ще съумеем да намерим общ език с всички“,  написа Тръмп в профила си в социалната мрежа „Туитър“.", "date": "2018.08.18", "title": "РИА Новости: Доналд Тръмп посъветва критиците на Русия да обърнат внимание на Китай"}
{"url": "http://www.focus-news.net/news/2018/08/18/2557490/varna-tri-probi-po-pokazatel-estestven-uran-sa-analizirani-ot-regionalnata-zdravna-inspektsiya-prez-sedmitsata-ne-sa-konstatirani-otkloneniya.html", "text": "Три проби по показател естествен уран са анализирани от Регионалната здравна инспекция във Варна във връзка с мониторинга на питейни води през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Получените резултати не надвишават максималната параметрична стойност, определена съгласно изискванията на Наредба №9 за качеството на водата, предназначена за питейно-битови цели. Според седмичната сигнална справка за периода от 10 до 16 август са изследвани и две проби питейна вода за обща бета активност. Установените стойности по този показател са под определеното контролно ниво в наредбата, допълниха от инспекцията. \r\nС двукратно измерване в работни дни пред Регионалната здравна инспекция във Варна се следи нивото на естествения радиационен гама-фон. През изтеклия период стойностите на гама-фона са нормални и варират между 0,09 и 0,10 микросиверта за час. Отклонения извън нормалните флуктуации на гама-фона не са констатирани. \r\nИзвършена е една инспекция в обект, използващ източници на йонизиращи лъчения при осъществяване на държавен здравен контрол за спазване на изискванията за защита на лицата от въздействието на йонизиращи лъчения с цел проверка на документацията и спазване изискванията и правилата за радиационна защита. При извършената инспекция не са констатирани нарушения. \r\nМарияна ВАЛЕНТИНОВА", "date": "2018.08.18", "title": "Варна: Три проби по показател естествен уран са анализирани от Регионалната здравна инспекция през седмицата, не са констатирани отклонения"}
{"url": "http://www.focus-news.net/news/2018/08/18/2557489/blagoevgrad-otkriha-statuya-na-rimski-magistrat-ot-kraya-na-iii-nachaloto-na-iv-vek-pri-prouchvaniyata-na-antichen-grad-herakleya-sintika.html", "text": "Откриха статуя на римски магистрат от края на III – началото на IV век при проучванията на античен град Хераклея Синтика. Това съобщиха за  Радио „Фокус“ – Пирин  от екипа на доц. д-р Людмил Вагалински, директор на Националния археологически институт с музей към БАН и ръководител на разкопките. Каменната скулптура е в човешки ръст. До нея е намерен ѝ надпис, от който се правят предположения за името на изобразения знатен хераклеец. \r\nЛивия НИНОВА", "date": "2018.08.18", "title": "Благоевград: Откриха статуя на римски магистрат от края на III – началото на IV век при проучванията на античен град Хераклея Синтика"}
{"url": "http://www.focus-news.net/news/2018/08/18/2557477/das-handelsblatt-shte-se-obedinyat-li-angela-merkel-i-vladimir-putin-sreshtu-donald-trampi.html", "text": "Той говори свободно немски, а тя руски: канцлерът на Германия Ангела Меркел и държавният глава на Руската федерация Владимир Путин разговарят редовно по телефона. В събота, 18 август, лидерът на Кремъл обаче ще пристигне на първо по рода си посещение след началото на кризата в Украйна, отбелязва германското икономическо издание  Das Handelsblatt . \r\nСитуацията в международен план изглежда почти като парадокс: Германия, която в продължение на десетилетия бе ухажвана от САЩ като стратегически важен партньор, внезапно бе обявена от Вашингтон за „заложник“ на Русия – заради вноса на суровини от Изток. \r\nС нарастващото трансатлантическо раздразнение, Кремъл започна да гледа на запад с интерес: привлекателността на Берлин изглежда се увеличава в очите на Москва. Тази събота германският канцлер Ангела Меркел (ХДС) ще приветства руския президент Владимир Путин в замъка Месеберг в Бранденбург. Срещата помежду им е втората от началото на годината.  \r\nМеркел и Путин често говорят по телефона. Санкциите срещу Русия, към които канцлерът се придържа заради присъединяването на Крим, няма да променят това. Но Меркел поддържа тесни работни отношения с Путин по важни въпроси от международната политика. Това е селективен съюз, подкрепен от прозрение: без Русия не може да се постигне напредък. Меркел подкрепя газопровода „Северен поток 2“ \r\nКанцлерът на ФРГ определя планираното изграждане на газопровода, който ще свърже Русия и Германия през Балтийско море като проект на частния сектор. Тя подкрепя инициативата, която се управлява от руската държавна компания „Газпром\", но в която участват и германски енергийни компании като дъщерното дружество BASF Wintershall и Uniper. Предисторията е проста: западноевропейските газови източници скоро ще пресъхнат, а руският газ е евтин. Всъщност, значително по-евтин от втечнения газ, който Тръмп иска да продаде на европейците.  \r\nВ Европа обаче са налице сериозни резерви по отношение на проекта, най-вече в Киев и Варшава. Украйна се притеснява, че ще загуби статута си на транзитна държава. За доставката на газ от Русия към Европа Украйна получава годишно между два и три милиарда долара. Меркел иска Киев да остане в бизнеса в бъдеще. Проблемът: Конгресът на САЩ може да „стреля напосоки“. Вашингтон обаче, че затяга санкциите срещу Русия, а рестрикциите може да ударят и германските компании, които са на борда на „Северен поток 2\". Украйна: Могат ли „сините каски“ да наблюдават за спазването примирието? \r\nЗаедно с Франция, Германия е една от страните, които посредничи за уреждане на конфликта в Украйна. Усилията им обаче са в задънена улица – боевете между сепаратистите в Източна Украйна и правителствените войски продължават. Ето защо Берли е ангажиран с въпроса дали и как мироопазващите сили на ООН може да наблюдават прекратяването на огъня. Първоначално Москва бе склонна да приеме предложението за изпращане на войници на ООН по протежение на около 400 километровата линия („контактна линия\") в Донбас. Наскоро Кремъл дори изрази готовност за разширяване на мисията на „сините каски“. Кризата в Сирия \r\nСтабилността в Сирия е основен приоритет – включително за федералното правителство в Берлин. Само по този начин може да се постигне стратегическата цел на европейците – връщането на огромен брой бежанци в родината им.  \r\nРусия е най-важната регулаторна власт в Сирия. В края на юли Меркел и министърът на външните работи на ФРГ Хайко Маас са провели тайна среща с първия дипломат на Москва Сергей Лавров и началникът на Генералния щаб на Въоръжените сили на Руската федерация Валерий Герасимов. В рамките й Москва е уверила, че иска да защити израелските интереси в областта на сигурността. Руснаците искат да се опитат да убедят своя съюзник Иран да се оттегли от Южна Сирия. Израел обаче настоява за цялостното оттегляне на иранците. Тереза Герова", "date": "2018.08.18", "title": "Das Handelsblatt: Ще се обединят ли Ангела Меркел и Владимир Путин срещу Доналд Тръмп?"}
{"url": "http://www.focus-news.net/news/2018/08/18/2557493/plovdiv-chovek-ot-pressluzhbata-na-premiera-udari-zhurnalist-po-vreme-na-poseshtenieto-na-mogilata-mal-tepe-kray-selo-manole.html", "text": "Човек от пресслужбата на премиера удари журналист по време на посещението на могилата „Мал тепе“ край село Маноле, предаде репортер на  Радио „Фокус”- Пловдив . Инцидентът стана след като министър–председателят разгледа могилата с помощта на археолога Костадин Кисьов, в присъствието на журналисти, а след това поиска да поговорят насаме. Тогава журналистите бяха помолени да слязат надолу и да изчакат. Любомир Методиев от пресслужбата на премиера, видимо нервен, започна да подвиква на колегите си, като приканваше да слизат надолу. В този момент колежка от национален всекидневник, която пожела анонимност, на шега се доближи до него и помоли да се снимат. Той, в отговор, замахна с ръка и я удари по китката, като обясни, че пази личното си пространство и не позволява да бъде иронизиран. Оказа се, че в ръката си е държал диктофон, който причини червенина и подуване на ръката на журналистката. Тя напусна обекта разплакана. \r\nСлед като приключи изявлението си, премиерът разпореди на подчинения си лично да се извини на журналистката. \r\nНа снимката може да прочетете извинението на Любомир Методиев, осъзнал вината си. \r\nПо-късно той се извини на колегата си и в личния си профил във \"Фейсбук\". Любомир Методиев написа: \"Днес по време на мероприятие край село Маноле, Пловдивско, без грам умисъл нараних колегата от в. Монитор Елена Крумова, за което искам да се извиня най-сърдечно. Още веднъж подчертавам, че в постъпката ми нямаше грам умисъл. Колега, приемете моето искрено извинение\".  \r\nЦветана ТОНЧЕВА", "date": "2018.08.18", "title": "Пловдив: Човек от пресслужбата на премиера удари журналист по време на посещението на могилата „Мал тепе“ край село Маноле"}
{"url": "http://www.focus-news.net/news/2018/08/18/2557492/sport-kardif-zavarshi-naravno-s-nyukasal-00.html", "text": "Кардиф и Нюкасъл спечелиха първата си точка в новото първенство след нулево равенство на „Кардиф Сити Стейдиъм“. Гостите от Нюкасъл играха половин час намален състав заради червен картон на Исак Хейдън в 66-ата минута. Освен това в добавеното време Робърт Кенеди пропусна дузпа за Нюкасъл.  \r\nПреди минути започнаха още четири мача от програмата на втория кръг на Висшата лига, а Лондонското дерби между Челси и Арсенал стартира в 19:30 часа.", "date": "2018.08.18", "title": "Спорт: Кардиф завърши наравно с Нюкасъл – 0:0"}
{"url": "http://www.focus-news.net/news/2018/08/18/2557484/vzglyad-v-germaniya-opredeliha-sreshtata-mezhdu-vladimir-putin-i-angela-merkel-kato-parva-stapka-za-otmyana-na-sanktsiite.html", "text": "Срещата между лидерите на Русия и Германия Владимир Пуитин и Ангела Меркел трябва да стане първата стъпка към отмяна на европейските санкции срещу Русия. Това заяви министър-председателят на федералната провинция Бранденбург Дитмар Войдке, отбелязва руският вестник  „Взгляд“ . \r\n„Да говорим едни с други винаги е по-добре, отколкото да тряскаме врати и да пишем оскърбителни съобщения в „Туитър“, предава руската телевизия ИноТВ думите на Войдке , които „Взгляд“ цитира.  \r\nВойдке отбелязва още, че Русия „трябва да изпълни обещанията си“, но и че ако „Москва действително изпълнява Минските споразумения за прекратяване на украинския конфликт, то Европа трябва да бъде готова да отслаби вредните икономически санкции.“  \r\nМинистър-председателят на Бранденбург е на мнение, че отношенията между Русия и Германия трябва да станат по-оптимистични, от което преди всичко се нуждаят германските компании в източната част на страната. Съгласно думите му, бизнесът там се опитва да запази контактите с руските си партньори „при тежки условия“.  \r\n„Би било хубаво, ако те видят светлина в края на тунела“, бе заключението на бранденбургския премиер.  \r\nПо-рано през деня председателят на Германската социалдемократическа партия (ГСДП) Андреа Налес определи Русия като важен партньор за Европа и призова руския лидер Владимир Путин и канцлера на Германия Ангела Меркел да представят инициатива за укрепване на Световната търговска организация (СТО). Тереза Герова", "date": "2018.08.18", "title": "„Взгляд“: В Германия определиха срещата между Владимир Путин и Ангела Меркел като първа стъпка за отмяна на санкциите"}
{"url": "http://www.focus-news.net/news/2018/08/18/2557485/hayko-maas-mozhem-da-zapochnem-pregovori-za-otmyana-na-sanktsiite-sreshtu-rusiya-samo-sled-izpalnenie-na-minskite-sporazumeniya-ne-po-rano.html", "text": "Преговорите за отмяна на санкциите срещу Русия може да започнат само след изпълнението на Минските споразумения. Това подчерта министърът на външните работи на ФРГ Хайко Маас в интервю за националния ежедневник  Die Welt , което ще бъде публикувано в неделното издание на водещия германски вестник.  \r\n„Ако Минските споразумения бъдат изпълнени можем да започнем преговори за отмяната на санкциите. Но не и по-рано“, категоричен бе първият дипломат на Берлин в интервюто, откъси от което вече бяха публикувано от германските медии.  \r\nМаас допълни, че целта на Германия е да бъде постигната стабилизация в Украйна. „Правителството на ФРГ, въпреки някои гласове, включително от собствената ми партия (ГСДП – бел. р.), продължава да защитава позиция срещу признаването на фактическия статут на Крим“, подчерта Маас, като същевременно допълни, че „има шанс за изпращане на международна мироопазваща мисия на ООН“  в Донбас. Преговорите вече се водят – както с Москва, така и с Киев. Тереза Герова", "date": "2018.08.18", "title": "Хайко Маас: Можем да започнем преговори за отмяна на санкциите срещу Русия само след изпълнение на Минските споразумения, не по-рано"}
{"url": "http://www.focus-news.net/news/2018/08/18/2557487/rumen-petkov-abv-tseliyat-komfort-za-hora-kato-dimitar-zhelyazkov-i-kompaniya-beshe-sazdaden-ot-tsvetanov-i-tsvetanovshtinata.html", "text": "Целият комфорт беше създаден от Цветанов и цветановщината за хора като Димитър Желязков и компания. Това каза пред журналисти в Бургас председателят на ПП АБВ Румен Петков по повод нашумелия случай с Димитър Желязков, предаде репортер на  Радио „Фокус“ - Бургас . \r\n„През 2007 г. беше извършен арест на организирана престъпна група, 17 члена, като всички те влязоха в затвора. Как са лежали в затвора е друг въпрос. Правоохранителната система, Министерството на вътрешните работи, професионалният му състав по блестящ начин извърши повече от 6 месеца полицейска операция по проследяване, подслушване, агентурно набиране на информация и доказателствен материал. 17 души, в това число и счетоводител, бяха вкарани в затвора, където им е мястото\", каза още Петков.   \r\nПо думите му през 2009 г. основните фактори в Министерството на вътрешните работи, които по блестящ начин са организирали и провели операцията са били уволнени. \r\n„И 2009 г. е годината, в която Димитър Желязков победи държавата. Неговият инструмент се казва Цветан Цветанов. Той, като министър на вътрешните работи, уволни генерал Павлин Димитров, тогава директор на Областната дирекция в Бургас, след това главен секретар на Министерството на вътрешните работи и полковник Жоро Стоицев, тогава ръководител на ДОТИ. По този начин тогава министърът на вътрешните работи каза на цялата бургаска полиция, че който се занимава с Димитър Желязков, го уволнява. Кой да работи тогава с него? Какво, за някой е тайна какво е правил Димитър Желязков в Бургаско ли?“, допълни председателят на ПП АБВ. \r\nСпоред него нямало разумен човек, който да приеме това за нормално и било въпрос на политическа отговорност.  \r\n„Политическа отговорност трябва да носят и тези политически партии, които са го съпътствали в този период от време. Не познавам Бенчо Бенчев и няма как да кажа каквото и да е за него. Той доби популярност, защото беше в Турция с Димитър Желязков. Но когато една партия издига такива съветници, тя трябва да носи отговорност пред обществото. Слушах едно повече от нелепо обяснение, че бил в коалиция от БСП, защото бил издигнат от Пенсионерски съюз. Все едно е широко известно, че 2/3 от българските пенсионери карат \"Бентли\"-та, а 1/3 \"Ролс-Ройс\"-и  и той като виден техен представител му гласуват доверие. Да се дават такива срамни, цинични, нелепи обяснения, е обидно за обществото и води до отвращение от политиката. Друг е въпросът, че там са и серия от съветници“, добави Петков. Според него те някак си потънали покрай г-н Бенчев, а това били неща, които трябвало да се назовават пред обществото всеки ден, ако не искаме някой с \"Бентли\" да е заместник-председател  на Общински съвет и да пази друг, който вместо да е в затвора, шета по чужбина.  \r\nВеселина НИКОЛОВА", "date": "2018.08.18", "title": "Румен Петков, АБВ: Целият комфорт  за хора като Димитър Желязков и компания беше създаден от Цветанов и цветановщината"}
{"url": "http://www.focus-news.net/news/2018/08/18/2557495/miroslav-dachev-balgarski-turisticheski-sayuz-nastoyavame-turisticheskata-markirovka-da-bade-dvuezichna.html", "text": "Настояваме към Закона за туризма, който се изготвя от Министерството на туризма, да се приеме Наредба, която регламентира единни изисквания към парковете, дали са национални или природни, към Българския туристически съюз и към неправителствените организации, които печелят програми за екопътеки или пешеходни маршрути. Това каза в интервю за  Агенция „Фокус“  Мирослав Дачев от Българския туристически съюз. „Единната маркировъчна система в цялата страна да може да бъде най-малко двуезична, на български и английски. За да може туристът, независимо дали от България или друга част на света, да стигне до желаната от него дестинация“, заяви той. „От Българския туристически съюз вече имаме готовност за наредбата, съгласували сме я със Бюрото на Европейската асоциация за пешеходен туризъм и имаме подкрепата им. Остава само да се надяваме на подкрепата на Министерството на туризма, които подготвят закона“, коментира Мирослав Дачев. „От 1991-1993 година през България преминават два европейски коридора, много преди страната да стане член на ЕС. Това са европейските маршрути от Единната европейска пешеходна мрежа към Европейската асоциация за пешеходен туризъм. Условно мога да ги нарека европейските пешеходни магистрали в България- Е3 („Ком“- Емине“), Е4 (Драгалевци- Витоша- Верила- Рила- Пирин- Славянка- Гоцев връх и продължава в Гърция) и Е8 (основно през Родопите). Имаме още 32 хил. км. туристически пътеки“, каза още той.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.08.18", "title": "Мирослав Дачев, Български туристически съюз: Настояваме туристическата маркировка да бъде двуезична"}
{"url": "http://www.focus-news.net/news/2018/08/18/2557496/rumen-petkov-abv-izvadihme-ministerstvoto-na-energetikata-ot-tova-na-ikonomikata-za-da-mozhe-da-ima-operativna-seriozna-politicheska-vazmozhnost-da-badat-upravlyavani-protsesite.html", "text": "В Министерството на енергетиката има голям брой дирекции, затова го извадихме от Министерството на икономиката, за да може да има оперативна сериозна политическа възможност да бъдат управлявани процесите, в това число - и структурите. Това каза пред журналисти в Бургас председателят на ПП АБВ Румен Петков, предаде репортер на  Радио  „Фокус“ – Бургас .  \r\n„Защо трябваше да направим тези 9 борда – Българският енергиен холдинг и под него 8 звена? А в тези звена имаме груб конфликт на интереси. Две лица, Петър и Петьо – единият, Петър Илиев, който е изпълнителен директор на Националната електрическа компания (НЕК) и председател на борда на Българския енергиен холдинг (БЕХ). Какво управлява, какво контролира, кой го контролира? Премиерът Борисов трябва да разбере, че само гробищата са пълни с незаменими хора“, коментира още Румен Петков. По думите му той взимал десетина хиляди лева всеки месец. „Другият - Петьо (Петьо Иванов), който също взима десетина хиляди лева, е изпълнителен директор на БЕХ и и председател на борда на „Булгаргаз“.  Това са някакви колоси на енергетиката, които нямат равни в световен мащаб. Аз ще пиша до Комисията за борба с корупцията, незаконно придобитото имущество и конфликт  на интереси, и ако комисията каже, че тук няма конфликт на интереси значи, че този орган е строго политически формиран и зависим“, добави председателят на ПП АБВ. \r\nТой допълни, че няма нормален човек, на който да му обясни, че изпълнителният директор на БЕХ, който е изпълнителен директор на НЕК, не работи само за себе си. „Вероятно отделя известно време, за да работи и за държавата. Той сам трябва да определи политиката като председател на борда на директорите на БЕХ, после сам да я изпълнява, като изпълнителен директор на НЕК. Тези хора страдат от усещане за недосегаемост. И ще дам пример – НЕК дължи пари на държавни предприятия, на общини, на кооперации, на частни дружества и не ги плаща. Те съдят НЕК, за да си вземат парите, и ще осъдят я осъдят. Само че, тя няма да плати само сумата, която дължи, а и лихвите, и наказателните лихви, и адвокатския хонорар, който е определен процент от материалния интерес. Значи говорим за много милиони“, коментира също Петков. \r\nСпоред него причина за това е, че Петър Илиев е недосегаем и той е „всичко в енергетиката“. „Затова аз ще възложа на нашите юристи да потърсим законова норма - той и въобще такъв тип ръководители да носят персонална съдебна отговорност, и материална, и съдебна. Защото това безочие се плаща от храбрия български народ“, каза още Румен Петков.  \r\nВеселина НИКОЛОВА", "date": "2018.08.18", "title": "Румен Петков, АБВ:  Извадихме Министерството на енергетиката от това на икономиката, за да може да има оперативна сериозна политическа възможност да бъдат управлявани процесите"}
{"url": "http://www.focus-news.net/news/2018/08/18/2557491/anadolu-agency-redzhep-tayip-erdogan-e-preizbran-za-predsedatel-na-partiyata-na-spravedlivostta-i-razvitieto.html", "text": "Държавният глава на Турция Реджеп Тайип Ердоган бе преизбран на поста председател на управляващата в страната „Партия на справедливостта и развитието“, предава държавната информационна агенция  Anadolu Agency . \r\nКандидатурата на Ердоган бе единствена – той получи подкрепата на 1380 от делегатите, участващи в VI Конгрес на „Партията на справедливостта и развитието“.  \r\nЕрдоган бе преизбран на поста за шести път, припомня агенцията. Тереза Герова", "date": "2018.08.18", "title": "Anadolu Agency: Реджеп Тайип Ердоган е преизбран за председател на „Партията на справедливостта и развитието“"}
{"url": "http://www.focus-news.net/news/2018/08/18/2557498/blagoevgrad-intenziven-e-trafikat-po-glaven-pat-e-79-i-avtomagistrala-struma-v-oblastta-v-dvete-posoki.html", "text": "Интензивен е трафикът по главен път Е-79 и автомагистрала „Струма“ в Благоевградска област, в двете посоки, предаде репортер на  Радио „Фокус“ – Пирин . Натоварен е и трафикът по второкласен път 19 в участъка Симитли – Гоце Делчев. През деня няма регистрирани инциденти в региона. Не се извършват ремонтни дейности по републиканската пътна мрежа в областта. Повишена е опасността от падащи камъни в Кресненското дефиле и по пътя в района на проход Предела. \r\nПо данни от Главна дирекция „Гранична полиция“ трафикът на граничните пунктове „Кулата“ и „Илинден“ е интензивен. Без забавяния пък се осъществява преминаването през пунктовете на границата между България и Македония, които са разположени в област Благоевград. \r\nЛивия НИНОВА", "date": "2018.08.18", "title": "Благоевград: Интензивен е трафикът по главен път Е-79 и автомагистрала „Струма“ в областта, в двете посоки"}
{"url": "http://www.focus-news.net/news/2018/08/18/2557497/premierat-boyko-borisov-forumat-na-herakleya-sintika-e-prouchen-s-finansiraneto-osigureno-ot-byudzheta-otkritieto-nyama-analog-v-balgariya.html", "text": "Поздравления за екипа на археологическото проучване край Петрич – Хераклея Синтика, които са направили уникално откритие. Намерена е статуя е с изключително високо качество, вероятно на римския магистрат Тиберий Клавдий Бакхий, организатор на игрите в чест на императора В България няма аналог. Това написа премиерът Бойко Борисов във  „Фейсбук“ . „Форумът на Хераклея Синтика, заедно със сградите, са проучени тази година с финансирането, осигурено от бюджета“, пише още премиерът.", "date": "2018.08.18", "title": "Премиерът Бойко Борисов: Форумът на Хераклея Синтика е проучен с финансирането, осигурено от бюджета- откритието няма аналог в България"}
{"url": "http://www.focus-news.net/news/2018/08/18/2557486/prof-kostadin-dinchev-folklorist-okolo-zhizneniyat-i-svetski-pat-na-sv-yoan-rilski-ima-mnogo-legendarnost-i-mitologiya.html", "text": "В народната памет трайно е съхранено знанието за личността на българският светец Йоан Рилски. Това каза за   Радио „Фокус“ – Пирин  проф. Костадин Динчев, български фолклорист, носител на орден „Стара планина“ - втора степен, и почетен гражданин на Благоевград, по повод църковния празник Успение на св. Йоан Рилски, който се отбелязва днес. По думите му около жизнения и светски път на светеца има много легендарност и митология. Според проф. Динчев голям брой учени са оставили своя принос и следи в проучванията за светеца в българската историография – от Евтимий Търновски, Никодим Осоговски, Любомир Милетич, Йордан Иванов, до съвременниците ни проф. Куйо Куев, академик Петър Динеков, проф. Донка Петканова и много други.  \r\n„От чуждестранните извори, най-добра информация за личността на св. Йоан Рилски ни дава житието на Георги Скилица от XII век“, каза още проф. Динчев и уточни, че акцент във всички тези трудове, свързани с личността на българския светец, бива поставян върху това, че св. Йоан Рилски се отказва от всички светски блага, за да заживее като самотник в „пустинята“ – планината. Проф. Динчев посочи, че най-дълготрайното и последно негово жилище е пещерата при Рилския манастир. „И днес съществува поверие, че който не може да премине през теснините на прохода, има грях и трябва да се покае“, прибави проф. Динчев. \r\nТой заяви също, че св. Йоан Рилски е един от първите отчетници и пръв български светец – аскет. „Той е един от четиримата велики български подвижници-отшелници, оказали най-силно влияние върху благочестието на своя народ и особено върху българското монашество, наред с Гавраил Лесновски, Прохор Пчински и Йоаким Осоговски“, каза още проф. Динчев. По думите му св. Йоан Рилски някога основава манастир в Рила, който и до ден днешен носи неговото име, заедно с храма Успение Богородично. „Според летописните данни, дейността си той развивал в средния високопланински дял на Балканския полуостров – Витоша, Рила и Осогово“, добави проф. Динчев. Той допълни, че св. Йоан Рилски е съвременник на цар Петър, но и на важни събития в историческата ни съдба. „Роден е в село Скрино, Дупнишко, Кюстендилска област. Тогава то се е намирало в пределите на Средец, днешна София“, отбеляза проф. Динчев. \r\nЛивия НИНОВА", "date": "2018.08.18", "title": "Проф. Костадин Динчев, фолклорист: Около жизненият и светски път на св. Йоан Рилски има много легендарност и митология"}
{"url": "http://www.focus-news.net/news/2018/08/18/2557500/varna-dvizhenieto-po-republikanskata-patna-mrezha-na-teritoriyata-na-oblastta-se-osashtestvyava-normalno.html", "text": "Към момента движението по републиканската пътна мрежа на територията на Варненска област се осъществява нормално. Това съобщиха за Радио „Фокус“ – Варна от  ОДМВР - Варна . Полицейското присъствие е засилено с цел ограничаване на тежките пътни инциденти през летния сезон. Натоварен е трафикът по пътя Варна – Бургас. Движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Работи се и по третокласния пътя Блъсково – Черноок от км 30+000 до км 18+000. Заради осъществявания частичен ремонт по асфалтовата настилка движението се осъществява съобразно създадената временна организация на движение и се регулира от сигналисти. \r\nВ град Варна повече автомобили се движат по булевардите „Владислав Варненчик“, „Сливница“, „Цар Освободител“, в района на пробива „Левски“, както и в районите на новите ремонти – в старата част на бул. „Васил Левски“ и по пътя за Виница. Трафикът е интензивен от курортите в района на Варна, в посока към града, както и по крайбрежната алея, при включването към главния път.  \r\nПолицейски екипи са разположени в района на Морска гара заради провеждащия се там рок фестивал. В района е въведен пропускателен режим, като движението по ул. „Вълноломна“ е спряно. Ограничен е и достъпът до паркинга на Морска гара. При необходимост движението ще бъде временно ограничено и по бул. „Приморски“. \r\nМарияна ВАЛЕНТИНОВА", "date": "2018.08.18", "title": "Варна: Движението по републиканската пътна мрежа на територията на областта се осъществява нормално"}
{"url": "http://www.focus-news.net/news/2018/08/18/2557494/oa-24-vladimir-putin-napusna-svatbenoto-tarzhestvo-na-avstriyskiya-vanshen-ministar-predstoi-mu-sreshta-s-angela-merkel.html", "text": "След малко по-малко от час и двадесет минути държавният глава на Руската федерация Владимир Путин напусна сватбеното тържество на австрийския министър на външните работи Карин Кнайсл, което се провежда във федералната провинция Щирия, предава  OA 24 . \r\nНа тържеството Путин бе придружаван от бившия руски посланик във Виена - Марго Клестил-Льофер.  \r\nПротивно на слуховете, че ще приостигне с хеликоптер, лидерът на Кремъл бе докаран с автомобил. Малко след него на тържеството се появи и канцлерът на Австрия Себастиан Курц. При пристигането си Путин подари на булката букет цветя, стана ясно от излъчените телевизионни кадри. \r\nЛидерът на Кремъл се насочва към Берлин, където по-късно ще проведе среща с канцлер на ФРГ Ангела Меркел – втората от началото на годината. Тереза Герова", "date": "2018.08.18", "title": "OA 24: Владимир Путин напусна сватбеното тържество на австрийския външен министър – предстои му среща с Ангела Меркел"}
{"url": "http://www.focus-news.net/news/2018/08/18/2557502/metodi-petrov-obshtinsko-predpriyatie-obredni-deynosti-veliko-tarnovo-nablyudava-se-tendentsiya-za-trayno-uvelichavane-na-tazhnite-rituali.html", "text": "Наблюдава се тенденция за трайно увеличаване на „тъжните ритуали“. Това каза за  Радио „Фокус“ – Велико Търново  Методи Петров, управител на Общинско предприятие „Обредни дейности“ във Велико Търново. „За разлика от „веселите“ ритуали, при „тъжните“ се наблюдава едно прогресивно нарастване. Към първото шестмесечие на тази година извършените погребения са 354. Спрямо същия период, за изминалата 2017 година са били с 3 по-малко. През 2016 година погребенията в Гробищния парк на Велико Търново са били 319″, уточни Методи Петров. \r\n„Тъжните ритуали“, които се предлагат, са няколко вида и се провеждат в Обредната зала в Гробищния парк. Това са обикновен ритуал без снимка, ритуал със снимка и музикален съпровод и мултимедиен ритуал със слайдшоу с текст и музика. \r\nМария НЕДЕВА", "date": "2018.08.18", "title": "Методи Петров, Общинско предприятие „Обредни дейности“ - Велико Търново: Наблюдава се тенденция за трайно увеличаване на „тъжните“ ритуали"}
{"url": "http://www.focus-news.net/news/2018/08/18/2557501/pregled-na-mezhdunarodnite-novini-do-18-chasa-agentsiya-fokus.html", "text": "Седмият генерален секретар на Организацията на обединените нации Кофи Анан почина на 80-годишна възраст, съобщи в събота семейството на политика чрез официално заявление на страницата на Анан в „Туитър“, предава  ТАСС . \r\n„С огромна тъга семейството и фонд Кофи Анан съобщават, че Кофи Анан, бивш генерален секретар на ООН и нобелов лауреат, напусна този свят в събота, 18 август, след кратко боледуване. Неговата съпруга Нейн и децата Ама, Кохо и Нина бяха до него в последните дни на неговия живот“, се казва в заявлението. \r\nКофи Анан (пълното му име е Кофи Ата Анан) е роден на 8 април 1938 година в град Кумаси в английската колония Златния бряг (от 1957 година – Гана). Баща му е вожд на племето Фанти и губернатор на провинция Ашанти. \r\nПрез 2001 година Анан е удостоен с Нобеловата награда за мир (съвместно с ООН) „за принос в осигуряването по-ефективна Организация и по-устойчив мир по целия свят“. \r\n***  Преговорите за отмяна на санкциите срещу Русия може да започнат само след изпълнението на Минските споразумения. Това подчерта министърът на външните работи на ФРГ Хайко Маас в интервю за националния ежедневник  Die Welt , което ще бъде публикувано в неделното издание на водещия германски вестник.  \r\n„Ако Минските споразумения бъдат изпълнени можем да започнем преговори за отмяната на санкциите. Но не и по-рано“, категоричен бе първият дипломат на Берлин в интервюто, откъси от което вече бяха публикувано от германските медии.  \r\nМаас допълни, че целта на Германия е да бъде постигната стабилизация в Украйна. „Правителството на ФРГ, въпреки някои гласове, включително от собствената ми партия (ГСДП – бел. р.), продължава да защитава позиция срещу признаването на фактическия статут на Крим“, подчерта Маас, като същевременно допълни, че „има шанс за изпращане на международна мироопазваща мисия на ООН“  в Донбас. Преговорите вече се водят – както с Москва, така и с Киев. \r\n***  След малко по-малко от час и двадесет минути държавният глава на Руската федерация Владимир Путин напусна сватбеното тържество на австрийския министър на външните работи Карин Кнайсл, което се провежда във федералната провинция Щирия, предава  OA 24 . \r\nНа тържеството Путин бе придружаван от бившия руски посланик във Виена - Марго Клестил-Льофер.  \r\nПротивно на слуховете, че ще приостигне с хеликоптер, лидерът на Кремъл бе докаран с автомобил. Малко след него на тържеството се появи и канцлерът на Австрия Себастиан Курц. При пристигането си Путин подари на булката букет цветя, стана ясно от излъчените телевизионни кадри. \r\nЛидерът на Кремъл се насочва към Берлин, където по-късно ще проведе среща с канцлер на ФРГ Ангела Меркел – втората от началото на годината. \r\n***  Президентът на Република Сръбска Милорад Додик заяви, че опитите за разполагане на полицейски части от друг субект на федерацията Босна и Херцеговина на територията на страната с цел оказване на помощ при справянето с незаконната миграция ще бъдат възпрепятствани със сила, отбелязва електронното издание на първия вестник в югозападната ни съседка –  „Нова Македония“ . \r\n„Всеки опит дори и на един член на полицията на Федерация Босна и Херцеговина да влезе в Република Сръбска без съгласието на властите в Баня Лука ще бъде спрян със сила. Ако Федерация Босна и Херцеговина изпрати полицаи в Република Сръбска без съгласието на нашето правителство, те ще бъдат възпрепятствани и ще считаме това за акт на нападение и агресия срещу страната“, категоричен бе Додик. \r\nПравителството на Федерация Босна и Херцеговина обяви по-рано, че ще одобри изпращането на 50 полицаи на Граничната полиция, за да помогнат в спирането на нелегалните мигранти на територията на Република Сръбска, един от субектите на страната. \r\n***  Държавният глава на Турция Реджеп Тайип Ердоган бе преизбран на поста председател на управляващата в страната „Партия на справедливостта и развитието“, предава държавната информационна агенция  Anadolu Agency . \r\nКандидатурата на Ердоган бе единствена – той получи подкрепата на 1380 от делегатите, участващи в VI Конгрес на „Партията на справедливостта и развитието“.  \r\nЕрдоган бе преизбран на поста за шести път, припомня агенцията. \r\n***  Държавният глава на Турция Реджеп Тайип Ердоган отправи нови предупреждения срещу страните, които заплашват Анкара с нови санкции, предава държавната информационна агенция  Anadolu Agency . \r\n„Някои заплашват с икономика, със санкциите, с валутните курсове, интересите и инфлацията. Виждаме вашата игра и ще я оспорим\", подчерта Ердоган в рамките на VI Конгрес на „Партията на справедливостта и развитието“, който се провежда в столицата.  \r\n„Турция не е и няма да се предаде на онези, които се опитват да я превърнат в стратегическа цел\", отбеляза Ердоган, визирайки САЩ, без да ги назовава директно. \r\nДвустранните отношения между Вашингтон и Анкара се изостриха, след като САЩ наложиха санкции на двама министри от турския кабинет след отказа за освобождаването на американския пастор Андрю Брънсън.  \r\nНа 10 август президентът на САЩ Доналд Тръмп предприе нови стъпки срещу Анкара, като удвои митатата за внос на алуминий и стомана от Турция. В отговор Анкара също увеличи тарифите за американски импортни стоки, включително върху алкохол, тютюневи изделия и автомобили. \r\nЕрдоган бе категоричен, че Турция никога няма да се преклони пред онези, които „са наложили свой собствен ред, като са експлоатирали света\". \r\n„Партия на справедливостта и развитието“ обикновено провежда своя конгрес веднъж на всеки три години. Последният бе през септември 2015 г. \r\nПрез май 2017 г. партията проведе извънреден конгрес след историческото одобрение за редица конституционни промени. На конгреса президентът Реджеп Тайип Ердоган беше преизбран за ръководител на партията. \r\n***  Военноморският флот (ВМФ) на Иран е оборудвал за първи път един от бойните си кораби с домашно построена съвременна отбранителна система, съобщи в събота командващият ВМФ на Иран, предава  Reuters . \r\nКорпусът на стражите на Ислямската революция по-рано този месец потвърди, че е провел военни учения в Персийския залив и посочи, че те са имали за цел да отработят „отразяването на възможни заплахи“, коментира американската агенция. \r\nЦентралното командване на въоръжените сили на САЩ потвърди, че е регистрирало увеличена военноморска активност на Иран, разпростираща се в Ормузкия проток, стратегически воден път за световните петролни доставки, който Революционната гвардия заплаши да блокира, отбелязва още „Ройтерс“, като пояснява, че тези действия на Техеран са предизвикани от решението на американския президент Доналд Тръмп да извади Вашингтон от ядрената сделка. \r\nКомандващият ВМФ на Иран контраадмирал Хосеин Ханзади „потвърди, че бреговите и морските изпитания на защитната система с малък обхват „Каманд“ са завършени успешно и заяви, че системата е монтирана... на военен кораб и ще бъде монтирана на втори кораб съвсем скоро“, съобщи иранската агенция Tasnim. \r\n„Каманд“ е получила прозвището „иранската фаланга“ по името на автоматична картечница, произвеждана от американската компания Raytheon, чиито тежки куршуми разбиват идващите ракети, пише американската агенция. \r\nТъй като не може да внася много оръжия поради международни санкции и оръжейно ембарго, Иран е изградил голяма вътрешна оръжейна индустрия, за да постигне самодостатъчност при производството на военно оборудване и често съобщава за развитието на оръжие, което според него е сравнимо с модерните западни системи. \r\n***", "date": "2018.08.18", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/18/2557505/kathimerini-otselyala-ot-pozharite-v-atika-sadi-dlazhnostni-litsa.html", "text": "Жена, загубила семейството си в горските пожари в Атика от миналия месец, е завела наказателно дело срещу седем официални лица, с обвинения, че \"пълната липса на комуникация и объркването\" от страна на компетентните служби са довели до трагедията, отнела 96 човешки живота, съобщава електронното издание на гръцкия вестник  Kathimerini. \r\nВарвара Вукаки, която е загубила 54-годишния си съпруг, 11-годишния си син и 13-годишната си дъщеря в пожарите от 23 юли, е завела делото в петък. То е срещу вътрешния министър Панос Скурлетис, бившия министър по гражданската защита Никос Тоскас, областния управител на Атика Рена Дуру, кмета на Маратон Илияс Псинакис и срещу бившите ръководители на противопожарната служба, полицията и Агенцията за гражданска защита. \r\nАдвокатът на Вукакис е заявил, че делото се основава на доказателства за провали на длъжностните лица.", "date": "2018.08.18", "title": "Kathimerini: Оцеляла от пожарите в Атика съди длъжностни лица"}
{"url": "http://www.focus-news.net/news/2018/08/18/2557503/the-washington-post-donald-tramp-e-uvolnil-ili-zaplashil-s-osvobozhdavane-ot-dlazhnost-svarzanite-s-razsledvaneto-na-ruskata-namesa-v-sasht.html", "text": "Няколко души в ръководните структури на САЩ са били освободени от заеманите длъжности или са получили официални предупреждения заради участието си в разследването на предполагаемата руска намеса във вътрешните работи на страната. До такъв извод стигат в редакцията на водещото американско издание  The Washington Post . Последният пример в подкрепа на твърдението, че администрацията на Доналд Тръмп се опитва да затрудни разследването е оттеглянето на лиценза на бившия директор на Централното разузнавателно бюро (ЦРУ) Джон Бренън за достъп до секретна информация. \r\nТръмп е категоричен, че никога не е възпрепятствал т.нар. руско разследване. Но внимателно проучвайки фактите, изданието стига до заключението, че президентът на САЩ се е „отървал“ от голяма част от високопоставените лица, свързани с управлението, контрола или приемането на административни решения в разследването на руската намеса. Според The Washington Post от повече от дузина длъжностни лица, на които би могло да бъде приписана ръководна роля в разследването, над половината са били уволнени и/или са получили предупреждения по официални канали.  \r\nПоследен пример в подкрепа на това твърдение е оттеглянето на лиценза на бившия директор на ЦРУ Джон Бренън за достъп до секретна информация. Подобни заплахи са били отправени също към още девет настоящи и бивши длъжностни лица, които са влезли в конфликт с Тръмп. Белият дом всъщност удвои списъка на враговете си - и неволно сигнализира, че на бившите служители, участвали в разследването, не е било разрешено да критикуват Тръмп. \r\nНе всички освобождавания от длъжност са били инициирани от президента. Така например длъжностните лица от ФБР Андрю Маккейб и Питър Стързок са се оттеглили от заеманите постове след критичните доклади на генералния инспектор.  \r\nБившият изпълняващ длъжността министър на правосъдието на САЩ Сали Йейтс отказа да защити забраната на Тръмп за влизане в страната за определени категории чужденци и също реши да се оттегли. Всички те обаче станаха мишена за американския президент, подчертават от редакцията. \r\nИзданието представя списък, в който са изброени имената и заеманите длъжности на лицата, които са освободени или са напуснали постовете си заради ролята си в разследването на руската намеса.  Тереза Герова", "date": "2018.08.18", "title": "The Washington Post: Доналд Тръмп е уволнил или заплашил с освобождаване от длъжност свързаните с разследването на руската намеса в САЩ"}
{"url": "http://www.focus-news.net/news/2018/08/18/2557507/predstoyashti-sabitiya-v-stranata-za-19-avgust-agentsiya-fokus.html", "text": "*** \r\nОт 14.00 часа пред Главното мюфтийство Български вегански съюз организира протест срещу жертвоприношенията на животни за Курбан Байрам. \r\n*** \r\nОт 17.30 часа на каменната площадка зад читалището в с. Казашко ще се проведе традиционният празник на населеното място.  \r\n*** \r\nОт 10.00 часа в НЧ „Отец Паисий - 1928 г.” по повод 90-годишнината на читалището ще бъде представена изложба на снимки от участия на самодейците към него. \r\n*** \r\nОт 17.00 часа на площада в селото ще започна празничната програма на традиционния събор на селото. \r\n*** \r\nОт 09.00 часа в храм „Рождество Богородично“ - Бельова черква Белоградчишкият епископ Поликарп ще оглави Архиерейска света Литургия в чест на св. Симеон Самоковски. \r\n*** \r\nОт 08.00 часа в спортната зала до стадион „Георги Бенковски” ще започне финалният 9-и кръг от 32-ят Международен шахматен турнир. От 14.00 часа ще се състои церемонията по награждаване и официално закриване  на турнира. \r\n*** \r\nОт 18.00 часа пред зала „Арена Шумен“ ще бъде представена купата, която ще спечели победителят от Световното първенство по волейбол за мъже през 2018 година. Събитието е част от инициативата „Трофи тур“ - част от съпътстващите прояви на Световното първенство по волейбол, което ще се проведе от 9 до 30 септември в България и Италия.", "date": "2018.08.18", "title": "Предстоящи събития в страната за 19 август (Агенция „Фокус“)"}
{"url": "http://www.focus-news.net/news/2018/08/18/2557506/veliko-tarnovo-ogranicheno-e-dvizhenieto-po-patya-mezhdu-selata-stefan-stambolovo-i-obedinenie-poradi-remontni-deynosti.html", "text": "Интензивно, но без задръствания е движението във Велико Търново, предаде репортер на  Радио „Фокус“ – Велико Търново . По-натоварен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Всички светофарни уредби към момента работят нормално. Полицейски служители следят за правилното протичане на движението. Патрули на КАТ „Пътна полиция” са разположени на входовете и изходите на старата столица. \r\nОграничено е движението по път Стефан Стамболово – Обединение поради ремонтни дейности.  Забраната е въведена в участъка от  км 16+700 до км 26+113 за всички моторни превозни средства. Обходният маршрут е през Полски Тръмбеш. Срокът за приключване на ремонтите е 31 октомври. Затворен за товарни автомобили над 10 тона е пътя Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Отворен за движение за всички видове МПС е Прохода на Републиката, но там остава в сила предупреждението за опасност от падащи камъни. \r\nМария НЕДЕВА", "date": "2018.08.18", "title": "Велико Търново: Ограничено е движението по пътя между селата Стефан Стамболово и Обединение поради ремонтни дейности"}
{"url": "http://www.focus-news.net/news/2018/08/18/2557499/milorad-dodik-republika-srabska-shte-vazprepyatstva-sas-sila-opitite-za-razpolagane-na-politseyski-chasti-ot-drug-subekt-na-federatsiyata.html", "text": "Президентът на Република Сръбска Милорад Додик заяви, че опитите за разполагане на полицейски части от друг субект на федерацията Босна и Херцеговина на територията на страната с цел оказване на помощ при справянето с незаконната миграция ще бъдат възпрепятствани със сила, отбелязва електронното издание на първия вестник в югозападната ни съседка –  „Нова Македония“ . \r\n„Всеки опит дори и на един член на полицията на Федерация Босна и Херцеговина да влезе в Република Сръбска без съгласието на властите в Баня Лука ще бъде спрян със сила. Ако Федерация Босна и Херцеговина изпрати полицаи в Република Сръбска без съгласието на нашето правителство, те ще бъдат възпрепятствани и ще считаме това за акт на нападение и агресия срещу страната“, категоричен бе Додик. \r\nПравителството на Федерация Босна и Херцеговина обяви по-рано, че ще одобри изпращането на 50 полицаи на Граничната полиция, за да помогнат в спирането на нелегалните мигранти на територията на Република Сръбска, един от субектите на страната. Тереза Герова", "date": "2018.08.18", "title": "Милорад Додик: Република Сръбска ще възпрепятства със сила опитите за разполагане на полицейски части от друг субект на федерацията"}
{"url": "http://www.focus-news.net/news/2018/08/18/2557508/kathimerini-gorskiyat-pozhar-v-kasandra-e-lokaliziran.html", "text": "Пожарът, който избухна в борова гора в близост до Агия Параскеви на Касандра, най-западния ръкав на Халкидическия полуостров в Северна Гърция е локализиран, съобщава електронното издание на вестник  Kathimerini . \r\nЗа потушаването на стихията са били задействани 40 пожарникари, два самолета и 10 специализирани превозни средства, поясниха властите. \r\nОт редакцията припомнят, че повече от 90 души загинаха, след като в края на миналия месец горски пожар опустоши Мати, източно от столицата Атина. Тереза Герова", "date": "2018.08.18", "title": "Kathimerini: Горският пожар в Касандра е локализиран"}
{"url": "http://www.focus-news.net/news/2018/08/18/2557510/sport-dzhokovich-pobedi-i-raonich-v-sinsinati.html", "text": "Новак Джокович спечели втори мач в рамките на няколко часа и е полуфиналист на турнира от сериите „Мастърс“ в Синсинати. Бившият № 1 в света детронира Григор Димитров в доиграването снощи, а след това спечели с 2:1 сета и четвъртфинала срещу канадеца Милош Раонич след 7:5, 4:6, 6:3. В третия решителен сет Джокович допусна пробив в третия гейм, но веднага върна брейка и след това направи още един, за да приключи мача след два часа и половина игра.  \r\nНа полуфиналите 10-ият в схемата сърбин ще срещне хърватина Марин Чилич, който спечели срещу Пабло Карено-Буста (Испания) със 7:6, 6:4.", "date": "2018.08.18", "title": "Спорт: Джокович победи и Раонич в Синсинати"}
{"url": "http://www.focus-news.net/news/2018/08/18/2557509/sliven-mlada-zhena-e-pochinala-sled-razhdane-v-gradskata-bolnitsa-obrazuvano-e-dosadebno-proizvodstvo.html", "text": "Досъдебно производство, под надзора на Окръжна прокуратура е образувано в Сливен по случай с починала след раждане млада жена, съобщи пред  Радио \"Фокус\" - Сливен  говорителят на прокуратура Руси Русев.  \r\nРенета Томова е починала след тежко раждане в сливенската болница в петък. Тогава родителите й са дали показания пред следовател. Детето, Мария, според роднини е в тежко състояние. То е с пареза на едната ръка и оток на главата. Раждането било направено с форцепс. От областната болница съобщиха, че в понеделник ще излязат с официална информация по случая. \r\nДнес бащата на Ренета Петър Томов заяви, че ще поиска аутопсията да бъде извършена от съдебен лекар извън Сливен. Семейството  ще заведе и граждански иск срещу медицинския екип, приел раждането.  \r\nЛюдмила ЙОРГОВА", "date": "2018.08.18", "title": "Сливен: Млада жена е починала след раждане в градската болница, образувано е досъдебно производство"}
{"url": "http://www.focus-news.net/news/2018/08/18/2557512/varna-selo-kazashko-otbelyazva-svoya-110-godishen-yubiley-s-traditsionen-praznik.html", "text": "На 19 август се навършват 110 години от официалното признаване на село Казашко за населено място. Това съобщиха за  Радио „Фокус“ – Варна  от кметство Казашко. Село Казашко е най-малкото населено място, което принадлежи към община Варна. Намира  се на 6 километра от центъра на града и е разположено на самия бряг на Варненското езеро. Историята на създаването на селото е свързана с драматизма на събитията, сполетели донските казаци през XVII век, което води до разселването им по света и заселването им на територията на България.  През 1707/1708 година под водачеството на атаман Кондрат Булавин участват в антифеодални движения на крепостните селяни, които живеят около река Дон. Една от причините за преселването на казаците е да съхранят старата християнска вяра и първоначалния канонически характер на църковните книги и учения, което довежда до официалното им откъсване от руската църква и преселението им по света. Доста години по-късно – през 1905 година, селото се създава на брега на Варненското езеро. През 1908 година е обявено официално за населено място с Указ на цар Фердинанд. \r\nНаселението на село Казашко е съставено основно от потомци на донските и кубански казаци. В началото на заселването не са били разрешени смесени бракове. Първата българска снаха е дошла в селото едва през 1949 година. След това хората започват да приемат смесените бракове и да получават благословията на своите родители. \r\nТрадиционният празник на село Казашко ще се състои от 17.30 часа на 19 август на каменната площадка зад читалището. Тогава ще бъдат обявени и победителите в конкурса за най-красиво оформени и поддържани пространства пред домовете. Инициативите са организирани от кметство Казашко и НЧ „М. Шолохов“. \r\nМарияна ВАЛЕНТИНОВА", "date": "2018.08.18", "title": "Варна: Село Казашко отбелязва своя 110-годишен юбилей с традиционен празник"}
{"url": "http://www.focus-news.net/news/2018/08/18/2557514/nimh-utre-shte-preobladava-slanchevo-vreme-samo-na-otdelni-mesta-sledobed-kratkotrayno-shte-prevali.html", "text": "През нощта ще преобладава ясно, а утре - слънчево време. Временни увеличения на облачността ще има в следобедните часове, главно над Северна България и планинските райони. Само на отделни места там краткотрайно ще превали. Това съобщи за  Агенция „Фокус“  Анна Дякова, дежурен синоптик в  Националния институт по метеорология и хидрология  (НИМХ) към Българската академия на науките (БАН). Ще духа слаб, в източната половина на страната - до умерен вятър от изток-североизток. Максималните температури ще са предимно между 30° и 35°, в София - около 29°. \r\nНад Черноморието ще бъде слънчево. Ще духа до умерен североизточен вятър. Максимални температури 30–31°. Температурата на морската вода е 27°.  Вълнението на морето ще бъде 2 - 3 бала. \r\nИ над планините ще бъде предимно слънчево. В следобедните часове ще има временни увеличения на облачността, но само на отделни места ще превали краткотрайно. Ще духа слаб до умерен североизточен вятър. Максимална температура на височина 1200 метра около 23°, на 2000 метра – около 16°. \r\nАтмосферното налягане ще се задържи без съществена промяна - близко до средното за месеца. \r\nВ началото на следващата седмица около и след обяд ще се развива купеста и купесто-дъждовна облачност и на места, главно в Западна и Централна България ще превали и прегърми. Температурите слабо ще се понижат и преобладаващите максимални ще бъдат между 28° и 33°. Ще продължи да духа слаб, в източните райони до умерен вятър от изток-североизток. В средата на седмицата ще има повече слънчеви часове, а вероятността за валежи е малка.", "date": "2018.08.18", "title": "НИМХ: Утре ще преобладава слънчево време, само на отделни места следобед краткотрайно ще превали"}
{"url": "http://www.focus-news.net/news/2018/08/18/2557515/rumen-petkov-abv-kogato-razbivash-nelegalno-proizvodstveno-zveno-tryabva-da-go-napravish-kogato-imash-tseliya-dokazatelstven-material.html", "text": "Когато разбиваш нелегално производствено звено - трябва да го направиш, когато имаш целия доказателствен материал, иначе нормалният гражданин смята, че това е средство за рекет. Това каза пред журналисти в Бургас председателят на ПП АБВ Румен Петков по повод нелегалната фабрика за алкохол, която бе разбита преди повече от месец в Карнобат, предаде репортер на  Радио  „Фокус“ – Бургас . По думите му е трябвало да бъдат показни извършителите, поръчителите и собствениците на производството. \r\n„Разбито е някакво звено за нелегално производство с много шум, камери и после един месец – нищо. Как да обясним ние на простосмъртния, че това не е инструмент за рекет върху собственик, който може да е в България, а може и да не е“, добави Петков. Той допълни още, че не може да намери обяснение, което да отговаря на инструмента и ресурса, с който разполага Министерството на вътрешните работи, да извърши такава операция и след това да не може да обясни каква е точно ситуацията. \r\nВеселина НИКОЛОВА", "date": "2018.08.18", "title": "Румен Петков, АБВ: Когато разбиваш нелегално производствено звено - трябва да го направиш, когато имаш целия доказателствен материал"}
{"url": "http://www.focus-news.net/news/2018/08/18/2557513/predstoyashti-mezhdunarodni-sabitiya-za-19-avgust-agentsiya-fokus.html", "text": "Проследяване на реакциите и коментарите след втората от началото на годината среща на върха между канцлера на ФРГ Ангела Меркел и руския президент Владимир Путин. \r\n***   В Саудитска Арабия започва годишният хадж. \r\n***  Проследяване на последните развития в двустранните отношения между Косово и Сърбия.  \r\n***  Гражданската инициатива „Обичам Водно\" ще протестира срещу изграждането на газопровод през горския парк. \r\n***  В Русия, Сърбия и Македония празнуват Преображение Господно.  \r\n***", "date": "2018.08.18", "title": "Предстоящи международни събития за 19 август (Агенция „Фокус“)"}
{"url": "http://www.focus-news.net/news/2018/08/18/2557516/sport-totnam-pobedi-fulam-s-31-v-mach-ot-premiarship.html", "text": "Тотнъм победи Фулъм с 3:1 в лондонското дерби от втория кръг на Висшата английска лига. На стадион „Уембли“ головете за домакините отбелязаха Лукас Моура, Кириън Трипиър и Хари Кейн. За Фулъм Александър Митрович изравни за 1:1. Победата прати Тотнъм на лидерската позиция с 6 точки, колкото има и Борнемут след победата над Уест Хем с 2:1, преди изиграването на останалите двубои от кръга. Други резултати от деня: \r\nЕвертън – Саутхемптън 2:1 \r\nЛестър – Уулвърхемптън 2:0 \r\nУест Хем – Брнемут 1:2 \r\nКардиф – Нюкасъл 0:0", "date": "2018.08.18", "title": "Спорт: Тотнъм победи Фулъм с 3:1 в мач от Премиършип"}
{"url": "http://www.focus-news.net/news/2018/08/18/2557517/gd-granichna-politsiya-intenziven-na-izhod-za-tovarni-avtomobili-i-na-vhod-za-leki-avtomobili-e-trafikat-na-gkpp-kapitan-andreevo.html", "text": "На българо-турската граница на ГКПП „Kапитан Андреево“ трафикът е интензивен на изход за товарни автомобили и на вход за леки автомобили. Това съобщиха от  ГД „Гранична полиция“ . На българо-сръбската граница трафикът е интензивен на ГКПП „Калотина“ на изход за леки автомобили. На българо-гръцката граница трафикът е интензивен на всички гранични контролно-пропускателни пунктове. На българо-румънската граница трафикът е интензивен на вход за леки автомобили на всички гранични контролно-пропускателни пунктове. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.08.18", "title": "ГД „Гранична полиция“: Интензивен на изход за товарни автомобили и на вход за леки автомобили е трафикът на ГКПП „капитан Андреево“"}
{"url": "http://www.focus-news.net/news/2018/08/18/2557520/inzh-miroslav-dimitrov-rdg-plovdiv-55-narusheniya-po-zakona-za-gorite-sa-konstatirani-za-poslednoto-trimesechie-ot-tazi-godina.html", "text": "55 нарушения по Закона за горите са констатирани за последното тримесечие от тази година на територията на РДГ-Пловдив, съобщи за Радио „Фокус“-Пловдив инж. Мирослав Димитров, директор на РДГ-Пловдив. По думите му от тези 55 нарушения в Прокуратурата са изпратени 38 преписки за разглеждане, от тях 21 са върнати за административни производства, а за 17 се чака решение на Прокуратурата. Общо са издадени до момента 30 наказателни постановления с наложени глоби за 4 390 лева. Наложени са и имуществени санкции за 800 лева и обезщетения за 500 лева. Най-честите нарушения основно са свързани с добив на дървесина- маркиране на дървета съответно без документи и транспортиране на дървесина също без документи. „Искам да уточня, че количествата , които касаят тези нарушения, са малки. Нямаме констатирани големи количества на дървесина, която отчитаме без документ“, каза още инж. Димитров. Той добави, че има съставени актове за съхранение на дървесината без документи, доказващи законов произход, за извършване на дейност без разрешително за достъп до горски територии, за транспортиране на дървесина с товарни автомобили, които не са оборудвани с изискваните GPS устройства за проследяване на движението им. „При извършените проверки на обектите за продажба на дървесина има констатирано видеонаблюдение, което е изискуемо за обектите, които продават дървесина, което не отговаря на изискванията и съответно са издадени актове за установяване на административни нарушения“, каза още инж. Димитров. \r\nМария РУСЕВА", "date": "2018.08.18", "title": "Инж. Мирослав Димитров, РДГ-Пловдив: 55 нарушения по Закона за горите са констатирани за последното тримесечие от тази година"}
{"url": "http://www.focus-news.net/news/2018/08/18/2557523/pazardzhik-dve-konni-bazi-posreshtat-entusiasti-prez-lyatoto-v-selo-patalenitsa.html", "text": "През летния сезон актуален напоследък е конният туризъм, който се предлага в село Паталеница, община Пазарджик, каза за  Радио „Фокус” – Пазарджик  Ангел Налбатски, кмет на селото. Той добави, че от скоро има и втора конна база за радост на всички желаещи да се докоснат до животните и дивата живописна природа на селото. \"Конете са кротки и обяздени, свикнали са с планината и могат да бъдат използвани за разходка. Обиколката се извършва по екопътеки с опитни  водачи, които съдействат на ентусиастите в това приключение. Забелязват се и млади  и по-възрастни хора, които яздят конете. Един от най-предпочитаните маршрути е от село Паталеница в посока манастира „Св. Св. Петър и Павел”, както и до манастира „Св. Димитър“. Природата в землището на село Паталеница е много живописна и е предпочитано място за отдих и туризъм от много хора\", каза още Налбатски. \r\nРадослава МУРДЖЕВА", "date": "2018.08.18", "title": "Пазарджик: Две конни бази посрещат ентусиасти през лятото в село Паталеница"}
{"url": "http://www.focus-news.net/news/2018/08/18/2557519/pravitelstvoto-shte-osiguri-finansirane-za-tsyalostnoto-razkrivane-i-konservirane-na-trakiyskata-mogila-mal-tepe-obzor.html", "text": "Правителството ще осигури финансиране за цялостното разкриване и консервиране на Тракийската могила „Мал тепе“. Това каза пред журналисти премиерът Бойко Борисов при посещението си на могилата „Мал тепе“ край село Маноле. Премиерът заяви, че има шанс този комплекс да е нещо уникално не само за Пловдив и за България, но и за света. Борисов разгледа разкопките на царската гробница и благодари на доц. Костадин Кисьов, ръководител на обекта и директор на Археологическия музей в Пловдив и на екипа му за това, което е видял и което са му разказали. „Знам, че част от предположенията на доц. Кисьов се основават на научни изследвания и негови опити и затова няма да си играем на части”, каза премиерът. Той припомни, че догодина Пловдив ще е Европейска столица на културата, като по думите му този археологически обект ще е един добър подарък и за града, и за Европа. Затова, според премиера, ще е добре обектът да е завършен дотогава. По тази причина правителството и общината ще помогнат, за да бъде форсирана и подсигурена грубата работа, а след това археолозите ще си свършат останалото. „Това е най-високата гробница в света - 24 метра. Този вид гробница е нещо уникално за България. Затова нека да идват българите да я гледат и да се гордеят със своята история”, каза още той. „Трима императори са били убити из тези региони и гробовете на двама от тях не се знаят къде са и затова има различни предположения. Но нека не говорим и не гадаем, а да помогнем максимално на археолозите”, добави Бойко Борисов. \r\nНа могилата „Мал тепе“ край село Маноле дойдоха още министърът на културата Боил Банов, зам.-министърът Амелия Гешева, областният управител на Пловдив Здравко Димитров и неговите заместници, кметът Иван Тотев и всичките районни кметове на Пловдив и други.", "date": "2018.08.18", "title": "Правителството ще осигури финансиране за цялостното разкриване и консервиране на Тракийската могила „Мал тепе“ (ОБЗОР)"}
{"url": "http://www.focus-news.net/news/2018/08/18/2557522/remontite-v-sofiya-prodalzhavat-bul-hristofor-kolumb-shte-bade-otvoren-v-ponedelnik-a-ul-graf-ignatiev-v-kraya-na-oktomvri-obzor.html", "text": "Летните ремонти в София продължават. Зам.-кметът по направление транспорт Евгени Крусев провери ремонтните дейности по бул. „Христофор Колумб“. Той обяви, че булевардът ще бъде отворен за движение на 20 август. „На практика изграждаме изцяло нов булевард, правим тротоари и осветление, които изобщо ги нямаше“, коментира зам.-кметът. Гаранционният срок на ремонта на бул. „Христофор Колумб“ е 5 години. „Строителят има ангажимент, ако нещо възникне, да го поправя за негова сметка и да носи пълната отговорност за това“, обяви Крусев. На 21 август ще започне ремонтът на Източната тангента, в участъка от кръговото на ул. „Продан Таракчиев“ до кв. „Христо Ботев“. Движението там ще бъде затворено изцяло, като ще се пропускат само автомобилите на заетите в района.  \r\nРемонтът на ул. „Граф Игнатиев“ ще приключи евентуално в края на октомври заради валежите, които са възпрепятствали дейностите. „Строителите правят всичко възможно да наваксат, но след известно време ще можем да преценим дали ще успеят“, посочи Крусев. Очаква се в началото на септември да бъде готово кръстовището на ул. „Г. Раковски“ и ул. „Граф Игнатиев“. Започнало е реденето на плочи по площадите „Гарибалди“ и „Славейков“, както и в градинката на църквата „Св. Седмочисленици“. „Ул. „Солунска“, между ул. „Витоша“ и ул. „Ангел Кънчев“ вече е свободна за движение. Работи се по пускането на движението по „Солунска“ и до пл. „Славейков“. \r\nПрез почивните дни в София работят 5 асфалтови бази- асфалтира се по бул. „България“, текат ремонтните работи по бул. „Пенчо Славейков“ и бул. „Арсеналски“. Основните ремонти в София трябва да приключат на 15 септември, до момента те се движат в срок. Единственият голям обект, по който работата ще продължи и след началото на новата учебна година, ще бъде ул. „Граф Игнатиев“. Предстои обсъждането на проект за възстановяване на плувния басейн „Мария Луиза“ в Борисовата градина, внесен от частния собственик на имота. \r\nБиляна ИВАНОВА", "date": "2018.08.18", "title": "Ремонтите в София продължават: бул. „Христофор Колумб“ ще бъде отворен в понеделник, а ул. „Граф Игнатиев“ в края на октомври (ОБЗОР)"}
{"url": "http://www.focus-news.net/news/2018/08/18/2557526/sport-nositelyat-na-kupata-na-germaniya-zagubi-ot-chetvarto-divizionen-tim.html", "text": "Четвърто-дивизионният Улм победи гостуващия Айнтрахт (Франкфурт) с 2:1 и сензационно отстрани миналогодишния носител на трофея още в първия кръг на тазгодишното издание на турнира за Купата на Германия. \r\nШампионът в Бундеслигата и миналогодишен финалист Байерн Мюнхен се измъчи при гостуването си на Дрохтерзен от четвърта лига, но все пак стигна до победата с 1:0 с попадение на Роберт Левандовски в 83-ата минута.  \r\nВоденият от българския старши треньор Илия Груев втородивизионен Дуисбург продължава напред след успех с 1:0 на терена на Дасендорф от пета лига.  \r\nХофенхайм разгроми третодивизионния си домакин Кайзерслаутерн с 6:1, а Лукас Аларио в 27-ата минута от дузпа донесе победата на Байер (Леверкузен) с 1:0 при гостуването на петодивизионния Пфорцхайм. \r\nВенцислав ДРАГОМАНОВ", "date": "2018.08.18", "title": "Спорт: Носителят на Купата на Германия загуби от четвърто-дивизионен тим"}
{"url": "http://www.focus-news.net/news/2018/08/18/2557511/bild-sled-sreshtata-na-varha-v-meseberg-sergey-lavrov-shte-poseti-berlin-prez-septemvri.html", "text": "Русия и Германия засилват осезаемо връзките си. Срещата на върха в двореца Месеберг между канцлера на ФРГ Ангела Меркел и държавния глава на Руската федерация Владимир Путин, втора от началото на годината, няма да бъде последната между високопоставени представители на Москва и Берлин, коментира германското издание  Bild . \r\nОще в средата на септември в Берлин ще очакват пристигането на руския министър на външните работи Сергей Лавров. От редакцията припомнят, че държавният глава на Турция Реджеп Тайип Ердоган е оптравил покана към Путин и Меркел за провеждането на среща на върха за Сирия, но все още не е ясно кога ще се проведе тя. \r\nBild привежда информация и за още едно планирано посещение на лидера на Кремъл в Германия. То трябва да се състои през октомври – по личен повод – сватбата на неговия приятел Герхард Шрьодер, бивш канцлер на ФРГ.  Тереза Герова", "date": "2018.08.18", "title": "Bild: След срещата на върха в Месеберг – Сергей Лавров ще посети Берлин през септември"}
{"url": "http://www.focus-news.net/news/2018/08/18/2557525/miroslav-dachev-balgarski-turisticheski-sayuz-kanim-lyubitelite-na-planinata-da-doydat-na-cherni-vrah-na-26-avgust.html", "text": "Каня всички любители на планината да заповядат на 26 август на Черни връх. Това каза в интервю за  Агенция „Фокус“  Мирослав Дачев от Българския туристически съюз. „Едно от най-важните ни мероприятия всяка година е Националният туристически събор. Той се провежда ежегодно, в последната неделя на август“, посочи той. „Разликата с миналата година е, че тази съорганизатори са „София- европейска столица на спорта 2018 година“ и Природен парк „Витоша““, коментира Мирослав Дачев. „На 26 август всички любители на планинския маратон да заповядат пред Билетния център на НДК в 9.00 часа. От там ще стартира планинският маратон до Черни връх. А маратонците, които смятат, че нямат толкова добра подготовка, да заповядат над хижа „Алеко“, на Голи връх, на планинския маратон от 11.00 часа“, призова той. „От 13.30 часа започва томбола за покорителите на Националното движение на десетте планински първенци в България. Всички туристи, които покорят десетте най-високи върха в България, получават приз и участват в томболата с награди“, поясни Мирослав Дачев. „В 14.30 часа по инициатива на Природен парк „Витоша“ и на неправителствена организация с архитекти ще открием първият нов заслон от последните 15 години в местността „Три кладенци““, обясни той. „А тези, които не могат да дойдат на Черни връх, да отидат в планината за ден- красиво е“, каза още той.  \r\nБиляна ИВАНОВА Пълния текст на интервюто четете в „Мнение”", "date": "2018.08.18", "title": "Мирослав Дачев, Български туристически съюз: Каним любителите на планината да дойдат на Черни връх на 26 август"}
{"url": "http://www.focus-news.net/news/2018/08/18/2557527/varna-17-sluchaya-na-varitsela-sa-registrirani-prez-poslednata-sedmitsa.html", "text": "17 случая на варицела са регистрирани във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Според седмичната сигнална информация за периода от 10 до 16 август регистрираната остра заразна заболеваемост се движи в характерните за сезона граници. Регистрирани са 63 случая на чревни инфекции срещу 40 от предходната седмица, като през настоящите дни чревните инфекции са представени от 53 ентероколита, 1 вирусен хепатит, 3 ротавирусни ентерита, 4 колиентерита и 2 салмонелози. От въздушно – капковите инфекции са регистрирани 22 лица срещу 11 за предходната седмица, представени от 17 случая на варицела, 1 случай на бактериален менингит и 4 случая на скарлатина. В имунизационния кабинет през отчетния период са преминали общо 36 лица. Проведени са 19 имунизации. С ваксина против жълта треска са обхванати 5 лица. \r\nМарияна ВАЛЕНТИНОВА", "date": "2018.08.18", "title": "Варна: 17 случая на варицела са регистрирани през последната седмица"}
{"url": "http://www.focus-news.net/news/2018/08/18/2557544/varna-dvoyno-sa-se-uvelichili-sluchaite-na-ostri-respiratorni-zabolyavaniya-prez-poslednata-sedmitsa.html", "text": "Двойно са се увеличили случаите на остри респираторни заболявания във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Според седмичната сигнална информация за периода от 10 до 16 август в здравната инспекция са регистрирани 117 случая на остри респираторни заболявания срещу 62 от предходната седмица. Най-много болни от остри респираторни заболявания са регистрирани във възрастовата група от 5 до 14 години – 49 случая. 33 болни са регистрирани във възрастовата група от 0 до 4 години. Над 30 са заболелите във възрастта от 15 до 29 години и от 30 до 64 години. През последната седмица в здравната инспекция във Варна няма регистриран случай на грип, но са установени 20 случая на усложнения от грип и остри респираторни заболявания, най-често бронхити и пневмонии. Усложнения от грип и остри респираторни инфекции се регистрират най-вече във възрастовата група от 0 до 4 години, сочи сигналната информация. \r\nМарияна ВАЛЕНТИНОВА", "date": "2018.08.18", "title": "Варна: Двойно са се увеличили случаите на остри респираторни заболявания през последната седмица"}
{"url": "http://www.focus-news.net/news/2018/08/18/2557504/rumen-petkov-abv-srivat-na-targovskiya-registar-e-institutsionalna-nemosht.html", "text": "Сривът на търговския регистър е институционална немощ. Това каза пред журналисти в Бургас председателят на ПП АБВ Румен Петков, предаде репортер на  Радио „Фокус“ – Бургас . Петков заяви, че АБВ е поискала оставката на Зорница Даскалова, директор на Агенцията по вписванията. Той коментира, че поддръжката на търговския регистър е възложена на фирма, която отдавна има тежки вътрешни проблеми и е редуцирала състава, с който работи. \r\n„Направиха се законови промени, с които всички неправителствени организации и всички стопански субекти се задължават да се вписват в Агенцията по вписванията. Дотогава редът беше да се вписват в Министерство на правосъдието. Преди три месеца от АБВ предупредихме, че Агенцията по вписванията няма ресурса в този си състав да извърши цялото това вписване в определените от закона срокове“, добави Петков. По думите му оставката на Зорница Даскалова не е победа на АБВ, а е провал на държавата. \r\n„Идеята на премиера да се направи склад за база данни е крайно неразумна. Това ще бъде много груба грешка, ако се допусне“, каза още Петков. Той допълни още, че ПП АБВ настоява да се свика Консултативен съвет по национална сигурност при президента, който да се занимае с финансово-икономическото състояние и перспективи. Според него срива на двата сайта са неща, които засягат пряко националната сигурност. \r\nВеселина НИКОЛОВА", "date": "2018.08.18", "title": "Румен Петков, АБВ: Сривът на търговския регистър е институционална немощ"}
{"url": "http://www.focus-news.net/news/2018/08/18/2557545/vitsepremierat-valeri-simeonov-na-petrova-niva-nay-malkoto-koeto-mozhem-da-napravim-e-da-se-preklonim-pred-pogleda-na-preobrazhenetsa.html", "text": "Най-малкото, което можем да направим е да се преклоним пред погледа на преображенеца. Това каза пред журналисти вицепремиерът Валери Симеонов  по време на традиционния събор на Петрова нива, на който се отбелязва 115-ата годишнина от Илинденско-Преображенското въстание, предаде репортер на  Радио „Фокус“-Бургас .  „Чувството е на преклонение и уважение към подвига на нашите възрожденци, на всички, които са положили костите си, жертвали са животите, семействата си, всичко са жертвали, за я да има свободна България. Ние сме в дълг към всички дали живота си. Мястото ни е тук и най-малкото, което можем да направим е да поднесем цветя и да се преклоним пред погледа на преображенеца“, заяви Симеонов.", "date": "2018.08.18", "title": "Вицепремиерът Валери Симеонов на Петрова нива: Най-малкото, което можем да направим е да се преклоним пред погледа на преображенеца"}
{"url": "http://www.focus-news.net/news/2018/08/18/2557518/hurriyet-dvustrannoto-sporazumenie-za-manbidzh-nyama-da-bade-zasegnato-ot-naprezhenieto-v-otnosheniyata-mezhdu-vashington-i-ankara.html", "text": "Продължаващото напрежение в отношенията между Турция и САЩ няма да се отрази върху споразумението, което двете страни постигнаха за северния сирийски град Манбидж, съобщава вестник  Hurriyet , като се позовава на думите на американския помощник-държавен секретар за Близкия изток Дейвид Сатърфийлд. \r\nПред репортери дипломатът увери, че ескалацията на напрежението в двустранните отношения между Вашингтон и Анкара „няма въздействие“ върху пътната карта, която двете страни договориха по-рано тази година.  \r\n„Процесът по пътната карта за Манбидж се следва гладко от всички участващи страни и е изключително окуражаващ. Няма последици или влияние от другите двустранни въпроси, които можем да разграничим тук“, увери Сатърфийлд. \r\nОтношенията между съюзниците от НАТО се влошиха през последните седмици, след като Вашингтон наложи санкции на турските официални лица за задържането на американския пастор Андрю Брънсън, който е под домашен арест в Турция по обвинения в тероризъм. Агенция „Фокус“ припомня: \r\n„Пътната карта“ за Манбидж бе обявена 4 юни във Вашингтон след среща между турския външен министър Мевлют Чавушоглу и американския държавен секретар Майк Помпео.  \r\nСделката е насочена към изтеглянето на свързаните с „Работническата партия на Кюрдистан“ (ПКК) „Народни отряди за самозащита“ (YPG) от северния сирийски град и стабилността в региона. \r\nПо-рано Турция и САЩ представиха механизъм за разглеждане на отделни въпроси в работните групи, включително за стабилизирането на Манбидж и за предотвратяването на всякакви нежелани сблъсъци в региона. Съотвеното бе договорено след посещението на вече бившия държавен секретар на САЩ Рекс Тилърсън в Анкара през февруари.  \r\nПървото заседание на работната група за Сирия се проведе през март във Вашингтон, а последната среща между представители на САЩ и Турция се състоя в Анкара миналата седмица. \r\nАмериканската военна и логистична подкрепа за сирийската филиал на ПКК, YPG, е един от най-сериозните въпроси, които внасят напрежение между турското правителство и американската администрация. Вашингтон твърди, че подкрепата на САЩ е насочена към Сирийските демократични сили (СДС), които се бият срещу „Ислямска държава“. В Анкара обаче не са съгласни с тази хипотеза.  \r\nСлед началото на операцията в Африн Турция изрази загриженост по отношение на присъствието на YPG в Манбидж и настоя силите им да се изтеглят от района. САЩ на свой ред дадоха обещание, че YPG ще се изтеглят на изток от река Ефрат. \r\nСъответният ангажимент бе направен по време на мандата на предходния американски президент Барак Обама. В района на Манбидж има около две хиляди американски войници, а в Северна Сирия САЩ имат „дузина бази“, според неофициални източници.  Тереза Герова", "date": "2018.08.18", "title": "Hurriyet: Двустранното споразумение за Манбидж няма да бъде засегнато от напрежението в отношенията между Вашингтон и Анкара"}
{"url": "http://www.focus-news.net/news/2018/08/18/2557550/yuventus-specheli-v-debyuta-na-ronaldo-s-gol-v-dobavenoto-vreme.html", "text": "Киево загуби у дома от шампиона Ювентус с 2:3 в мач с обрати и отменен гол от системата за видео наблюдение, в първия кръг на Серия „А“. Срещата бе официален дебют за новата звезда на „бианконерите“ Кристиано Роналдо в италианския елит. Дебютът бе на път да се превърне в провал, след като португалската суперзвезда направи куп пропуски. \r\nВ добавеното време Ювентус стигна до победата с гол на Федерико Бернардески и така шампионът започна първенството с успех като гост. Другите два гола за Ювентус отбелязаха Сами Кедира в 3-ата и Леонардо Бонучи в 75-ата минута.", "date": "2018.08.18", "title": "Ювентус спечели в дебюта на Роналдо с гол в добавеното време"}
{"url": "http://www.focus-news.net/news/2018/08/18/2557548/inzh-miroslav-dimitrov-rdg-plovdiv-po-malko-ot-protsent-e-sabiraemostta-ot-nalozheni-globi-i-sanktsii-ot-nachaloto-na-godinata.html", "text": "По-малко от процент е събираемостта от наложени глоби и санкции от началото на годината, каза за  Радио „Фокус“-Пловдив  инж. Мирослав Димитров, директор на РДГ-Пловдив. В сравнение за 2017 година събираемостта е около 16%. „Хората не си плащат глобите, въпреки, че след като не ги платят при нас, ги изпращаме към съответното териториално поделение на Агенцията за приходите, но това вече е лична отговорност на всеки“, каза още инж. Димитров. По думите му нарушенията, които касаят сеч на дървесина без съответното писмено позволително, са 27, което съответно представлява нарушение на Закона за горите, но в повечето случаи се касае за минимални количества от порядъка на 0,1 до 2 куб.м.. Санкциите по Закона за горите са  глоба от 50 до 3000 лева за физическо лице и съответно имуществена санкция в размер от 100 до 5000 за юридическо лице или едноличен търговец. Освен налагането на глобата или имуществената санкция по Закона за горите всякакви действия , които са свързани с незаконно придобита дървесина, е престъпление по Наказателния кодекс, което съответно може да се наказва с лишаване от свобода до 6 години и глоба от 1000 до 20 000 лева, като, когато се касае за добив на дървесина без съответното разрешително, преписките се изпращат в Прокуратурата за произнасяне дали има престъпление.  Инж. Димитров добави, че незаконно придобитата дървесината не може да се продава, съгласно регламент 995 на ЕС. „В случая, след като приключи цялото производство, ние я предоставяме на собственика, който може да я ползва за лични нужди или да я дарява“, каза още директорът на РДГ-Пловдив. \r\nМария РУСЕВА", "date": "2018.08.18", "title": "Инж. Мирослав Димитров, РДГ-Пловдив: По-малко от процент е събираемостта от наложени глоби и санкции от началото на годината"}
{"url": "http://www.focus-news.net/news/2018/08/18/2557543/prezidentat-rumen-radev-veche-postavih-direktno-vaprosa-za-kompensatsiite-na-trakiyskite-bezhantsi-pred-prezidenta-na-sasedna-turtsiya.html", "text": "Вече поставих директно въпроса за компенсациите на тракийските бежанци пред президента на съседна Турция. Това каза президентът Румен Радев в своето слово на историческата местност Петрова нива, където се отбелязва 115-та годишнина от Илинденско- Преображенското въстание, в което смъртта са намерили свидните жертви на Странджа и Тракия, предаде репортер на  Радио „Фокус“ – Бургас . \"Отново над Странджа ехти революционният химн, за да ни припомни славната и трагична 1903 г. Тук на легендарното тракийско \"Оборище\" нашите предци впериха поглед пред свободата и достойнството, водени от веруюто да дадат своя принос\", заяви президентът Радев. \"Тракийските делегати подкрепиха решението в Македония за вдигане на въстание. Когато нашите сънародници в Македония въстават мястото на тракийци беше да бъдат редом с тях. Дейците на 7-ят въстанически окръг ясно осъзнаваха, че 20-дневната свобода на Одринско ще има изключително висока цена, но нямаше сила, която да ги отклони от тяхната вяра в каузата за свобода и единение на отечеството. Погромът на въстанието е кървав –едновременно действаха куршумът, огънят, ножът и бесилката, както пише в летописа Христо Симеонов\", каза още в словото си държавният глава. \r\n„Пепелищата на Тракия поглъщат хиляди животи и човешки съдби. Хиляди българи се прощават завинаги с родния си край и са превърнати в бежанци, устремили се към спасение в Свободна България. За това и справедливите ни очаквания са историческата истина да бъде отстоявана и това зависи от всички нас. Вече поставих директно въпроса за компенсациите на тракийските бежанци пред президента на съседна Турция. Ще продължавам да изисквам ясен отговор и при всеки случай, когато историческите факти се пренебрегват или поставят под съмнение“, допълни той. Държавният глава заяви, че никой не може по-добре и по-вярно да пренесе във времето спомена за освободителните борби на Тракия и Македония освен потомците на нашите герои, които са посветили  живота си на българската национална идея. „Благодаря ви, че пазите жив спомена и традициите и то не само тук на Петрова нива, а в своето ежедневие и за това, че ги носите дълбоко в сърцата си. Нека бъде светла паметта на всички загинали и напуснали завинаги родния си край в Илинденско-Преображенското въстание. Ние помним и няма да забравим. Вечна слава и поклон“, каза още Радев.", "date": "2018.08.18", "title": "Президентът Румен Радев: Вече поставих директно въпроса за компенсациите на тракийските бежанци пред президента на съседна Турция"}
{"url": "http://www.focus-news.net/news/2018/08/18/2557551/vidin-35-to-svetovno-parvenstvo-po-parashutizam-shte-se-provede-na-letatelniya-tsentar-kray-montanskoto-selo-erden.html", "text": "35-то Световно първенство по парашутизъм ще се проведе на летателния център при село Ерден, съобщиха за  Радио „Фокус“ – Видин  от Областна администрация Монтана. Организатори са Българският Национален Аероклуб и Аероклуб Монтана. Първенството ще се проведе от 24 август до 31 август. Над 350 участници от 37 страни ще премерят сили и ще излъчат Световните шампиони. Откриването на състезанието ще се проведе на централния площад в Монтана. От 25 август до 29 август са състезателните скокове, а на 30 август на летището в Ерден са финалните скокове в Световното първенство по парашутизъм. \r\nАнна ЛОЗАНОВА", "date": "2018.08.18", "title": "Видин: 35-то Световно първенство по парашутизъм ще се проведе на летателния център край монтанското село Ерден"}
{"url": "http://www.focus-news.net/news/2018/08/18/2557524/apostrof-ukrayna-sreshtata-putin-merkel-nyama-da-donese-nishto-dobro-na-ukrayna.html", "text": "Срещата между канцлера на ФРГ Ангела Меркел и държавния глава на Руската федерация Владимир Путин в разположения край Берлин дворец Месеберг няма да донесе нищо добро за Украйна, твърди украинският дипломат Василий Филипчук. Съгласно думите му, самият факт, че се организира подобна среща, доказва, че в приемането на решения Европа се ръководи от свойствения й прагматизъм, пише украинското издание  „Апостроф“ . \r\n„Бих искал да напомня, че това е втора среща между Путин и Меркел. Тя е красноречива демонстрация, че недалновидните политически решения, които се основават на това, че цяла Европа ще загине с нас в борбата с Русия, са безпочвени. Европа и нейните лидери базират своите решение на множество фактори, сред които икономически интерес и прагматизъм. Интересът към диалог с Русия е налице и е обективен“, коментира за изданието Филипчук.  \r\n„Много често има абсолютно егоистични нагласи от страна на Германия. Струва си да си припомним историята, когато в руската компания „Росатом“ се появи предложение за изграждане на атомна електроцентрала в Унгария. Тогава Германия блокира това решение и критикува Унгария. Но веднага след като „Росатом\" се договори с [германския концерн] „Сименс“ за това част от оборудването за тази електроцентрала да бъде осигурено от компанията, позицията на Германия и Европейския съюз веднага се промени: те вече не се противопоставяха на изграждането на АЕЦ-а и дадоха „зелена светлина“ за строежа й. Това означава, че страните променят политическата си позиция в зависимост от това, какви са техните икономически интереси“, коментира украинският дипломат.  \r\nФилипчук е категоричен, че срещата Путин-Меркел показва много. „Колко пъти през последните години украинският президент се срещна лично с канцлера на Германия тет-а-тет? Трябва да разберем: очакването, че Русия ще остане в международна изолация дълго време, е много наивно“, подчерта дипломатът.  \r\nСъщевременно той отбеляза: „Не мисля, че Меркел и Путин ще се споразумеят за нещо съвсем ново, не мисля, че ще има „Ялта-2\". Настоящата международна ситуация не допринася за такива радикални споразумения, но те ще се стремят към намирането на допирни точки и Украйна определено няма да спечели, това е факт. За нас това е още едно напомняне, че трябва да бъдем още по-конструктивни и да предложим решения, вместо да направим всичко, за да задълбочим конфликта“. Тереза Герова", "date": "2018.08.18", "title": "„Апостроф“ (Украйна): Срещата Путин-Меркел няма да донесе нищо добро на Украйна"}
{"url": "http://www.focus-news.net/news/2018/08/18/2557521/ria-novosti-zhertvite-na-srutvaneto-na-magistralniya-most-v-genua-dostignaha-do-43.html", "text": "Броят на загиналите при срутването на магистрален мост в италианския пристанищен град Генуа достигна до 43 души, предава  РИА Новости  , като се позовава на данни от телевизионния канал  RaiNews24. \r\nПоследната жертва е 36-годишен мъж от Румъния. По-рано през деня спасителите съобщиха, че са успели да излекат от руините четирима души, включително дете. Така в списъка на изчезналите след инцидента не останаха други имена. По данни на местните власти, към настоящия момент в болници са настанени деветима пострадали, осем от които са в тежко състояние. \r\nВ събота, 18 август, в Италия бе обявен ден на национален траур в памет на загиналите при произшествието.  Тереза Герова", "date": "2018.08.18", "title": "РИА Новости: Жертвите на срутването на магистралния мост в Генуа достигнаха до 43"}
{"url": "http://www.focus-news.net/news/2018/08/18/2557552/a1-on-makedoniya-albaniya-zapochva-proverki-za-bezopasnostta-na-mostovete-v-stranata.html", "text": "Албания започва проверки за безопасността на мостовете в страната след трагедията в италианския град Генуа, предава македонското електронно издание   A1 On . \r\nДиректорът на албанската полиция МитхатТола, заяви, че са започнали инспекциите на системите за хоризонтална и вертикална сигнализация на позволената максимална маса на превозните средства, които преминават по тях, както и на състоянието на самите мостове. \r\n„В Албания има много мостове, които са изградени през тридесетте години на миналия век от италианската армия, които са били проектирани да издържат по-малко натоварване, други са изградени през 50-те години , когато по тях са минавали само по няколко возила дневно“ \r\nНе само възрастта на мостовете обаче е проблем, а  и факта, че някои от тях,  които са изградени през 90-те години са строени от фирми, които се занимават само със сградостроителство. За пример се посочва мостът Фуш – Круя, които е отнесен от наводнение, а е бил изграден само преди три години.  Юлиян Марков", "date": "2018.08.18", "title": "А1 On (Македония): Албания започва проверки за безопасността на мостовете в страната"}
{"url": "http://www.focus-news.net/news/2018/08/18/2557553/reuters-fbr-razsledva-hakerski-ataki-sreshtu-dvama-kandidati-za-kongresa-na-sasht-ot-demokraticheskata-partiya-v-shtata-kaliforniya.html", "text": "ФБР разследва хакерски атаки срещу двама кандидати за Конгреса на САЩ от Демократическата партия в щата Калифорния, предава  Reuters . \r\nХакерите успешно са проникнали в компютъра на предизборната кампания на Дейвид Мин, кандидат от Демократична партия, който по-късно бе победен в първичните избори за 45-и конгресен район на Калифорния. \r\nИнцидентът, който досега не беше докладван, следва статия в Rolling Stone по-рано тази седмица, че ФБР разследва и кибер-атака срещу Ханс Кейрстед, калифорнийски демократ. Той загуби първичните избори в 48-и конгресен район, съседен на Мин. \r\nПейдж Хътчинсън, бивш мениджър на кампанията на Мин, отказа да коментира. Говорител на ФБР каза, че бюрото не може да потвърди или отрече разследване. \r\nДокато и Мин и Кейрстед по-късно загубиха от другите основни претенденти от собствената си партия, двата района се смятат за критични в очертаващата се битка , в която демократите се опитват да спечелят повече места в Конгреса от републиканците през ноември. \r\nНе е ясно кой стои  зад атаката срещу кампанията на Мин, защо е била извършена и какво са направили хакерите с информацията, която са получили. Но подробностите за атаката, описани от Ройтерс от хора, които са пряко запознати с делото, подчертават загрижеността на експертите по националната сигурност, които се опасяват, че кампаниите са изключително незащитени, с оглед наближаващите избори през ноември.  Юлиян Марков", "date": "2018.08.18", "title": "Reuters: ФБР разследва хакерски атаки срещу двама кандидати за Конгреса на САЩ от Демократическата партия в щата Калифорния"}
{"url": "http://www.focus-news.net/news/2018/08/18/2557547/korneliya-ninova-bsp-ilindensko-preobrazhenskoto-vastanie-e-bezumno-darzak-poriv-za-svoboda-tseli-115-godini-istoriyata-pazi-zaveta-da-ne-se-primiryavame-s-nikoya-tiraniya.html", "text": "Илинденско-Преображенското въстание е безумно дързък порив за свобода и зов за правда към целия цивилизован свят. Това написа лидерът на БСП Корнелия Нинова в профила си в социалната мрежа  \"Фейсбук\"  по повод 115-ата годишнина от Илинденско-Преображенското въстание, която бе отбелязана на историческата местност Петрова нива.  \r\nТо даде хиляди невинни жертви, но показа волята за отхвърляне на турското робство и готовността \"Хиляди пъти по-добре смърт, отколкото скотски живот\". \r\nПризнателни сме на тези смели мъже и жени. Цели 115 години историята пази завета им да не се примиряваме с никоя тирания, но и ние сме длъжни днес да тачим историята си и да не позволяваме тя да бъде преиначавана и присвоявана. Героите ни загинаха за свободата и за България. Днес е наш ред да ги пазим.", "date": "2018.08.18", "title": "Корнелия Нинова, БСП: Илинденско-Преображенското въстание е безумно дързък порив за свобода - цели 115 години историята пази завета да не се примиряваме с никоя тирания"}
{"url": "http://www.focus-news.net/news/2018/08/18/2557555/chelsi-pobedi-arsenal-s-32-v-mach-ot-premiarship.html", "text": "Челси спечели с 3:2 домакинството си на Арсенал, постигайки втора поредна победа в Премиършип. „Артилеристите” записаха втората си загуба, след като в първия кръг отстъпиха с 0:2 на Манчестър Сити. Домакините поведоха с гол на Педро в 9-ата, а Мората покачи на 2:0 в 20-ата. Футболистите на Унай Емери показаха класа и изравниха още до почивката – първо Мхитарян намали, а в 41-атаотново арменецът асистира на Айоби за 2:2. Алонсо в 81-ата донесе трите точки за Челси. \r\nСлед втората си поредна победа Челси е лидер във временното класиране с 6 точки и голова разлика 6:2 преди останалите срещи от кръга. Арсенал допусна втора загуба и все още не е спечелил дори точка този сезон, заемайки 17-а позиция с голова разлика 2:5. \r\nВЕНЦИСЛАВ ДРАГОМАНОВ", "date": "2018.08.18", "title": "Челси победи Арсенал с 3:2 в мач от Премиършип"}
{"url": "http://www.focus-news.net/news/2018/08/18/2557556/emsc-registrirano-e-zemetresenie-s-magnitud-56-na-granitsata-mezhdu-panama-i-kolumbiya.html", "text": "Регистрирано е земетресение с магнитуд 5.6 на границата между Панама и Колумбия, става ясно от страницата на  Европейския средиземноморски сеизмологичен център . \r\nЗеметресението е станало в 14:39 местно време (22:39 българско време) на 15 километра североизточно от колумбийския град Аканди и на 261 километра източно от Панама Сити на дълбочина 10 километра, За сега няма информация за пострадали хора и нанесени материални щети.  Юлиян Марков", "date": "2018.08.18", "title": "EMSC: Регистрирано е земетресение с магнитуд 5.6 на границата между Панама и Колумбия"}
{"url": "http://www.focus-news.net/news/2018/08/18/2557557/russia-today-sluchvashtoto-se-v-iran-venetsuela-i-turtsiya-napomnya-za-istinskata-stoynost-na-zlatoto-kogato-hartienite-pari-stanat-bezpolezni.html", "text": "Случващото се в Иран, Венецуела и Турция, напомня за истинската стойност на златото, когато хартиените пари станат безполезни, заявява Клаудио Грас, независим съветник за благородни метали, цитиран от  Russia Today . \r\nСветът неизбежно ще се впусне в криза, а златото и среброто отново ще се появят като истински пари, по думите на Клаудио Грас, независим съветник за благородни метали пред RT. \r\n\"Хората днес, особено на Запад, забравиха, че хартиените пари са просто знак за притежание на  определено количество злато или сребро. Днес хартиените пари не са нищо повече от гаранция за дълга. Това не е нищо друго освен обезпечение: обещанието на бившето поколение, че бъдещото поколение ще изплати дълга чрез данъци и инфлация \", каза Грас. \r\nАнализаторът дава примери за Иран, Венецуела и Турция, чиито валути се сриват срещу щатския долар, а хората вместо това се втурват да купуват злато и други благородни метали. \r\n\"Нарастването на цената на златото е барометърът, който показва, че в системата има нещо нередно. Когато цената на златото се покачва, последният човек на улицата разбира, че има нещо нередно в икономиката\", каза той. \r\n\"И също така не се съмнявам, че следващата криза няма да бъде регионална, а глобална. Всички пазари се манипулират, от облигациите  до пазара на акции и недвижими имоти. Какво може да се каже със сигурност за златото и среброто, е, че дори цената да се срине в краткосрочен план с укрепващ се долар, това само ще постави основата за следващо пазарно повишение\", добави Грас. \r\nТой отбелязва, че тъй като хартиените пари губят покупателната си способност, когато правителствата печатат повече, това създава няколко победители, но много повече губещи. Това само ще създаде по-голямо недоволство сред хората, добавяйки по-голям натиск върху хартиените пари.  Юлиян Марков", "date": "2018.08.18", "title": "Russia Today: Случващото се в Иран, Венецуела и Турция, напомня за истинската стойност на златото, когато хартиените пари станат безполезни"}
{"url": "http://www.focus-news.net/news/2018/08/18/2557546/tass-sasht-zavarshvat-rabotata-po-paketa-sanktsii-sreshtu-kompaniite-uchastvashti-v-realizatsiyata-na-severen-potok-2.html", "text": "САЩ завършват работата по пакета санкции срещу компаниите, участващи в реализацията на „Северен Поток-2“, пише американското издание  The Wall Street Journal , цитирано от  TACC . \r\nСпоред източници на американското издание санкциите могат да бъдат приети в рамките на няколко седмици, но решението за тяхното въвеждане все още не взето. \r\n\"През август 2017 г. след разкриването на  руската намеса в изборите за президент през 2016 Конгреса на САЩ даде правомощия на президента Тръмп за налагане на санкции срещу компании и физически лица, които работят по тръбопровода“,  се посочва в материала.  Според публикацията по думите на няколко длъжностни лица, тези правомощия предстои да се използват в опита да се блокира проекта.  \r\n\"Един американски представител заяви, че работата по тези мерки привършва както в Белия дом, така и в Държавния департамент, както и в Министерствата на търговията и на енергетиката,“ - се посочва в публикацията. – „Според  източника, преди прилагането на санкциите остава само да се вземе решение дали ще се приложат само спрямо компаниите, , които ще полагат тръбите по дъното на  Балтийско море или ще се формулират по такъв начин, че да засегнат банки и други фирми, участващи във финансирането на газопровода. \" Според източника \"Вашингтон ще предупреди Европейския съюз, преди да приложи санкции\". Мотивите  на САЩ \r\nВ статията се посочва, че \" по думите на  длъжностните лица, САЩ стават все по-активен срещу проекта, след като Русия беше обвинена в намеса в изборите през 2016 г., а и  след като у администрацията на  Тръмп започнаха да се появяват все повече и повече съмнения, че вътрешната съпротива в Европа ще бъде в състояние да спре изпълнението на проекта \". \r\nКакто отбелязва изданието, \"един от асистентите на [канцлера на Германия] Ангела Меркел заяви, че опитите на САЩ са мотивирани от желанието на Тръмп да продаде повече втечнен природен газ в Европа\". Материалът казва, че представителите на Меркел отказаха да коментират възможността за налагане на санкции от страна на САЩ. Според източници на вестника  въпроса за \"Северен поток - 2\" ще бъде сред основните на срещата на  руският президент Владимир Путин с Меркел, която ще се проведе в събота в замъка Мезеберг близо до Берлин. \r\nПубликацията съдържа думите на посланика на САЩ в Германия Ричард Гренъл за проекта. \"Ние дадохме ясно да се разбере, че фирмите, работещи в сферата, свързани с износа руски газ чрез тръбопровода, са ангажирани с дейности, които включват риск от налагане на санкции\". Според американските и германските официални представители след пристигането си в Берлин през май \"Гренъл многократно повдига този въпрос\". Този въпрос не засяга Украйна \r\nИзданието отбелязва, че \"независимо от американските заплахи\", германските официални лица искат уверения, че транзитът на руски газ през украинската територия ще продължи след завършването на проекта \"Северен поток-2\". \r\n\"В същото време, американският представител заяви, че въпросът по отношение на транзита [на газ през украинска територия] е без значение, както и предмета на безпокойство на Вашингтон е най-вече да ограничи зависимостта на Европа от руски природен газ, която Кремъл в миналото е използвал като средство за упражняване на натиск върху държавите, които го получават“, пише изданието. \r\n\"Чрез този тръбопровод руското влияние ще постъпва директно в Европа и това е, което се опитваме да предотвратим\", каза служителят. \r\nПубликацията се посочва, че според източника, ръководителите на няколко европейски енергийни компании са уведомили представителя на Държавния департамент, че по проекта вече са изразходвани около 6.3 милиарда долара. Според тези лидери, изпълнението \"на проекта няма да бъде преустановено , дори ако САЩ наложат санкции.\" \r\nПроектът \"Северен поток-2\" включва изграждането на два газопровода с общ капацитет от 55 милиарда кубически метра  газ годишно от брега на Русия през Балтийско море до Германия. Цената на строителството се оценява на 9,5 милиарда евро. Стартирането на строежа  се очаква преди края на 2019 година.  Юлиян Марков", "date": "2018.08.18", "title": "TAСС: САЩ завършват работата по пакета санкции срещу компаниите, участващи в реализацията на „Северен Поток-2“"}
{"url": "http://www.focus-news.net/news/2018/08/18/2557554/tass-prezidentat-na-rusiya-vladimir-putin-i-germanskiyat-kantsler-angela-merkel-provedoha-rabotna-vecherya.html", "text": "Президентът на Русия Владимир Путин и германският канцлер Ангела Меркел проведоха работна вечеря, на която са обсъдени актуални двустранни и регионални въпроси, предава  TACC . \r\nЗа да не се ограничават в сроковете, лидерите решиха да нарушат традицията и да направят изявления за пресата не след преговорите, а преди да започнат, и след това да проведат дискусията. \r\nОсвен двустранните отношения и най-вече съвместния енергиен проект за газопровод „Северен поток-2“ се очакваше да бъдат обсъдени Украинския въпрос, като включително се дискутира възможността за създаване на мироопазваща мисия на ООН, която да гарантира това примирие по думите на германския канцлер. \r\nДруга важна тема, която се очакваше да обсъдят двамата лидери е така нареченото „Иранско досие“, а именно възможностите за запазването на Съвместния всеобхватен план за действие, популярен  като иранското ядрено споразумение, след оттеглянето на САЩ от него. \r\nСирийския конфликт и неговото урегулиране е друга важна тема на срещата, включително възможността за осигуряване на условия за завръщане на сирийските бежанци, намиращи се зад граница.  Юлиян Марков", "date": "2018.08.18", "title": "ТАСС: Президентът на Русия Владимир Путин и германският канцлер Ангела Меркел проведоха работна вечеря"}
{"url": "http://www.focus-news.net/news/2018/08/18/2557549/korneliya-ninova-bsp-v-ponedelnik-vnasyame-iskaneto-za-izvanredno-zasedanie-na-parlamenta-i-nastoyavame-da-se-svika-barzo-za-da-pomognem-na-zasegnatite-ot-kiparskata-kompaniya.html", "text": "В понеделник внасяме искането за извънредно заседание на парламента и настояваме да се свика бързо, за да помогнем на засегнатите от кипърската компания. Това каза пред журналисти на Петрова нива лидерът на БСП Корнелия Нинова във връзка с казуса след отнетия лиценз на кипърската компания „Олимпик“, предаде репортер на  Радио „Фокус“ – Бургас.  \r\n„Не знам защо правителството мълчи и не дава обяснение какво се случва“, каза Нинова. Тя поясни, че между българския гаранционен фонд и кипърския има споразумение как да се действа в такива случаи. „Това споразумение просто трябва да се приложи. То съществува, но никой не иска да го каже на хората. Не разбирам защо. Просто ви призовавам: излезте  и обяснете. Има споразумение между българския  и кипърския гаранционен фонд“, обърна се Нинова към управляващите. По думите й е възможно българската държава да даде на хората парите и след това да претендира от тяхно име към кипърската страна. „Това е единственото решение да помогнем на тези над 200 хил. души, които пострадаха“, поясни лидерът на БСП.", "date": "2018.08.18", "title": "Корнелия Нинова, БСП: В понеделник внасяме искането за извънредно заседание на парламента и настояваме да се свика бързо, за да помогнем на засегнатите от кипърската компания"}
