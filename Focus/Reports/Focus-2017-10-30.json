{"url": "http://www.focus-news.net/news/2017/10/30/2452218/chechenets-obvinen-v-podgotovkata-na-pokushenie-sreshtu-putin-e-ranen-zhena-mu-e-ubita-pri-napadenie-v-ukrayna.html", "text": "Чеченец, обвинен в подготовката на покушение срещу руския президент Владимир Путин, е ранен, а жена му е загинала в резултат на нападение в Украйна, предаде AFP. По данни на говорител на украинското вътрешно министерство, Амина Окуева е загинала, а съпругът й Адам Осмаев е ранен, след като колата им е била подложена на обстрел, докато е преминавала през жп-прелез в близост до столицата Киев. „Адам Осмаев е ранен, но ще живее“, оповести съветникът на вътрешното министерство Антон Герашченко и добави, че е вече разговарял с него по телефона. \r\nПрез 2012 г. Осмаев бе обвинен от руските власти в подготвянето на покушение срещу Путин. Той прекара две години в украински затвор, но така и не бе екстрадиран в Русия. На 1 юни Осмаев преживя друг опит за убийство в Киев. Тогава Окуева ликвидира  нападателя. Калина Жекова", "date": "2017.10.30", "title": "Чеченец, обвинен в подготовката на покушение срещу Путин, е ранен, жена му е убита при нападение в Украйна"}
{"url": "http://www.focus-news.net/news/2017/10/30/2452187/reuters-shestima-palestintsi-sa-zaginali-vav-vzriveniya-ot-izrael-tunel.html", "text": "Шестима палестинци са загинали в понеделник във взривения от Израел тунел, който е минавал от Ивицата Газа навътре в израелска територия, предава Reuters. Източник на групировката \"Хамас\" е заявил, че сред убитите е и един от предводителите на военното крило на организацията, като заедно с него са загубили живота и още трима нейни членове. Други двама са загинали впоследствие, опитвайки се да oкажат помощ на другарите си. \r\nПо-рано израелските власти съобщиха, че са взривили тунел, който от \"Хамас\" са прокопавали от град Газа към израелска територия. \r\nАгенцията припомня, че от \"Хамас\" използваха широко такива тунели през 2014 г., за да минават незабелязано покрай силите на израелската армия и създават заплаха за обекти, намиращи се от другата страна на Ивицата Газа.  Цанко Цолов", "date": "2017.10.30", "title": "Reuters: Шестима палестинци са загинали във взривения от Израел тунел"}
{"url": "http://www.focus-news.net/news/2017/10/30/2452188/georgi-angelov-ikonomist-proektobyudzhetat-za-dogodina-e-nay-golemiyat-byudzhet-v-istoriyata.html", "text": "Проектобюджетът за догодина е най-големият бюджет в историята – 39,323 млрд. лева, при това увеличението спрямо предходната година е 4,5 млрд., което също е рекордно. Това коментира пред Радио „Фокус“ Георги Ангелов, старши икономист в Институт „Отворено общество“. Той допълни, че проектобюджетът дава големи възможности за правене на политики. “Най-големият плюс е от гледна точка на макроикономическия поглед върху бюджета, защото държавният дълг устойчиво се планира да намалява всяка година до 2020 г. и от 29% от БВП през 2016 г. ще спадне до около 20% от БВП, т.е. държавният дълг няма да се увеличава, напротив ще намалява, което по време на кризата не беше така. С други думи вече се слага край на тези кризисни времена, когато всяка година имаше дефицити и нужда от външни дългове“, коментира Георги Ангелов. Според експерта основната слабост на бюджетирането у нас е в това, че то все още е фокусирано върху количеството, а не върху качеството, т.е. основно се гледа колко пари се дават и всеки се бори за повече пари, но когато ги получи, не се изисква отчетност, какво е постигнато с тези средства, т.е. сме много далеч от т.нар. програмно бюджетиране, с което се отчитат постиганите резултати в края на годината.", "date": "2017.10.30", "title": "Георги Ангелов, икономист: Проектобюджетът за догодина е най-големият бюджет в историята"}
{"url": "http://www.focus-news.net/news/2017/10/30/2452189/stara-zagora-zelena-chitalnya-beshe-otkrita-v-selo-gorno-izvorovo-obshtina-kazanlak.html", "text": "„Зелена читалня” беше открита в село Горно Изворово, община Казанлък, предаде кореспондент на Радио „Фокус“. Тя е реализирана по проект на Община Казанлък по процедура Младежки дейности. Проектът е на стойност 2 200 лв. от които 1 800лв. са предоставени от Община Казанлък и 400 лв. съфинансиране. Той включва още засаждане и облагородяване на читалищния двор с цветя. \r\nКметът на селото Надежда Пенчева поясни, че идеята за „Зелена читалня“ е на читалищното ръководство, което взема решение да се включи в проекта и изготвя документи, с които кандидатства. „Решихме да се възползваме от този проект, защото читалището в селото през годината имаше една много богата дейност с младежите в лятната занималня. Цяло лято читалището беше изпълнено с живот, с много разнообразни събития, в които децата твориха – рисуваха, правиха подаръчни кутийки, изработиха картички, които подарихме на 1 октомври – деня на възрастните хора. От всичко това дойде идеята да направим и Зелена читалня, за да има през лятото къде да творят децата”, каза Надежда Пенчева. Тя поясни, че читалнята е изградена заедно със самодейците и младежите от НЧ „Отец Паисий 1931”. \r\nСлавяна ГАЙДАРОВА", "date": "2017.10.30", "title": "Стара Загора: „Зелена читалня” беше открита в село Горно Изворово, община Казанлък"}
{"url": "http://www.focus-news.net/news/2017/10/30/2452190/cnn-govoritel-na-beliya-dom-zayavi-che-obvineniyata-sreshtu-pol-manafort-ne-sa-svarzani-po-nikakav-nachin-s-prezidenta-donald-tramp.html", "text": "На пресконференция на Белия дом в понеделник, говорителят Сара Сандърс заяви, че повдигнатите в понеделник обвинения срещу Пол Манафорт и Рик Гейтс „нямат нищо общо с президента или неговата предизборна кампания“, предава CNN. Сандърс заяви, че действителният проблем е свързан със скандала около кампанията на Хилъри Клинтън, като изрази мнението, че има „ясни доказателства, сочещи наличието на целенасочена дезинформация“ срещу Тръмп. Говорителят засегна и признанията на Джордж Пападополус за лъжливи показания дадени пред ФБР, като заяви, че той е изиграл „изключително ограничена“ роля по време на предизборната кампания и по-късно определяйки го като „доброволец“, тъй като не е получавал заплата от щаба на Тръмп.Агенция \"Фокус\" припомня, че по-рано в понеделник бяха повдигнати обвинения срещу бившия председател на предизборния щаб на Тръмп Пол Манафорт и неговия близък съдружник Рик Гейтс. Престъпления, за които ще бъде подведен под наказателна отговорност, са извършени в периода 2006-2017 г. и засягат главно дейността на Манафорт като лобист зад граница. В частност, той е обвинен в даването на лъжливи показания, пране на пари, укриване на сметки в чуждестранни банки и укриване на данъци. \r\nОбвинение бе повдигнато и срещу дългогодишния бизнес партньор на Манафорт – Рик Гейтс.  Съгласно информацията, представена от разследващите органи, двамата са скрили от властите суми в размери на милиони долари, получени от работата си за бившия украински президент Виктор Янукович и неговата проруска „Партия на регионите“.\r\nОще един член на предизборния щаб - Джордж Пападопулос, направи самопризнания, относно дадени лъжвили сведения пред ФБР отнасящи се до неговите срещи с руски професор, свързан с руското министерство на външните работи.  Цанко Цолов", "date": "2017.10.30", "title": "CNN: Говорител на Белия дом заяви, че обвиненията срещу Пол Манафорт не са свързани по никакъв начин с президента Доналд Тръмп"}
{"url": "http://www.focus-news.net/news/2017/10/30/2452191/mimi-vitkova-bivsh-ministar-na-zdraveopazvaneto-chestite-smeni-na-zdravni-ministri-govoryat-za-golemite-problemi-v-sektora-i-che-predprietite-reformi-ne-sa-vav-vyarnata-posoka.html", "text": "Честите смени на здравни министри говорят за големите проблеми в сектора и че предприетите реформи не са във вярната посока. Това коментира пред Радио „Фокус“ Мими Виткова, министър на здравеопазването в периода 1995-1997 г. и председател на Асоциацията на лицензираните дружества за доброволно здравно осигуряване, във връзка с оставката на министъра на здравеопазването проф. Николай Петров. \"Общественият ефект от промените в здравната система е негативен за гражданите и работещите в системата. Лошото е, че всички политически партии без изключение, които управляват страната, не намират вярното решение и единственият начин на демонстрация на някакви решения е смяната на здравните министри, от което нещата в здравната система не се подобряват“, коментира Мими Виткова и допълни, че няма партия, която да предложи полезни решения за проблемите в здравеопазването и затова смяната на министрите става толкова често, а обществен ефект няма. Виткова отбеляза обаче и че оставката на здравния министър проф. Николай Петров се различава от честите смени на министри на здравеопазването, защото не е в резултат на политически решения, а е въпрос на лично решение.", "date": "2017.10.30", "title": "Мими Виткова, бивш министър на здравеопазването: Честите смени на здравни министри говорят за големите проблеми в сектора и че предприетите реформи не са във вярната посока"}
{"url": "http://www.focus-news.net/news/2017/10/30/2452192/nimh-zhalt-kod-za-silen-vyatar-e-v-sila-za-oblastite-dobrich-varna-i-burgas-za-31-oktomvri-2017-g.html", "text": "Жълт код за силен вятър е в сила за областите Добрич, Варна и Бургас за 31 октомври 2017 г. Това сочи справка на сайта на Националния институт по метеорология и хидрология (НИМХ) при БАН. От там предупреждават, че ще духа умерен и силен запад-северозападен вятър, който ще отслабне в следобедните часове. Средната му скорост ще бъде 7-12 м/с и пориви на вятъра до 15-20 м/с.", "date": "2017.10.30", "title": "НИМХ: Жълт код за силен вятър е в сила за областите Добрич, Варна и Бургас за 31 октомври 2017 г."}
{"url": "http://www.focus-news.net/news/2017/10/30/2452193/atanas-zafirov-bsp-ima-mnogo-osnovaniya-za-vot-na-nedoverie.html", "text": "Конгресът показа, че БСП е способна да даде алтернативни политики и в крайна сметка е тази, която дава надежда на хората за промяна. БСП предложи алтернатива на управлението, на модела, по-който се ръководи държавата. Това, че цялата партия застана зад предложените от нас решения, ни дава допълнителен стимул и за ръководството и показа, че то е на прав път. Това заяви Атанас Зафиров, член на ИБ на БСП по БНТ, съобщиха от пресцентъра на БСП. По думите му от сегашния модел на управление не страдат само членовете и симпатизантите на БСП, а и всички българи.\r\nПо повод така наречените опозиционни мнения в БСП, Атанас Зафиров обясни, че докладът на лидера на левицата Корнелия Нинова им е дал отговори. „След това обаче те не влязоха в диалог и той не се получи, а за сметка на това всички решения бяха приети с пълно единодушие“, обясни Зафиров и допълни, че в БСП всеки може да каже своето мнение свободно и е най-добре това да се случва на партийни форуми, а не през медиите.\r\nНа въпрос, дали БСП е очаквала такава реакция от ГЕРБ, които след Конгреса на левицата, още на следващия ден дадоха пресконференция, Атанас Зафиров обясни, че това също показва как БСП е на прав път. „От конференцията на ГЕРБ не се чу нищо ново – повтаряне на стари мантри, оправдания. Вероятно сериозно сме ги провокирали и те вече са изплашени“, посочи социалистът.\r\nТой продължи с политиката на ГЕРБ и това, което се случва в държавата ни, като даде пример. „1200 души - държавни служители от държавно дружество \"МОБА\", могат да останат без работа, защото то е декапитализирано и доведено почти до фалит. Провеждат се странни търгове, включително и с уставния му капитал. Оказва се, че нашите управляващи говорят едно, а на практика правят друго. Имаме пълно основание да поискаме вот на недоверие“, категорично заяви Зафиров.", "date": "2017.10.30", "title": "Атанас Зафиров, БСП: Има много основания за вот на недоверие"}
{"url": "http://www.focus-news.net/news/2017/10/30/2452194/ibna-balgarskiyat-zdraven-ministar-podade-ostavka-zaradi-finansov-skandal.html", "text": "Българският финансов министър Николай Петров подаде оставка, която бе приета от премиера Бойко Борисов в понеделник, предава Independent Balkan News Agency", "date": "2017.10.30", "title": "IBNA: Българският здравен министър подаде оставка заради финансов скандал"}
{"url": "http://www.focus-news.net/news/2017/10/30/2452195/ministar-tsetska-tsacheva-ostavkata-na-prof-nikolay-petrov-e-moralen-akt-ot-strana-na-kompetenten-i-vseotdaen-lekar-sferata-na-zdraveopazvaneto-e-mnogo-chuvstvitelna.html", "text": "Един морален акт от страна на изключително компетентен и всеотдаен лекар, мъж с офицерска чест и морал. В резултата на журналистическото разследване вероятно той така е преценил, не съм говорила с него. Това заяви в предаването „Още от деня“ по БНТ министърът на правосъдието Цецка Цачева, коментирайки подадената и приета оставката на министъра на здравеопазването проф. Николай Петров. „На днешното заседание министърът присъстваше в работата на правителството. След края на заседанието е подал оставката си на премиера, лично и оставката е приета. Не се е обсъждала темата на заседание на Министерски съвет“, поясни Цачева. По думите сферата на здравеопазването е много чувствителна, тъй като средствата,  които правителството през последните години отделя непрекъснато се увеличават, но не може да бъде получено признание от страна на гражданите за по-качествено здравеопазване.", "date": "2017.10.30", "title": "Министър Цецка Цачева: Оставката на проф. Николай Петров е морален акт от страна на компетентен и всеотдаен лекар, сферата на здравеопазването е много чувствителна"}
{"url": "http://www.focus-news.net/news/2017/10/30/2452196/tanjug-balgariya-podkrepya-razshirenieto-na-es-v-zapadnite-balkani.html", "text": "Председателят на сръбската Скупщина Мая Гойкович, заяви в понеделник, след среща с българския си колега Димитър Главчев, че София подкрепя разширяването на Европейския съюз на Западните Балканите, което би включило и Сърбия, съобщава електронното издание Tanjug. По думите на Гойкович, двамата представители също така са постигнали съгласие, че Белград може стане член на ЕС дори по-рано от 2025 г., ако изпълни всички предварителни изисквания. \r\nПо време на посещението си в Белград в понеделник, Главчев се срещна с вицепремиера на Сърбия Ивица Дачич, като двамата са изразили задоволството си от доброто развитие на двустранните отношения.  Цанко Цолов", "date": "2017.10.30", "title": "Tanjug: България подкрепя разширението на ЕС в Западните Балкани"}
{"url": "http://www.focus-news.net/news/2017/10/30/2452197/plovdiv-priklyuchi-rekonstruktsiyata-na-trotoara-na-ul-raya-v-rayon-zapaden.html", "text": "Приключи реконструкцията на тротоара на ул. „Рая” в район „Западен“ в Пловдив. Това съобщи за Радио “Фокус”- Пловдив районният кмет Димитър Колев. Ремонтираната част е с широчина 3 метра и дължина 80 метра, като обхваща участъка от бул. „Пещерско шосе” до първата пряка от източната страна. Новият тротоар е изграден с вибропресовани плочи с размери 25 на 25 сантиметра, които са с изключителна здравина, а общата му площ е 270 квадратни метра. „Тротоарът е възстановен по желание на жителите на ул. „Рая”, тъй като е бил в окаяно състояние. „Стремим се максимално да задоволяваме желанията на гражданите, наш основен приоритет остава ремонтирането, обновяването и изграждането на пешеходни зони в района”, заяви Димитър Колев.\r\nЦветана ТОНЧЕВА", "date": "2017.10.30", "title": "Пловдив: Приключи реконструкцията на тротоара на ул. „Рая” в район „Западен“"}
{"url": "http://www.focus-news.net/news/2017/10/30/2452198/evrodeputatite-shte-debatirat-po-finansovata-ramka-na-es-sled-2020-godina-po-vreme-na-balgarskoto-predsedatelstvo-obzor.html", "text": "По време на официалната си визита в България членовете на ЕП от Комисията по регионално развитие с председател Искра Михайлова (ДПС/АЛДЕ) се срещнаха с премиера Бойко Борисов. Той заяви, че кохезионната политика на ЕС намалява разликите между държавите членки, а в България това може да се види във всеки град. „Виждаме инфраструктурата, която е изградена през последните 10 години, виждаме построените пречиствателни станции, заводи за преработка на отпадъци, метро“, посочи премиерът. Бойко Борисов обясни, че по време на Председателството България ще положи всички усилия за насочване на дебата в конструктивна посока, за да се стигне до работещи решения за развитието на ЕС. Според евродепутатите председателството на Съвета на ЕС идва в точния момент за България, защото страната може да покаже реалните постижения от кохезионната политика и споделените ползи за всички държави членки. \r\nПредседателят на комисията Искра Михайлова посочи, че по време на Българското председателство се очаква да бъде представена като вариант финансовата рамка на ЕС за периода след 2020 година. Предвижда се да има и разширена среща с Комитета на регионите. Тя обясни, че цел на визитата на евродепутатите е да се види как работи кохезионната политика в България и да се коментират възможностите за развитието на политиката в бъдеще.\r\nМинистърът за Българското председателство Лиляна Павлова заяви, че за да бъде финансовата рамка на ЕС изпълнена със съдържание, от България се очаква провеждането на дебати и дискусии на експертно и политическо ниво. „Като председатели на Съвета от нас се очаква да бъдем неутрален балансьор на всички 28 държави, което е едно нелеко предизвикателство“, посочи министърът. \r\nПо повод посещението на еврокомисаря Гюнтер Йотингер вицепремиерът Томислав Дончев коментира: „Големият дебат за бъдещето на бюджета на ЕС ще стане особено горещ, за зло или за добро, включително и по време на Българското председателство“. Според него роля на България по време на Председателството е организирането на дискусии и консултации, и модерирането на качествен дебат. \r\nЕвродепутатът от ГЕРБ/ЕНП Андрей Новаков обясни, че към момента 35% от бюджета на ЕС е за кохезия, 45% са за земеделие. Той допълни, че за да продължи същото съотношение при същия обем на инвестиции след Брекзит е очевидно, че вноските трябва да се увеличат. „Ако приемем и усещането ми е такова, че има относително съгласие за това, че към момента бюджетът разпределя 1% от брутния национален доход, това ще се промени до към 1,10%“, коментира Андрей Новаков. \r\nБиляна ИВАНОВА", "date": "2017.10.30", "title": "Евродепутатите ще дебатират по финансовата рамка на ЕС след 2020 година по време на Българското председателство (ОБЗОР)"}
{"url": "http://www.focus-news.net/news/2017/10/30/2452199/georgi-tronkov-kmet-na-obshtina-valchi-dol-7354-e-izpalnenieto-na-byudzheta-ot-sabranite-danachni-prihodi.html", "text": "73,54% е изпълнението на бюджета на Община Вълчи дол от събраните данъчни приходи. Това каза в интервю за Радио „Фокус“ – Варна кметът на Община Вълчи дол Георги Тронков. „Актуализиран, бюджетът на Община Вълчи дол за 2017 година бе одобрен от Общинския съвет в размер на 9 162 152 лева, от които  5 441  893 лева – в делегираните от държавата дейности, и 3 720  259 лева – в местни дейности. Събраните данъчни приходи към 30 септември са в размер на 444 803 лева при план от 604 814 лева или 73,54% изпълнение. Постъпленията от неданъчни приходи – приходи и доходи от собственост, общински такси и др., за същия период са на стойност 978 930 лева при план 1 479  320 лева или 66,17% изпълнение“, допълни кметът.\r\nГеорги Тронков каза още, че проектобюджетът на Община Вълчи дол за 2018 година е в процес на подготовка и съставяне.\r\nМарияна ВАЛЕНТИНОВА", "date": "2017.10.30", "title": "Георги Тронков, кмет на Община Вълчи дол: 73,54% е изпълнението на бюджета от събраните данъчни приходи"}
{"url": "http://www.focus-news.net/news/2017/10/30/2452200/evropeyskiyat-sayuz-podkrepya-otkrivaneto-na-zhp-liniyata-baku-tbilisi-kars.html", "text": "Европейският съюз подкрепя откриването на ЖП линията Баку-Тбилиси-Карс, като важна стъпка в транспортните връзки между съюза, Турция, Грузия, Азербайджан и Централна Азия. Това е публикувано на официалната интернет страница на Европейския съюз в понеделник. Според позицията на организацията, новият железопътен коридор ще осигури по-добри връзки, нови бизнес възможности и увеличен търговски обмен, което основата на стратегията на Европейския съюз за партньорство с Централна Азия. \r\nЕвропейският съюз винаги е подкрепял проекти, целящи подобравяне на връзките неговите съседни партньри. Подобряването на транспортните връзки между Турция и България, както и межди Азербайджан и Централна Азия ще осигури бърза и надеждна свръзка между Европа и Азия по Пътя на коприната.  Цанко Цолов", "date": "2017.10.30", "title": "Европейският съюз подкрепя откриването на ЖП линията Баку-Тбилиси-Карс"}
{"url": "http://www.focus-news.net/news/2017/10/30/2452201/shumen-obshtinata-organizira-kampaniya-za-sabirane-na-otpadatsi-ot-elektrichesko-i-elektronno-oborudvane-na-4-noemvri.html", "text": "Община Шумен организира кампания за събиране на отпадъци от електрическо и електронно оборудване на 4 ноември. Това съобщиха от пресцентъра на Общината. Гражданите могат да предадат старите електрически уреди – електрически печки, перални, хладилници, телевизори, компютри, монитори и др. в три мобилни пункта - в двора на бившето Пето основно училище от 9:00 до 11:00 часа, на паркинга над парка до общината от 11:30 до 13:00 часа, на ул. „Дедеагач“ № 28 в кв. „Тракия“ от 13:30 до 16:00 часа (площадката на обръщача пред заведението „Бай Данчо“. От администрацията напомнят, че Община Шумен има сключен договор за изграждане на система за събиране на отпадъци от излязло от употреба електрическо и електронно оборудване с дружеството Грийнтех България. Подизпълнител на организацията за Шумен е Метарекс ООД. На площадките ще се приемат също батерии и акумулатори. Организацията, която отговаря за тяхното събиране и рециклиране, е Рекобат.", "date": "2017.10.30", "title": "Шумен: Общината организира кампания за събиране на отпадъци от електрическо и електронно оборудване на 4 ноември"}
{"url": "http://www.focus-news.net/news/2017/10/30/2451839/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турският президент Реджеп Тайип Ердоган изключи възможността за предсрочни избори в страната, пише ежедневникът Hurriyet. Изявлението му бе направено в отговор на обръщение на опозиционния лидер Кемал Кълъчдароглу, в което той призова „да не се чака още 17 месеца за изборите. Заповядайте още сега да отидем до избирателните урни. Открито отправям това предизвикателство към управляващите“. Ердоган заяви, че избори е имало на седми юни 2015 г., които са били спечелени от партията на Справедливостта и развитието. \r\n*** Американският президент Доналд Тръмп обяви през септември, че ще изпрати повече от „стратегическите активи“ на Пентагона на Корейския полуостров, с цел да се противодейства на провокации от страна на Пхенян, пише Washington Post. Държавният глава обаче не разкри какво точно се има предвид под „стратегически активи“. \r\nВоенни сили на САЩ, сред които подводници, самолетоносачи и бомбардировачи, се пращат към Южна Корея още от 1953 г., като след като стана ясно че Пхенян има успешни ядрени опити, Вашингтон се съгласи да увеличи военното си присъствие. Според Пентагона, става въпрос за „подсилено разполагане на американски стратегически активи в и около Южна Корея на ротационен принцип“, без да се дават допълнителни детайли.\r\nКаквото и да представляват, генерал от морската пехота Джоусеф Дънфорд заяви, че те, заедно с разположените 28,500 военни в Южна Корея, ще подпомогнат възпирането на Северна Корея. Според неговите думи, целта е да се демонстрира сила и непоклатимостта на съюза между Сеул и Вашингтон. \r\nПо време на визитата си в южнокорейската столица, американският министър на отбраната Джеймс Матис също отказа да даде детайли за т.нар. „стратегически активи“, но бе изразана вяра в силата на двустранния съюз.   \r\n*** Според проучване, проведено от американския вестник The Wall Street Journal съвместно с NBC news, рейтингът на държавния глава Доналд Тръмп е спаднал до 38%, пише The Hill. 58% от американците, участвали в анкетата, не са доволни от политиката и действията на Тръмп. По същото време от мандата си, бившият президент Барак Обама е бил подкрепян от 51% от американците, a Джордж Буш (Младши) е разполагал с доверието на 88% от гражданите. Най-голямата част от критиците на сегашния държавен глава са необвързаните възрастни както и тези без завършено висше образование. В анкетата са участвали близо 1000 души, дали мнението си в периода между 23 и 26 октомври. \r\n*** Протестиращи, някои от които носещи бухалки, са атакували сградата на регионалния кюрдски парламент в Ербил, това е съобщил очевидец, пише вестник Jerusalem Post. Причината за недоволството им е решението на регионалния лидер Масуд Барзани да подаде оставка, считано от първи ноември. Според очевидците, докато протестиращите са си проправяли път към сградата и вътре в нея, са били чути и изстрели. За момента няма официално потвърждение на данните.", "date": "2017.10.30", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/30/2451840/predstoyashti-sabitiya-v-stranata-za-30-oktomvri-agentsiya-fokus.html", "text": "***\r\nОт 10.00 часа в Министерски съвет ще се проведе редовното правителствено заседание.\r\n***\r\nОт 09.00 часа в Интер Експо Център ще се проведе Четвъртият регионален форум по киберсигурност и киберпрестъпност за държавите от Югоизточна Европа. Във форума ще участват министърът на вътрешните работи Валентин Радев, директорът на Държавната агенция „Електронно управление“ Росен Желязков и директорът на ГДБОП – МВР главен комисар Ивайло Спиридонов.\r\n***\r\nОт 11.30 часа в конферентната зала на Българска стопанска камара на ул. Алабин №16-20, ет.1, ще се проведе среща на членуващите в БСК браншови и регионални организации с министъра за Българското председателство на Съвета на ЕС 2018 г. Лиляна Павлова.\r\n***\r\nОт 14.00 часа в залата на седмия етаж в Министерството на образованието и науката (МОН) ще се проведе пресконференция с участието на министъра на образованието и науката Красимир Вълчев и министъра на регионалното развитие и благоустройството Николай Нанков. Ще бъдат представени дейностите по приоритетна ос 3 „Регионална образователна инфраструктура“ на Оперативна програма „Региони в растеж“, по която МОН е бенефициент по осем договора за безвъзмездна финансова помощ.\r\n***\r\nОт 15.30 часа в Дома на Европа в София ще се състои пресконференция на членове на Европейския парламент от Комисията по регионално развитие, Томислав Дончев, заместник министър-председател, и Лиляна Павлова, министър за Българското Председателство на Съвета на ЕС 2018, на която ще бъдат обобщени резултатите от официалното посещение на евродепутатите.\r\n***\r\nОт 09.00 часа 2 състав на Специализирания наказателен съд ще гледа делото срещу Стоян Б., обвинен в организиране и ръководене на организирана престъпна група. \r\n***\r\nВ Софийска градска художествена галерия ще се проведе първата широка публична конференция в рамките на инициативата „Визия за София“.\r\n***\r\nОт 09.00 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д., Васил Ф., обвинени в образуване и ръководене на организирана престъпна група. \r\n***\r\nОт 09.30 часа в зала “Сердика” на хотел “Балкан” ще се проведе конференция “Между София и Осло: анализ на здравни данни”\r\n***\r\nОт 10.00 часа в пресклуб БТА ще се състои пресконференция, на която ще бъдат представени данни от национално представително изследване за ценностните нагласи на българите.\r\n***\r\nОт 10.00 часа в “Генератор”, бул. „Черни връх” 47, ще се състои заключителна пресконференция по проект “Чисти коли за чист град”, осъществяван от Българска асоциация електрически превозни средства (БАЕПС) с финансовата подкрепа на Столична община.\r\n***\r\nОт 10.30 часа централната на Съюза на българските автомобилисти (СБА) на пл. Позитано №3 ще се проведе пресконференция за началото на тазгодишната Акция \"Зима\" 2017.\r\n***\r\nОт 10.30 часа в Голяма конферентна зала на УНСС ще се проведе пресконференция по повод официалното представяне на трите български проекта, спечелили финансиране от глобалната инициатива PMI Impact[1]  за подкрепа на организации при разработването и изпълнението на проекти срещу незаконната търговия и свързаните с нея престъпления.\r\n***\r\nОт 10.30 часа на бул. \"Витоша\" 18, вход от ул. \"Кърниградска\", Демократи за Силна България ще дадат пресконференция.\r\n***\r\nОт 11.00 часа до фонтана пред Народния театър ръководителят на Управляващия орган на ОП „Транспорт и транспортна инфраструктура“ Галина Василева ще открие фотоизложба, посветена на транспортните проекти, реализирани със средства от ОП „Транспорт“ 2007 – 2013 и ОП „Транспорт и транспортна инфраструктура“ 2014 -2020.\r\n***\r\nОт 11.00 часа 15 състав на Специализирания наказателен съд ще гледа делото срещу Антон С., Генчо Р. и Добрин С., обвинени в образуване и ръководене на организирана престъпна група с цел разпространение на наркотични вещества. \r\n***\r\nОт 11.00 часа 10 състав на Специализирания наказателен съд ще гледа делото срещу Кольо К., Мариета В., Галина В., Маргарита Кр., Кирил К., обвинени в образуване и ръководене на организирана престъпна група.\r\n***\r\nОт 11.00 часа 5 състав на Специализирания наказателен съд ще гледа делото срещу Бранимир Ст., чл. 270 НПК – молба за изменение на мярка за неотклонение.\r\n***\r\nОт 11.00 часа в Мраморното фоайе на Столична библиотека ще бъде открита изложбата \"Будителите днес\",  част от проекта \"Училищният вестник - гласът на младите\".\r\n***\r\nОт 11.00 часа в Големия салон на БАН Съюзът на учените в България ще проведе тържествено събрание, посветено на Деня на народните будители и българските учени - 1 ноември.\r\n***\r\nОт 12.30 часа в Детския отдел на Столична библиотека - пл. „Славейков“ 4А Столична библиотека и издателство „Нике“ ще представят \"Шарена черга\", която е първата детска книга на Йордан Радичков.\r\n***\r\nОт 13.30 часа 18 състав на Специализирания наказателен съд ще гледа делото срещу Атанас М., Ивайло Г., Николай З., Славчо Дж. и Христо Г., обвинени в образуване и ръководене на организирана престъпна група с цел отнемане на чужди движими вещи. \r\n***\r\nОт 13.30 часа 6 състав на Специализирания наказателен съд ще гледа делото срещу Мустафа М., кумулиране на наказанията. \r\n***\r\nОт 14.00 часа 2 състав на Специализирания наказателен съд ще гледа делото срещу Александър Н., Ваня Д., Кирил Г., Николай Д. и Роберт В., обвинени в образуване и ръководене на организирана престъпна група.\r\n***\r\nОт 14.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е., Ангел А., Величко Хр. и Албена Е., обвинени в образуване и ръководене на организирана престъпна група.\r\n***\r\nОт 14.30 часа 3 състав на Специализирания наказателен съд ще гледа делото срещу Мирослав Ц. и Ивалин Й., обвинени в образуване и ръководене на организирана престъпна група.\r\n***\r\nОт 14.30 часа 1 състав на Специализирания наказателен съд ще гледа делото срещу Любомир М., обвинен в образуване и ръководене на организирана престъпна група.\r\n***\r\nОт 17.00 часа в Мраморно фоайе на Столична библиотека, пл. Славейков № 4, ще се проведе вечер на \"Карловски будители\".\r\n***\r\nОт 19.00 часа на Голяма сцена на Народен театър „Иван Вазов“ ще бъде представена постановката с благотворителна цел „Сянката на моята душа“.\r\n***\r\nОт 18.30 часа в столичния хотел „Арена ди Сердика” ще се проведе благотворителна изложба-търг IN VITRO – IN VIVO.\r\n***\r\nОт 19.00 часа в Центъра за култура и дебат „Червената къща“ ще се проведе лекция, посветена на съвременната литература.\r\n***\r\nВ 13.30 часа в Градската библиотека „Паисий Хилендарски“ ще се открие изложбата „Пътуване из света на Йордан Йовков”. \r\n***\r\nВ 19.00 часа  в НЧ „Родолюбие” ще се състои музикалния спектакъл „Емил – изповед пред олтара на живота с историята и песните му”.\r\n***\r\nОт 10.00 часа в хотел „Черно море“ ще се проведе международна конференция „Перспективи за стратегическо развитие на Черноморския регион“.\r\n***\r\nОт 10.00 часа в клуба на ПП ГЕРБ на ул. „Г. Бенковски” №1 народният представител Нели Петрова организира приемна за граждани.\r\n***\r\nОт 10.00 часа позиционирана в Туристическия информационен център, който се намира на пл. “Свобода” Константин Райков, член на Комисията за защита на потребителите (КЗП), ще открие приемна за граждани във Велинград.\r\n***\r\nОт 11.00 часа в сградата на ОДМВР-Враца ще се проведе брифинг по повод Акция “Зима“.\r\n***\r\nНародният представител от ГЕРБ-Враца Красен Кръстев организира на  приемна за граждани в община Оряхово. От 10.00 часа той ще разговаря с жителите на село Лесковец, а от 14.00 часа започва срещата в с. Остров. \r\n***  \r\nОт 11.00 часа в Залата за временни изложби в Националния музей на образованието ще бъде открита изложба „Отдаденост“, посветена на Пенка Касабова. \r\n***  \r\nОт 12.00 часа в Актовата зала на Националната априловска гимназия ще се състои тържествено връчване на наградите от първия Национален ученически конкурс „Времена и будители“. \r\n***\r\nОт 14.00 часа в Младежки център – Добрич ще се проведе Инициатива „Наследниците“ по повод 1 ноември – Ден на народните будители.\r\n***\r\nВ 13.15 часа в СУ „Васил Левски“ ще се проведе събитието „Аз и моето училище“ – представяне на проекти на ученици. Инициативата е част от програмата за отбелязване на 130-годишнината на учебното заведение. \r\n***\r\nВ 10.00 часа в сградата на Тех-парк \"Оптела\" ще се състои откриването на учебната година на колеж \"Омега\" и ИИХТ - франчайз-център на Индийския институт по хардуеърни технологии.\r\n***\r\nОт 10.00 часа в зала 12 на Пловдивския районен съд ще се гледа делото срещу Иван Б. и Анна К., обвинени в съставяне на неистински документи. \r\n***\r\nВ 13.30 часа в зала 10 на Пловдивския окръжен съд ще се гледа делото срещу подсъдимия Емил Д, обвинен в опит за умишлено убийство. \r\n***\r\nВ 14.00 часа в зала 10 на Пловдивския районен съд ще се гледа делото срещу Златка Б. и  Ивета Д, обвинени в присвояване на чужди пари в големи размери. \r\n***\r\nВ 19.00 часа в зала „Проф. Арх. Йолов” в Рамада Пловдив Тримонциум Хотел президентът Росен Плевнелиев ще сподели на специална среща „Лидерите на бъдещето“ визията си за бъдещето на лидерството в контекста на глобализацията, миграцията и дигитализираното общество.\r\n***\r\nОт 10.00 часа в зала 712 на Областна администрация-Разград Щабът за бедствия и аварии в Разград ще заседава за зимната подготовка.\r\n***\r\nОт 15.30 часа пред сградата на ЦДГ „Русалка 2“, ул. „Чипровци“ №13а, ще се проведе първа копка по проект: „Ремонт на пет общински учебни заведения в град Русе, включително прилежащите им дворни пространства“.\r\n***\r\nОт 09.30 часа общинските съветници от ГЕРБ–Сливен Галина Вучкова и Георги Николаев ще проведат срещи с граждани.\r\n***\r\nОт 14.00 часа в 210 зала на Регионално управление на образованието – Сливен за шеста поредна година ще бъде връчена награда на РУО-Сливен в системата на народната просвета по случай 1 ноември - Ден на народните будители - „Софроний Врачански\".\r\n***\r\nОт 13.30 часа в Къща музей „Гео Милев“ ще се състои награждаване на участниците в Националния младежки конкурс за есе „Общуването в моето ежедневие“.\r\n***\r\nОт 15.00 часа в РБ „Захарий Княжески“, зала I етаж, ще се проведе среща по повод 180 години от рождението на Васил Левски на ученици от СУ „Васил Левски” с д-р Руслан Иванов, главен архивист от отдел „Български исторически архив” на Национална библиотека „Св. св. Кирил и Методий“. От 17.00 часа ще бъде открита изложба „Посветен на Отечеството” – пътуваща изложба на Националната библиотека „Св. св. Кирил и Методий” по случай 180 г. от рождението на Васил Левски.\r\n***\r\nОт 17.30 часа в НЧ „Кольо Ганчев – 1940“ ще се проведе празник Да си спомним за народните будители!“.\r\n***\r\nОт 18.00 часа в РБ „Захарий Княжески“ ще се състои Представяне на книга „Като Второ няма второ“ за Второ основно училище „Петко Рачов Славейков” по повод 60 години от основаването на училището и 190 години от рождението на неговия патрон.\r\n***\r\nОт 19.00 часа в Драматичен театър ще бъде представен спектакълът „Полет над кукувиче гнездо“, Драматизация Дейл Васерман по романа на Кен Киси,\r\n***\r\nОт 17.30 часа в Славейковото училище ще бъде открита  изложбата ,,И ний сме дали нещо на света” на Националния музей на образованието – Габрово.\r\n***\r\nОт 11.00 часа в залата на РУ- Шумен иснп. Мирослав Миронов от сектор \"Пътна полиция\" при ОДМВР- Шумен ще информира за старта на акция \"Зима\" и ще представи данни за трите етапа на започващата операция.  \r\n***\r\nОт 14.00 часа кметът на Община Шумен Любомир Христов ще проведе приемен ден.\r\n***\r\nОт 12.00 часа в офиса на ГЕРБ на ул. „Александър Стамболийски” №12 ще се проведе пресконференция на съветниците от ПП ГЕРБ Тунджа във връзка с предстоящата сесия на Общински съвет-Тунджа на 31 октомври и проблемът с месечните възнаграждения на администрацията.", "date": "2017.10.30", "title": "Предстоящи събития в страната за 30 октомври (Агенция „Фокус”)"}
{"url": "http://www.focus-news.net/news/2017/10/30/2451841/telma-sdsm-specheli-17-obshtini-na-vtoriya-krag-na-mestnite-izbori-dokato-vmro-dpmne-samo-dve.html", "text": "Във втория кръг на местните избори в Македония СДСМ спечели 17 общини, ВМРО-ДПМНЕ две, „Демократичния съюз за интеграция“ 10, „Алианс за албанците“ три, а БЕСА една, предава македонският телевизионен канал „Телма“.\r\nНа двата тура на местните избори социалдемократите печелят общо 54 общини, докато управлявалите повече от десетилетие ВМРО-ДПМНЕ едва пет. „Демократичния съюз за интеграция“ има 12, а „Алианс за албанците“ три. Симеон Миланов", "date": "2017.10.30", "title": "„Телма“: СДСМ спечели 17 общини на втория кръг на местните избори, докато ВМРО-ДПМНЕ само две"}
{"url": "http://www.focus-news.net/news/2017/10/30/2451842/reuterspoveche-ot-polovinata-kataluntsi-sa-protiv-obyavyavaneto-na-nezavisimost.html", "text": "Стотици хиляди граждани излязоха по улиците на Барселона в подкрепа на испанското единство, предава Reuters.\r\nКаталунските партии, които подкрепят оставането в Испания, имат малка електорална преднина пред сепаратистите, според последното проучване, което бе направено в неделя.\r\nСпоред анкети и изследвания, поне половината граждани на Каталуния са против обявяването на независимост от Испания.\r\nПо време на провелия се днес митинг гражданите развяваха испански знамена и скандираха „Да живее Испания“. Симеон Миланов", "date": "2017.10.30", "title": "Reuters:Повече от половината каталунци са против обявяването на независимост"}
{"url": "http://www.focus-news.net/news/2017/10/30/2451843/a1-on-makedoniya-predsedatelyat-na-dvizhenieto-besa-bilal-kasami-nareche-dsi-pridatak-na-sdsm.html", "text": "Председателят на движението БЕСА Билал Касами заяви, че „Демократичния съюз за интеграция“  е „придатък“ на СДСМ, предава македонският телевизионен канал A1 On .\r\n„ДСИ се трансформира в придатък на СДСМ. ДСИ вече я няма, а вместо нея има един придатък на СДСМ“, каза председателят на БЕСА, която спечели само една община на провелите се избори.\r\nСпоред него добрите резултати на конкурентната албанска етническа партия ДСИ са заради коалицията й със СДСМ. Симеон Миланов", "date": "2017.10.30", "title": "А1 On (Македония): Председателят на движението БЕСА Билал Касами нарече ДСИ „придатък на СДСМ“"}
{"url": "http://www.focus-news.net/news/2017/10/30/2451844/sdsm-obyavi-pobeda-na-mestnite-izbori-v-makedoniya-vmro-dpmne-ne-prizna-rezultatite-obzor.html", "text": "Приключи вторият тур на изборите за местна власт в Македония - шестите, организирани в страната след обявяването на независимостта й на 8 септември 1991 г. В 19 часа местно време избирателните секции бяха затворени и започна преброяването на гласовете за определене на кметовете на 35 общини - Гази Баба (Скопие), Бутел (Скопие), Кисела Вода (Скопие), Шуто Оризари (Скопие), Чаир (Скопие), Сарай (Скопие), Тетово, Гостивар, Струга, Ягуновце, Чашка, Росоман, Карбинци, Македонска Каменица, Македонски Брод, Виница, Старо Нагоричане, Градско, Студеничани, Бървеница, Желино, Теарце, Врапчище, Липково, Могила, Боговие, Дебър, Кавадарци, Щип, Чешиново Облешево, Пробищип, Зърновци, Новаци, Демир Капия, Долнени.\r\nОбщо 68 кандидати от осем политически партии и двама независими претенденти търсиха подкрепата на 833 710 гласоподаватели, регистрирани в официалните списъци на Държавната избирателна комисия (ДИК). Те имаха възможност да упражнят правото си на глас в 1517 секции, голяма част от които (387) бяха съсредоточени в шестте скопски общини, където бяха регистрирани 260 194 избиратели. В останалите 29 общини в Македония на втория тур можеха да гласуват 573 616 граждани, за които бяха отворени 1130 избирателни секции. Най-голям брой избиратели имаше в град Тетово (82 887), следван от Гостивар (79 632).\r\nЗа втория тур на местните избори ДИК акредитира 5101 македонски и 473 чуждестранни наблюдатели. В сравнение с първия кръг, броят им бе по-голям: от местните наблюдатели, следяха процеса на гласуване, най-голяма бе групата на МОСТ, която бе съставена от 2 917 души, а от чуждестранните - мисията на ОССЕ/СДИЧП с 289 души. Изборният процес бе наблюдаван също от делегации на Европейския съюз и САЩ, които имаха акредитирани 35 лица. Интерес проявиха и от посолствата на Франция и Великобритания, както и от Централните избирателни комисии (ЦИК) на Косово, България и Черна гора.\r\nГрупово гласуване, присъствие на неупълномощено лице и заснемане на бюлетините - това бяха само някои от нередностите, регистрирани от гражданските организации, наблюдавали втория тур на местните избори в Македония. От Министерството на вътрешните работи в Скопие увериха обаче, че изборният ден е преминал без сериозни инциденти и нарушения. \r\nВ първия тур от изборите за местна власт, проведен на 15 октомври, управляващата Социалдемократическа партия на Македония (СДСМ) на премиера Зоран Заев спечели смазваща победа над водената от Никола Груевски ВМРО-ДПМНЕ. Още тогава стана повече от ясно, че картата на местната власт в Македония вече не е същата. Предварителните резултати от втория тур на гласуването затвърди позициите на управляващия СДСМ, който обяви победа след края на гласуването. А равносметката: СДСМ печели в 19 общини, сред които Градско, Карбинци, Македонски Брод, Могила, Новаци, Старо Нагоричане, Чашка, Македонска Каменица и Щип. \r\nВМРО-ДПМНЕ печели в две общини - Кавадарци и Зърновци, „Демократичния съюз за интеграция“ - в девет, „Алианс за албанците“ - в три, а БЕСА - в една. Така на шестите избори за местна власт социалдемократите печелят общо 54 общини. Партията на Никола Груевски, доминирала повече от десетилетие политическия живот в Македония, претърпя смазваща загуба - кандидатите за кметски мандати от редиците на ВМРО-ДПМНЕ спечелиха едва пет общини. „Демократичен съюз за интеграция“ (ДСИ) на Али Ахмети има 12 общини, а „Алианс за албанците“ на д-р Зияден Села - три. \r\nЛидерът на опозиционната ВМРО-ДПМНЕ Никола Груевски определи втория тур на местните избори като „недемократични, със системни заплахи и натиск върху гражданите“. След затварянето на избирателните секции, Груевски коментира, че не може да се говори за демократична атмосфера на преминалото гласуване. „Регистрираните нарушения в първия кръг на местните избори се затвърдиха на втория кръг“, заяви лидерът на ВМРО-ДПМНЕ. Въпреки това според Груевски парията няма да бъде пречупена. „Нашата борба тепърва започва“, увери бившият министър-председател на Македония. \r\nМалко по-късно бе направено и официално заявление: ВМРО-ДПМНЕ не признава резултатите от местните избори и иска предсрочни парламентарни избори, организирани от служебен кабинет. Това стана ясно на пресконференция, организирана в централата на партията.\r\nСпоред лидера на ВМРО-ДПМНЕ решението е взето от Изпълнителния комитет на партията \"заради извършеното масово изборно насилие, документираните изборни нарушения, бруталния терор, натиска и купуването на гласове\".\r\nОт най-голямата опозиционна партия искат оставките на председателите на ДИК и Специализираната прокуратура, както и насрочването на нови парламентарни избори, които да бъдат организирани от служебен кабинет.\r\nНа свой ред лидерът на Социалдемократическия съюз на Македония (СДСМ) и министър-председател Зоран Заев увери, че няма да бъдат организирани предсрочни парламентарни избори в страната, защото резултатът от тях ще бъде ясен. Съгласно думите му, вотът за местна власт в Македония е проведен честно и демократично, и поради тази причина призова ВМРО-ДПМНЕ на Никола Груевски да преразгледа решението си да не признава резултатите от него. \r\n\"Това е голяма победа за гражданите на Македония и поздравявам всички за днешния празник на демокрацията. Имахме честни и чисти избори. Имахме избори, които отразиха желанието на гражданите, а резултатът бе очакван за всички. Днес гражданите потвърдиха победата и отново решиха да имат по-добър живот. СДСМ спечели в много общини. Това за нас е доказателство, че сме в правилната посока, че гражданите искат страната да бъде част от НАТО и Европейския съюз, и че отговорността е наша и на нашите партньори\", заяви след края на втория тур на местните избори лидерът на СДСМ.\r\n\"Надявам се, че ВМРО-ДПМНЕ ще намери сили да действа като отговорна политическа партия, да се ангажира и да даде конструктивен принос за реформите. Призовавам ръководството на ВМРО-ДПМНЕ да постави на първо място интересите на гражданите\", подчерта Заев. \r\nЗапитан от репортерите дали може да бъдат организирани предсрочни парламентарни избори, Заев отговори:\r\n\"Още сега е известно какъв ще бъде резултатът... Страната има много работа, затова нямам абсолютно никакъв коментар по такива искания. Никой не споделя мнението му. Изборите бяха честни, надеждни и кристално чисти\", увери още веднъж Заев.  Тереза Герова", "date": "2017.10.30", "title": "СДСМ обяви победа на местните избори в Македония, ВМРО-ДПМНЕ не призна резултатите (ОБЗОР)"}
{"url": "http://www.focus-news.net/news/2017/10/30/2451845/kanal-5-makedoniya-sdsm-pecheli-v-17-obshtini-vmro-dpmne-v-dve-dsi-v-shest-alians-za-albantsite-v-tri.html", "text": "Първите резултати, които обяви македонската Държавна избирателна комисия (ДИК) показват, че кандидатите на СДСМ печелят в 17 общини, ВМРО-ДПМНЕ в две, „Демократичния съюз за интеграция“ в шест, „Алианс за албанците“ в три, а БЕСА в една, предава македонският телевизионен канал 5 .\r\nВсе още предстои да бъдат цялостно преброени гласовете в четири от 35-те общини, в които се проведе втори кръг на местните избори. Симеон Миланов", "date": "2017.10.30", "title": "Канал 5 (Македония): СДСМ печели в 17 общини, ВМРО-ДПМНЕ в две, ДСИ в шест, „Алианс за албанците“ в три"}
{"url": "http://www.focus-news.net/news/2017/10/30/2451846/makfaks-makedoniya-simpatizantite-na-dsi-v-chair-otbelyazvat-izbornata-pobeda-na-partiyata-si-sas-strelba.html", "text": "Симпатизантите и членовете на една от партиите на етническите албанци „Демократичен съюз за интеграция“ отбелязват победата си в скопския квартал Чаир със стрелба, предава Макфакс.\r\nВидео кадри показват как симпатизанти на партията из целия квартал произвеждат изстрели от огнестрелни оръжия във въздуха, в чест на изборната победа.\r\nВисар Ганиу от ДСИ спечели гласовете на избирателите от Чаир на втория кръг на местните избори в Македония.\r\nВицепремиерът по европейските въпроси Буджар Османи заяви, че победата на Ганиу показва, че Чаир е бастион на ДСИ. Симеон Миланов", "date": "2017.10.30", "title": "„Макфакс“ (Македония): Симпатизантите на ДСИ в Чаир отбелязват изборната победа на партията си със стрелба"}
{"url": "http://www.focus-news.net/news/2017/10/30/2451847/sliven-inspektsiyata-po-truda-v-grada-organizira-sedmitsa-na-otvorenite-vrati.html", "text": "Седмица на отворените врати организира в Сливен и Нова Загора Инспекцията по труда, съобщиха за Радио „Фокус“ – Сливен от институцията.  На 30 октомври  13.30 часа на територията на ЗММ – Сливен ще се състои  Информационен ден за учениците в Професионална гимназия по механотехника. Ще бъде представена презентация за дейността на инспекцията за осъществявания цялостен контрол по спазване на трудовото законодателство и ще се обсъди с учениците как да работят безопасно. На 2 ноември  от 10.30 часа – в сградата на община Нова Загора гражданите на общината ще имат възможност да получат информация и консултация за своите трудови права, както и отговори на други въпроси, свързани с дейността на Инспекцията, които ги интересуват.  Събитията са по повод  110 години от  създаването на  Инспекцията по труда  като институция. На територията на област Сливен инициативата е подкрепена от община Нова Загора, Професионална гимназия по механотехника – Сливен, където е въведено дуално обучение и ЗММ – Сливен – предприятието, където учениците получават професионалните си умения по избраната специалност.", "date": "2017.10.30", "title": "Сливен: Инспекцията по труда в града организира Седмица на отворените врати"}
{"url": "http://www.focus-news.net/news/2017/10/30/2451848/rossiyskaya-gazeta-siriyskoto-pravitelstvo-obvini-mezhdunarodnata-koalitsiya-vodena-ot-sasht-che-e-okupirala-rakka.html", "text": "Сирийското външно министерство обвини САЩ, че нарушават суверенитета на Сирийската арабска република, пише Российская Газета .\r\nВ изявление от сирийското МВнР се казва, че Ракка е „окупирана“ от водената от САЩ международна коалиция. Според правителството на Башар Асад, в резултат на бомбардировките над града около 90 % от територията му е унищожена, а десетки хиляди жители са станали бежанци.\r\nВ Дамаск твърдят, че „твърденията на САЩ за освобождаването на Ракка и призивите за реконструкцията й, преследват за цел, отвличането на вниманието на международната общност от престъпленията, които те вършат“. Симеон Миланов", "date": "2017.10.30", "title": "Российская Газета: Сирийското правителство обвини международната коалиция водена от САЩ, че е „окупирала“ Ракка“"}
{"url": "http://www.focus-news.net/news/2017/10/30/2451849/vzglyad-amerikanskiyat-senat-pohvali-beliya-dom-za-dobrata-parva-stapka-po-otnoshenie-na-antiruskite-sanktsii.html", "text": "Вашингтон. Белият дом може да разглежда като своя заслуга „добрата първа стъпка“ в реализирането на закона за санкциите срещу Русия, заяви председателят на комисията по международни отношения към Сената сенатор Боб Коркър, цитиран от Взгляд\r\nТой подчерта, че американският Конгрес желае да бъде активно „въвлечен“ в определянето на курса на санкциите. \r\nАгенция \"Фокус\" припомня:\r\nМиналата седмица Държавният департамент на САЩ публикува списъка с руските компании, с които е забранено икономическото сътрудничество. От департамента заявиха, че санкциите могат да се касаят до продажбата на високотехнологично оръжие навсякъде по света. Най-новите американски санкции срещу Руската федерация ще влезат в сила на 28 ноември. Симеон Миланов", "date": "2017.10.30", "title": "Взгляд: Американският Сенат похвали Белия дом за „добрата първа стъпка“ по отношение на антируските санкции"}
{"url": "http://www.focus-news.net/news/2017/10/30/2451850/razpredelenieto-na-silite-v-albanskiya-politicheski-blok-sled-vtoriya-tur-na-izborite-za-mestna-vlast-v-makedoniya-obzor.html", "text": "Макар още след първия тур на изборите за местна власт в Македония да стана повече от ясно, че картата на местната власт в страната вече не е същата,  гласуването от 15 октомври не внесе по-голяма яснота около разпределението на силите в албанския политически блок. В големи общини с преобладаващо албанско население като Тетово, Гостивар и Струга, където имаше и голям брой кандидати, новите кметове бяха избрани на втория кръг на изборите за местна власт в Македония.\r\nПървият тур за местна власт показа, че „Алианс за албанците“ на Зиядин Села е единствената партия от албанския политически блок, която успя да привлече повече избиратели в сравнение с парламентарните избори от декември 2016 г. Съгласно представените данни, „Алианс за албанците“ получи подкрепата на 13 хил. повече избиратели, но въпреки това партията не спечели нито един кметски мандат. Експертите определиха БЕСА като големия губещ сред албанските партии, след като стана ясно, че в сравнение с предходните избори за парламент губи осем хиляди гласа. „Демократичен съюз за интеграция\" (ДСИ) на Али Ахмети спечели в първия кръг при гласуването за кметове в Кичево и още няколко по-малки общини, докато във всички други райони с преобладаващо албанско население води битка във втория кръг. \r\nСпоред предварителните резултати, оповестени от ДИК в първите часове след изборите, във втория тур от гласуването СДСМ печелят 17 общини, ВМРО-ДПМНЕ в две, \"Демократичен съюз за интеграция\" (ДСИ) в шест, \"Алианс за албанците\" в три, движението Беса в една, ДПА в една. Кметски мандат печели и един от общо двамата независими кандидати.  ДСИ на Али Ахмети печелят в Чаир, Сарай, Дебър, Долнени, Липково и Теарце. \"Алианс за албанците\" в Гостивар, Боговине и Врапчиште, БЕСА в Желино, ДПА в Студеничани. \r\nБастионът на албанците – Тетово, остана без победител в първия тур на местните избори. Според първичните резултати във втория кръг води досегашният кмет Теута Арифи (ДСИ), който премери сили с кандидата на БЕСА Билал Касами. Председателят на ДСИ Али Ахмети обяви победата на партията и в Чаир, Дебър, Сарай, Липково, Долнени и Теарце. След края на изборния ден Ахмети благодари на всички граждани, които са гласували за партията му, както и на кандидат-кметовете, които са извоювали победите.\r\nКандидатите на ДСИ и „Алианс за албанците“ – досегашният кмет Невзат Бейта и македонският министър на здравеопазването - Арбен Таравари, се бориха за мандат в Гостивар. В първия тур старият кмет успя да постигне крехка преднина от едва 400 гласа пред кандидата на „Алианс за албанците“, но според предварителните резултати на ДИК, във втория тур победител е Таравари. Лидерът на \"Алианс за албанците\" д-р Зиядин Села, кандидат за кметския мандат в Струга, имаше преднина след първия тур, но в неделя отстъпи в битката с кандидата на ДСИ Рамиз Мерко. Освен в Гостивар, партията на Села обяви победи в Боговине и Врачище. \r\nСлед края на изборния ден лидерът на \"Алианс за албанците\" заяви, че не признава резултатите на втория тур на изборите за места власт в Македония, твърдейки, чт са налице нарушения като подкупване и изнудване на избиратели, извършени от партийни активисти и полицията на \"правовата държава\". \r\n\"Не признаваме този резултат\", заяви Села след края на гласуването, като обяви, че ще бъдат внесени жалби до Държавната избирателна комисия (ДИК). Съгласно думите му, СДСМ на премиера Зоран Заев, е задълбочил още повече разделението между етническите общности в Струга.\r\n\"Като се има предвид, че демокрацията е волята на мнозинството, а мнозинството в Струга е на албанското население, във всички албански села 100 процента и сред албанския електорат имаме победи на ДСИ с резултат от два на един. Сега остава той да даде отговор. Ние не сме загубили изборите. Напротив, ако някой е искал да удари върху моята легитимност като председател на \"Алианс на албанците\", то той ме направи още по-силен. Али Ахмети, чакам те на парламентарни избори\", отбеляза Села. Тереза Герова", "date": "2017.10.30", "title": "Разпределението на силите в албанския политически блок след втория тур на изборите за местна власт в Македония (ОБЗОР)"}
{"url": "http://www.focus-news.net/news/2017/10/30/2451851/kommersanta-prezidentat-na-iran-zayavi-che-sazdavaneto-na-balistichni-raketi-ne-e-narushenie-na-mezhdunarodnite-sporazumeniya-koito-stranata-mu-e-sklyuchila.html", "text": "В стъпителното си слово към иранския парламент, президентът Хасан Роухани заяви, че създаването на балистични ракети не е нарушение на международните споразумения, пише Коммерсантъ .\r\n„Строили сме, строим, и ще продължим да строим ракети“, заяви иранският президент.\r\n„Ще произвеждаме и трупаме всичко необходимо за отбранителното ни въоръжение“, каза Роухани.\r\nПо-рано иранският президент разкритикува стратегията на американския си колега за иранско-американските отношения. Роухани заяви, че Иран използва оръжия и ракети само за отбрана.  Симеон Миланов", "date": "2017.10.30", "title": "Коммерсантъ: Президентът на Иран заяви, че създаването на балистични ракети не е нарушение на международните споразумения, които страната му е сключила"}
{"url": "http://www.focus-news.net/news/2017/10/30/2451852/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Белият дом може да разглежда като своя заслуга „добрата първа стъпка“ в реализирането на закона за санкциите срещу Русия, заяви председателят на комисията по международни отношения към Сената сенатор Боб Коркър, цитиран от Взгляд\r\nТой подчерта, че американският Конгрес желае да бъде активно „въвлечен“ в определянето на курса на санкциите. \r\nАгенция \"Фокус\" припомня:\r\nМиналата седмица Държавният департамент на САЩ публикува списъка с руските компании, с които е забранено икономическото сътрудничество. От департамента заявиха, че санкциите могат да се касаят до продажбата на високотехнологично оръжие навсякъде по света. Най-новите американски санкции срещу Руската федерация ще влезат в сила на 28 ноември.\r\n***Сирийското външно министерство обвини САЩ, че нарушават суверенитета на Сирийската арабска република, пише  .\r\nВ изявление от сирийското МВнР се казва, че Ракка е „окупирана“ от водената от САЩ международна коалиция. Според правителството на Башар Асад, в резултат на бомбардировките над града около 90 % от територията му е унищожена, а десетки хиляди жители са станали бежанци.\r\nВ Дамаск твърдят, че „твърденията на САЩ за освобождаването на Ракка и призивите за реконструкцията й, преследват за цел, отвличането на вниманието на международната общност от престъпленията, които те вършат“.\r\n*** В стъпителното си слово към иранския парламент, президентът Хасан Роухани заяви, че създаването на балистични ракети не е нарушение на международните споразумения, пише .\r\n„Строили сме, строим, и ще продължим да строим ракети“, заяви иранският президент.\r\n„Ще произвеждаме и трупаме всичко необходимо за отбранителното ни въоръжение“, каза Роухани.\r\nПо-рано иранският президент разкритикува стратегията на американския си колега за иранско-американските отношения. Роухани заяви, че Иран използва оръжия и ракети само за отбрана.", "date": "2017.10.30", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/30/2451853/balgariya-v-svetovnite-medii-agentsiya-fokus.html", "text": "Велосипедисти от Македония и България караха колело по планински пътеки, намиращи се в македонската част на планина Осогово в неделя, предава Македонската информационна агенция. Инициативата им е част от проекта за „Подкрепа на устойчиво бъдеще за живеещите и природата на планина Осогово“, финансиран от Македонското екологично общество и българската Фондация за биоразнообразие. В проекта участва и германската фондация „Евронатюр“. Целта е да се подкрепят добрите практики за устойчиво регионално развитие и запазване на биоразнообразието в планината. \r\n*** Българската студентка Йоана Иванова изгуби живота си в катастрофа в окръг Мадисън в американския щат Кентъки, пише местното електронно издание Kentucky.com. Автомобила, в който тя е пътувала, се е ударил в мантинелата на изход от пътя “I-75”, като причината най-вероятно е употреба на алкохол. Освен загиналата българска студентка, други четирима души са ранени, като трима от тях са настанени в болница.  \r\n*** Най-младият участвал в Евровизия, българинът Кристиян Костов, излезе с нова песен, която е първата му с текст на руски език, пише електронното издание esctoday. Песента се казва „Глубина“, а видеото ѝ заснето под вода. Българинът  не скри своята гордост от завършения нов проект, като се похвали с него от официалния си профил в социалните мрежи. \r\nМедията припомня, че Костов бе първият участник на Евровизия, роден в 21 в., като по времето на участието си, той бе на крехката възраст от 16 години.", "date": "2017.10.30", "title": "България в световните медии (Агенция \"Фокус\")"}
{"url": "http://www.focus-news.net/news/2017/10/30/2451854/rudaw-masud-barzani-potvardi-che-podava-ostavka-no-zayavi-che-shte-sluzhi-na-naroda-si-kato-peshmerga.html", "text": "Президентът на Иракски Кюрдистан Масуд Барзани потвърди, че подава оставка, но заяви, че ще продължи да служи на народа си като пешмерга, предаваRudaw.\r\n„Отказвам да продължа да бъда на позицията президент на региона след 1 ноември, 2017 година“, написа той в писмо до парламента.\r\n„Аз, Масуд Барзани Пешмергата, ще продължа да участвам в начинанията на нашата възлюбена нация и възлюбената ни Пешмерга, за постигането на справедливите права на нацията ни, както и защитата на постиженията ни“, се казва в писмото му.\r\nПрезидентът ще остане в кюрдската политика като председател на Върховния политически съвет на Иракски Кюрдистан.Симеон Миланов", "date": "2017.10.30", "title": "Rudaw: Масуд Барзани потвърди, че подава оставка, но заяви, че ще служи на народа си като пешмерга"}
{"url": "http://www.focus-news.net/news/2017/10/30/2451855/reuters-katarskiyat-emir-zayavi-che-e-otvoren-kam-predlozhenieto-na-donald-tramp-za-pregovori-mezhdu-stranite-ot-persiyskiya-zaliv.html", "text": "Катарският емир заяви, че е отворен към предложението на американския президент Доналд Тръмп за провеждането на директни преговори между страните от Персийския залив в САЩ, предава Reuters.\r\nЕмир шейх  Тамим бин Хамад ал-Тани заяви, че все още очаква отговора на четирите арабски страни, които наложиха блокада над страната му.\r\nТой заяви, че от своя страна иска да прекрати спора, който възникна със Саудитска Арабия, Бахрейн, ОАЕ и Египет. \r\n„Нищо няма да бъде над нашето достойнство и суверенитет. Но все пак искаме това да приключи“, заяви той пред американски медии. Симеон Миланов", "date": "2017.10.30", "title": "Reuters: Катарският емир заяви, че е отворен към предложението на Доналд Тръмп за преговори между страните от Персийския залив"}
{"url": "http://www.focus-news.net/news/2017/10/30/2451856/the-independent-spored-prouchvane-donald-tramp-e-nay-nepopulyarniyat-amerikanski-prezident-za-parvata-godina-ot-mandata-si.html", "text": "Одобрението за американския президент Доналд Тръмп падна до най-ниските си нива, което го прави най-непопулярния президент в съвременната история на САЩ, пише The Independent.\r\nПовече от половината американци не одобряват работата на президента си, според проучване на NBC и The Wall Street Journal.\r\nАнкетата показва, че одобрението за Тръмп е паднало с пет процента от септември, за да достигне едва 38 %. \r\nВ същото време около 58 % от гражданите не одобряват президента си, според въпросното проучване. Симеон Миланов", "date": "2017.10.30", "title": "The Independent: Според проучване Доналд Тръмп е най-непопулярният американски президент за първата година от мандата си"}
{"url": "http://www.focus-news.net/news/2017/10/30/2451857/the-guardian-sauditska-arabiya-pozvolyava-na-zhenite-da-poseshtavat-sportni-zali-i-stadioni.html", "text": "Саудитска Арабия ще позволи на жените да посещават спортни зали и стадиони от другата година, пише The Guardian. \r\nТази ключова промяна е в съзвучие с новата линия за обновление, която бе инициирана от престолонаследника Мохамед бин Салман.\r\n„Започваме с приготовленията на три стадиона в Риад, Джеда и Дамам, за да са готови за посрещането на семейства от 2018 година“, заявиха от Генералната спортна агенция на кралството.\r\nОт другата година жените ще имат право и да шофират. Симеон Миланов", "date": "2017.10.30", "title": "The Guardian: Саудитска Арабия позволява на жените да посещават спортни зали и стадиони"}
{"url": "http://www.focus-news.net/news/2017/10/30/2451858/morning-star-blizkata-do-al-kaydagrupirovka-heteshskladira-himicheski-orazhiya-v-idlib.html", "text": "Близката до „Ал-Кайда“ групировка „Хетеш“ складира химически оръжия в сирийската провинция Идлиб, пише Morning Star .\r\nСирийски медии разпространиха тази информация, след като правителството отхвърли доклада на ООН, в който се твърди, че правителствените сили са използвали химически оръжия срещу цивилни.\r\n„Джабхат ан Нусра“, която в момента се нарича „Хетеш“ има няколко склада с химически артилерийски снаряди в градовете Газлех и Маарат Мисрин. Местни източни твърдят, че един от компонентите на неидентифицирания химически агент, се произвежда в лаборатории на екстремистите.\r\nСпоред същите местни източници, „Хетеш“ има капацитета да произвежда ракети, които могат да изстрелят снарядите на разстояние от 20 километра. Симеон Миланов", "date": "2017.10.30", "title": "Morning Star: Близката до „Ал-Кайда“групировка „Хетеш“складира химически оръжия в Идлиб"}
{"url": "http://www.focus-news.net/news/2017/10/30/2451859/the-telegraph-sasht-razsledvat-dvama-morski-tyuleniza-veroyatnoto-ubiystvo-na-zelena-bareta.html", "text": "От ВМС на САЩ разследват двама морски тюлени за вероятното убийство на зелена барета в Мали, пише The Telegraph .\r\nСержант Логън Мелгар бе намерен мъртъв в сграда на посолство в малийската столица Бамако, където е бил разположен с представители на спецчастите, за да обучават местни сили за антитерористична борба.\r\nВоенномедицинската експертиза показа, че боецът е бил убит чрез удушаване.\r\nСлучаят нашумя в американското общество, особено на фона на все по-голямото присъствие на силите на САЩ в Западна Африка, където американците помагат в борбата срещу ислямистки групировки. Симеон Миланов", "date": "2017.10.30", "title": "The Telegraph: САЩ разследват двама „морски тюлени“за вероятното убийство на „зелена барета“"}
{"url": "http://www.focus-news.net/news/2017/10/30/2451860/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Одобрението за американския президент Доналд Тръмп падна до най-ниските си нива, което го прави най-непопулярния президент в съвременната история на САЩ, пише The Independent.\r\nПовече от половината американци не одобряват работата на президента си, според проучване на NBC и The Wall Street Journal.\r\nАнкетата показва, че одобрението за Тръмп е паднало с пет процента от септември, за да достигне едва 38 %. \r\nВ същото време около 58 % от гражданите не одобряват президента си, според въпросното проучване.\r\n*** Саудитска Арабия ще позволи на жените да посещават спортни зали и стадиони от другата година, пише The Guardian. \r\nТази ключова промяна е в съзвучие с новата линия за обновление, която бе инициирана от престолонаследника Мохамед бин Салман.\r\n„Започваме с приготовленията на три стадиона в Риад, Джеда и Дамам, за да са готови за посрещането на семейства от 2018 година“, заявиха от Генералната спортна агенция на кралството.\r\nОт другата година жените ще имат право и да шофират.\r\n*** Близката до „Ал-Кайда“ групировка „Хетеш“ складира химически оръжия в сирийската провинция Идлиб, пише Morning Star .\r\nСирийски медии разпространиха тази информация, след като правителството отхвърли доклада на ООН, в който се твърди, че правителствените сили са използвали химически оръжия срещу цивилни.\r\n„Джабхат ан Нусра“, която в момента се нарича „Хетеш“ има няколко склада с химически артилерийски снаряди в градовете Газлех и Маарат Мисрин. Местни източни твърдят, че един от компонентите на неидентифицирания химически агент, се произвежда в лаборатории на екстремистите.\r\nСпоред същите местни източници, „Хетеш“ има капацитета да произвежда ракети, които могат да изстрелят снарядите на разстояние от 20 километра.\r\n*** От ВМС на САЩ разследват двама морски тюлени за вероятното убийство на зелена барета в Мали, пише The Telegraph .\r\nСержант Логън Мелгар бе намерен мъртъв в сграда на посолство в малийската столица Бамако, където е бил разположен с представители на спецчастите, за да обучават местни сили за антитерористична борба.\r\nВоенномедицинската експертиза показа, че боецът е бил убит чрез удушаване.\r\nСлучаят нашумя в американското общество, особено на фона на все по-голямото присъствие на силите на САЩ в Западна Африка, където американците помагат в борбата срещу ислямистки групировки.", "date": "2017.10.30", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/30/2451861/bbc-petima-dushi-v-germaniya-polsha-i-chehiya-zaginaha-zaradi-burii.html", "text": "Силни бурии създадоха опасна обстановка в Централна Европа, предава BBC. Поне петима души са загинали в Германия, Чехия и Полша в резултат на буриите.\r\nВ Чехия ветровете достигнаха до 180 километра в час.\r\nХиляди поляци и чехи са без електроенергия. Центърът на Хамбург пък е наводнен. Симеон Миланов", "date": "2017.10.30", "title": "BBC: Петима души в Германия, Полша и Чехия загинаха заради бурии"}
{"url": "http://www.focus-news.net/news/2017/10/30/2451862/reuters-pone-29-dushi-zaginaha-pri-islyamistko-napadenie-v-somaliya.html", "text": "При ислямистко нападение срещу хотел в Сомалия загинаха 29 души, предава Reuters.  Полицията заяви, че в хотела е имало дванадесетчасова обсада. Двама високпоставени представители на правителството са били уволнени заради неуспеха при справянето със ситуацията.\r\nГрупировката „Ал Шабааб“ пое отговорност за нападението.  Симеон Миланов", "date": "2017.10.30", "title": "Reuters: Поне 29 души загинаха при ислямистко нападение в Сомалия"}
{"url": "http://www.focus-news.net/news/2017/10/30/2451863/tass-vaorazhena-grupa-otkri-ogan-po-zritelite-na-futbolen-mach-v-meksiko.html", "text": "Четирима въоръжени мъже откриха огън по зрителите на футболен мач в мексиканския град Чилпансинго, предава ТАСС . При нападението са пострадали трима души, от които по-късно двама починаха от раните си. \r\nВсе още няма данни каква е причината за нападението.\r\nЩатът Гереро е известен като един от най-опасните региони на Мексико. Симеон Миланов", "date": "2017.10.30", "title": "ТАСС: Въоръжена група откри огън по зрителите на футболен мач в Мексико"}
{"url": "http://www.focus-news.net/news/2017/10/30/2451864/reuters-tayvanskiyat-prezident-zayavi-che-stranata-mu-shte-prodalzhi-da-uvelichava-voennite-si-razhodi.html", "text": "Тайванският президент Цай Инг-вен, който е на визита в Хавай заяви, че Тайван ще продължи да увелича отбранителните си разходи, предава Reuters.\r\n„Радостни сме да видим, че САЩ насърчават мира и стабилността в Азиатско-Тихоокеанския регион“, заяви тайванският президент.\r\nПри среща с два американски тинк-танка тя каза, че Тайван разбира нуждата от по-големи военни разходи, и ще продължи да действа в тази посока.\r\nВизитата й идва два дена, след като Доналд Тръмп бе на посещение в Пекин.  Симеон Миланов", "date": "2017.10.30", "title": "Reuters: Тайванският президент заяви, че страната му ще продължи да увеличава военните си разходи"}
{"url": "http://www.focus-news.net/news/2017/10/30/2451865/smolyan-uchastnitsite-v-konkursa-az-rasta-patriot-shte-badat-nagradeni-na-30-oktomvri.html", "text": "Участниците в конкурса „Аз раста патриот” ще бъдат наградени на 30 октомври, съобщиха от пресцентъра на Областна администрация. Второто издание на конкурса „Аз раста патриот” под патронажа на областния управител Недялко Славов, предизвика изключителен интерес. В периода за подаване на фотоси в народни носии и разкази на тема „Видях доброто”, от 04 септември до 15 октомври 2017 година, се включиха 160 участника на възраст от 1 до 18 години. Церемонията по официалното награждаване на победителите и участниците във второто издание на конкурса „Аз раста патриот” ще се проведе на 30 октомври 2017 година, от 16:30 часа в зала 1 на РДТ „Николай Хайтов”. Нека всички участници, техни близки и приятели, всички граждани и гости на Смолян, които тачат българския фолклор и традиции, заповядат на събитието. Организаторите отправят призив към участниците във фотоконкурса да дойдат на награждаването, облечени в народни носии.", "date": "2017.10.30", "title": "Смолян: Участниците в конкурса „Аз раста патриот” ще бъдат наградени на 30 октомври"}
{"url": "http://www.focus-news.net/news/2017/10/30/2451866/sport-olimpik-marsiliya-pobedi-lil-s-10.html", "text": "Отборът на Олимпик Марсилия победи Лил с 1:0 като гост в мач от 11-ия кръг на френската Лига 1. Морган Сансон отбеляза победния гол за Олимпик Марсилия. В момента марсилците са на четвърто място в класирането с 21 точки, докато съперниците им от Лил са на 19-то място с шест точки.", "date": "2017.10.30", "title": "Спорт: Олимпик Марсилия победи Лил с 1:0"}
{"url": "http://www.focus-news.net/news/2017/10/30/2451867/sport-malaga-pobedi-selta-vigo-s-21.html", "text": "Футболистите на Малага победиха Селта Виго с 2:1 в мач от 10-ия кръг на Примера дивисион. Това е първата победа от началото на сезона, която Малага отбелязва. В момента Малага са предпоследни в класирането с четири точки пред Алавес и зад Лас Палмас.", "date": "2017.10.30", "title": "Спорт: Малага победи Селта Виго с 2:1"}
{"url": "http://www.focus-news.net/news/2017/10/30/2451868/pregled-na-mezhdunarodnite-novini-do-6-chasa-agentsiya-fokus.html", "text": "Във втория кръг на местните избори в Македония СДСМ спечели 17 общини, ВМРО-ДПМНЕ две, „Демократичния съюз за интеграция“ 10, „Алианс за албанците“ три, а БЕСА една.\r\nНа двата тура на местните избори социалдемократите печелят общо 54 общини, докато управлявалите повече от десетилетие ВМРО-ДПМНЕ едва пет. „Демократичния съюз за интеграция“ има 12, а „Алианс за албанците“ три.\r\n*** Стотици хиляди граждани излязоха по улиците на Барселона в подкрепа на испанското единство.\r\nКаталунските партии, които подкрепят оставането в Испания, имат малка електорална преднина пред сепаратистите, според последното проучване, което бе направено в неделя.\r\nСпоред анкети и изследвания, поне половината граждани на Каталуния са против обявяването на независимост от Испания.\r\nПо време на провелия се днес митинг гражданите развяваха испански знамена и скандираха „Да живее Испания“.\r\n*** Първите резултати, които обяви македонската Държавна избирателна комисия (ДИК) показват, че кандидатите на СДСМ печелят в 17 общини, ВМРО-ДПМНЕ в две, „Демократичния съюз за интеграция“ в шест, „Алианс за албанците“ в три, а БЕСА в една.\r\nВсе още предстои да бъдат цялостно преброени гласовете в четири от 35-те общини, в които се проведе втори кръг на местните избори.\r\n*** В стъпителното си слово към иранския парламент, президентът Хасан Роухани заяви, че създаването на балистични ракети не е нарушение на международните споразумения.\r\n„Строили сме, строим, и ще продължим да строим ракети“, заяви иранският президент.\r\n„Ще произвеждаме и трупаме всичко необходимо за отбранителното ни въоръжение“, каза Роухани.\r\nПо-рано иранският президент разкритикува стратегията на американския си колега за иранско-американските отношения. Роухани заяви, че Иран използва оръжия и ракети само за отбрана.\r\n*** Президентът на Иракски Кюрдистан Масуд Барзани потвърди, че подава оставка, но заяви, че ще продължи да служи на народа си като пешмерга.\r\n„Отказвам да продължа да бъда на позицията президент на региона след 1 ноември, 2017 година“, написа той в писмо до парламента.\r\n„Аз, Масуд Барзани Пешмергата, ще продължа да участвам в начинанията на нашата възлюбена нация и възлюбената ни Пешмерга, за постигането на справедливите права на нацията ни, както и защитата на постиженията ни“, се казва в писмото му.\r\nПрезидентът ще остане в кюрдската политика като председател на Върховния политически съвет на Иракски Кюрдистан.\r\n*** Катарският емир заяви, че е отворен към предложението на американския президент Доналд Тръмп за провеждането на директни преговори между страните от Персийския залив в САЩ.\r\nЕмир шейх  Тамим бин Хамад ал-Тани заяви, че все още очаква отговора на четирите арабски страни, които наложиха блокада над страната му.\r\nТой заяви, че от своя страна иска да прекрати спора, който възникна със Саудитска Арабия, Бахрейн, ОАЕ и Египет. \r\n„Нищо няма да бъде над нашето достойнство и суверенитет. Но все пак искаме това да приключи“, заяви той пред американски медии.\r\n***", "date": "2017.10.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/30/2451869/spored-gerb-votat-na-nedoverie-ne-stava-s-magicheska-prachka-i-bsp-ne-mozhe-da-stane-alternativa-na-segashnoto-upravlenie-obzor.html", "text": "В неделя лидерът на ГЕРБ и министър-председател Бойко Борисов свика разширено заседание на Изпълнителната комисия на партията. От пресцентъра на ГЕРБ уточниха, че свикването на заседанието се налага заради ескалирането на политическия тон и използването на езика на омразата от страна на БСП след 49-ия им Конгрес. На Конгреса лидерът на БСП Корнелия Нинова предложи, а делегатите приеха, ПГ на „БСП за България“ да внесе искане за вот на недоверие към правителството по тема, разкриваща най-ярко корупцията на управляващите. \r\nНа брифинг зам.-председателят на ПП ГЕРБ и председател на ПГ на партията Цветан Цветанов заяви, че вотът на недоверие не става с магическа пръчка и БСП не може да стане алтернатива на сегашното управление.  Цветанов заяви, че БСП няма да бъдат алтернатива на управление, защото няма да могат да спечелят избори с този начин на поведение и конфронтация. „ГЕРБ спечели демократично изборите през последните 10 години. ГЕРБ ще спечелва тези избори, защото ние сме партията, която е най-близко до хората и сме в ежедневен контакт с тях. Това е силата на ГЕРБ. БСП имат своята история на загуби от създаването на ПП ГЕРБ“, коментира Цветанов. Той посочи, че дори бившият лидер на БСП, който е лидер на ПЕС, е затвърдил своя устрем, тъй като  управлявайки политическо европейско семейство на социалистите, те губят избори след избори. Цветанов подчерта, че ГЕРБ не иска да опитомява опозицията, а искат тя да е силна. Председателят на ПГ на ГЕРБ определи опозицията в лицето на БСП като  дивашка и подчерта, че БСП никога не са били разглеждани като възможен вариант за коалиционно правителство.  \"ГЕРБ ще излезе с политическа декларация на предстоящия Конгрес, затова че никога няма да влизаме в управление с БСП. Трябва да спрем спекулациите и когато някой търси врага си с партиен билет в неговата партия, нека да го търси там, но не да го прехвърля като отговорност на ПП ГЕРБ“, заяви Цветанов. Той посочи, че ГЕРБ е с протегната ръка по важните национални теми. Министърът на Българското председателство на Съвета на ЕС Лиляна Павлова заяви, че може би БСП искат да загробят имиджа на България, решавайки своите вътрешнопартийни проблеми.\r\nМинистърът посочи още, че опитът на политически централи и конгреси да се заиграват с тази тема, да я политизират, манипулират, е грозен и недостоен.\r\nПо думите й успешни председателства са тези, в които управляващи и опозиция говорят на един глас. „Не ви отива, уважаеми господа, от опозицията. Девизът на България е: „Съединението прави силата“. Нека сме силни, за да имаме силна Европа. Това е което трябва да ни обединява“, допълни Павлова\r\nСпоред министъра на финансите Владислав Горанов БСП е алтернатива, но лоша. Финансовият министър заяви, че от БСП са закъснели малко със съветите, защото сега управляващите трябва да преодоляват последствията от моментите, в които от левицата са управлявали. Вицепремиерът Томислав Дончев определи цялото конгресно мероприятие на БСП като събитие на взаимопомощ, а според депутата от ГЕРБ Тома Биков БСП има проблеми с корупцията вътре в себе си.\r\nПо-късно в предаването „120 минути“ по БТВ зам.-председателят на БСП Деница Златева заяви, че вотът на недоверие към правителството за корупцията ще бъде добре подготвен.  „Нашите конгреси не са като тези на управляващата партия, където изобщо не се чува чуждо мнение. Всички се съгласяват, гласуват и стават на крака да ръкопляскат“, обясни зам.-председателят на БСП. Деница Златева каза още, че след много дълго време изпълнителната комисия на ГЕРБ днес, най-накрая, се е събрала. „Финансовият министър заяви, че лоша или хубава, БСП е алтернатива на управлението на ГЕРБ, а оценката за това обаче я дават българските граждани“, обясни тя. По думите й ролята на опозицията е да посочва всички онези грешки, които смята, че са налице при това управление. Златева подчерта, че е била неприятно изненадана от мнения на представители на ГЕРБ по повод дебата от вчера на конгреса за европредседателството ни. „Програмата на триото, която бе приета две седмици, след като правителството на ГЕРБ пое управлението на държавата ни, почти беше финализирана от служебното правителство, на което бях вицепремиер и отговарях за подготовката на българското председателство“, обясни Златева и подчерта, че изпускането на нервите на представителите на ГЕРБ в неделя с е контрапродуктивно.\r\nДеница КИТАНОВА", "date": "2017.10.30", "title": "Според ГЕРБ вотът на недоверие не става с магическа пръчка и БСП не може да стане алтернатива на сегашното управление (ОБЗОР)"}
{"url": "http://www.focus-news.net/news/2017/10/30/2451870/reuters-sasht-yuzhna-koreya-i-yaponiya-prizovaha-severna-koreya-da-prekrati-bezotgovornitesi-provokatsii.html", "text": "Високопоставени военни от САЩ, Южна Корея и Япония проведоха тристранен разговор и призоваха Северна Корея да прекрати „унищожителния и неразумен път“, по който е поела, предава Reuters .\r\nКомандирът на Съвместния генерален щаб на САЩ генерал Джоузеф Дънфорд и неговите колеги от Япония и Южна Корея обмениха мнения по севернокорейската криза. Това се случи на среща в щаба на Тихоокеанското командване на САЩ в Хавай.\r\nТе призоваха Северна Корея да прекрати „безотговорните“ си провокации. Симеон Миланов", "date": "2017.10.30", "title": "Reuters: САЩ, Южна Корея и Япония призоваха Северна Корея да прекрати „безотговорните“си провокации"}
{"url": "http://www.focus-news.net/news/2017/10/30/2451871/ria-novosti-sasht-preduprediha-rusiya-za-nachaloto-na-ucheniyata-globalen-gram-koito-strategicheskite-im-yadreni-sili-provezhdat.html", "text": "САЩ дадоха старт на ученията „Глобален гръм“, които стратегическите им ядрени сили ще проведат, заяви за РИА Новости  представителят на Стратегическото командване на САЩ (STRATCOM) Брайън Магуайър.\r\nТой добави, че САЩ са предупредили Русия предварително, както изискват споразуменията между двете страни.\r\n„Съгласно договора СНВ-3, САЩ и Русия са длъжни да се уведомяват една друга за големите ядрени учения, поради което Русия бе информирана за тези“, каза той.\r\nМагуайър добави, че Китай не е бил информиран, тъй като Вашингтон няма подобно споразумение с Пекин. Симеон Миланов", "date": "2017.10.30", "title": "РИА Новости: САЩ предупредиха Русия за началото на ученията „Глобален гръм“, които стратегическите им ядрени сили провеждат"}
{"url": "http://www.focus-news.net/news/2017/10/30/2451872/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще бъде ветровито и застудяването ще продължи. Ще духа силен, в Северна България и източните райони от страната - на пориви бурен вятър от запад-северозапад. Облачността ще е променлива, на много места утре – до предимно слънчево време. Почти без валежи. Минималните температури ще са между 4° и 9°, а максималните ще са между 9° и 14°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: област Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в платното в посока София поради ремонтни дейности. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11.2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. \r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 шофьорите да се движат с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София:  до 10.11.2017 г. е ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в платното в посока София, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок \r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до границата 0000                                                                                с област Перник – забранено движението на товарни МПС над 15 т. Срок 13.09.2018 г.; движение в една лента по път София – Перник поради ремонт на лентата посока София. Движението на МПС посока София се осъществява през с. Владая. Срок от 00:00 ч. на 30.10.2017 г. до 10:00 на 31.10.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението е сигнализирано с пътни знаци. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км 412+700 до км 421+000 Трапоклово-п.в. Петолъчката – ремонт асфалтова настилка; област Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 2+000 до км 23+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 01.11.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79: Временно движението на МПС над 10 т по път II-79 Средец – Бургас в участъка от Бургас до Константиново е ограничено. Шофьорите на МПС над 10 т да се движат с повишено внимание и съобразена скорост по обходен маршрут: път II-53 Средец - разклон с. Малина, път III-795 с. Малина - Карнобат, път I-6 Карнобат - Бургас. Срок до 03.11.2017  г.\r\nпът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79: Движението по път II-79 Константиново - Бургас от км 77+700 до км 80+000 се осъществява в една лента поради ремонтни дейности по асфалтовата настилка. Срок до 31.10.2017 г.; път III-795 Детелина-Карнобат от км 49+000 до км 53+000 в участъка – ремонтни дейности по асфалтовата настилка. Срок до 31.10.2017 г.; път III-7306 Лозарево-Черница от км 0+000 до км 5+000 в участъка и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nПът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. \r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца – Криводол от км 1+000 до км 7+000. Полагане на хоризонтална маркировка. Стесняване на една от лентите за движение. Срок: 30.10.2017 г.\r\nПът III-101 Михайлово-Хайредин-Гложене от км 37+000 до км 65+000 – частични ремонтни дейности на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 вход град Троян от км 71+032 до км 72+462 ограничено движение в лявото платно посока /Троян-Ловеч/ поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 74+000 до км 80+500 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 09.01.2018 г.\r\nРемонтни дейности:\r\nПът III-603: движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок до 01.11.2017 г.\r\nПът II-63: движението по път II-63 Трън – Стрезимировци в участъка от кръстовището за с. Забел до с. Главановци от км 55+600 до км 59+790 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост в свободната лента. Срок до 28.11.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nпът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-216: Движение с повишено внимание по път Ситово-Дулово в градската част на гр. Дулово от км 29+070 до 30+400 поради технологично фрезоване на асфалтова настилка. Има създадена ВОБД с предупредителни знаци и конуси. Срок до 31.10.2017 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nПът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-867: движението по път ІІI-867 гр. Мадан – проход Печинско от км 7+300 до км 13+800 се осъществява в дясната лента, поради извършване на скатен изкоп в ляво за уширение на пътното платно. Водачите да се движат съобразно създадената организация на движение. Срок за изпълнение до 31.10.2017 г.\r\nПът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.;\r\nПът ІІІ-8652: движението по път ІІІ-8652 с. Бял извор – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до  03.01.2018 г.;\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; \r\nпът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-6002 Горни Богров - Елин Пелин от км 0+000 до км 3+000 – ограничено движението поради ремонтни дейности при железопътен надлез Мусачево. \r\nОбходен маршрут: За МПС до 10 тона - Долни Богров – Равно поле – Мусачево – Елин Пелин и път І-6 – Елин Пелин. За МПС над 10 тона - път І-6 – ІІІ-105 – Елин Пелин. Срок до 30.10.2017 г.\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на \r\nРепубликата/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nПът II-57: движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево поради извършване на частични ремонтни дейности на асфалтова настилка, рязане на храсти и почистване на банкети. Срок до 31.10.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности:\r\nПът III-806: движението по път III-806 Хасково-Минерални Бани от км 0+000 до км 0+877 се осъществява в едно платно, поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-7004: движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  \r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента, поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.10.30", "title": "Актуална пътна обстановка"}
{"url": "http://www.focus-news.net/news/2017/10/30/2451873/the-guardian-kitay-shte-prieme-novi-merki-za-borba-s-koruptsiyata-sled-kato-vlastite-zayaviha-che-bivshi-visokopostaveni-partiytsi-sa-zagovornitsi-i-shemadzhii.html", "text": "Китай ще приеме нов национален надзорен закон и ще създаде специална комисия за борба с корупцията, пише The Guardian. Това е част от кампанията на китайския президент Си Дзинпин за борба с корупцията в управляващата Китайска комунистическа партия и държавната администрация.\r\nХодът ще бъде направен по време на годишната среща на китайския парламент през 2018 година, заявиха от Централния комитет за дисциплинарна инспекция.\r\nВ доклада се казва, че бившият партиен началник на Чонгкинг Сун Женгай, както и други високопоставени партийци са „заговорници“ и „схемаджии“, които са уволнени заради корупция.  Симеон Миланов", "date": "2017.10.30", "title": "The Guardian: Китай ще приеме нови мерки за борба с корупцията, след като властите заявиха, че бивши високопоставени партийци са „заговорници“ и „схемаджии“"}
{"url": "http://www.focus-news.net/news/2017/10/30/2451874/predstoyashti-sabitiya-v-stranata-za-30-oktomvri-agentsiya-fokus.html", "text": "***\r\nОт 10.00 часа в Министерски съвет ще се проведе редовното правителствено заседание.\r\n***\r\nОт 09.00 часа в Интер Експо Център ще се проведе Четвъртият регионален форум по киберсигурност и киберпрестъпност за държавите от Югоизточна Европа. Във форума ще участват министърът на вътрешните работи Валентин Радев, директорът на Държавната агенция „Електронно управление“ Росен Желязков и директорът на ГДБОП – МВР главен комисар Ивайло Спиридонов.\r\n***\r\nОт 11.30 часа в конферентната зала на Българска стопанска камара на ул. Алабин №16-20, ет.1, ще се проведе среща на членуващите в БСК браншови и регионални организации с министъра за Българското председателство на Съвета на ЕС 2018 г. Лиляна Павлова.\r\n***\r\nОт 14.00 часа в залата на седмия етаж в Министерството на образованието и науката (МОН) ще се проведе пресконференция с участието на министъра на образованието и науката Красимир Вълчев и министъра на регионалното развитие и благоустройството Николай Нанков. Ще бъдат представени дейностите по приоритетна ос 3 „Регионална образователна инфраструктура“ на Оперативна програма „Региони в растеж“, по която МОН е бенефициент по осем договора за безвъзмездна финансова помощ.\r\n***\r\nОт 15.30 часа в Дома на Европа в София ще се състои пресконференция на членове на Европейския парламент от Комисията по регионално развитие, Томислав Дончев, заместник министър-председател, и Лиляна Павлова, министър за Българското Председателство на Съвета на ЕС 2018, на която ще бъдат обобщени резултатите от официалното посещение на евродепутатите.\r\n***\r\nОт 09.00 часа 2 състав на Специализирания наказателен съд ще гледа делото срещу Стоян Б., обвинен в организиране и ръководене на организирана престъпна група. \r\n***\r\nВ Софийска градска художествена галерия ще се проведе първата широка публична конференция в рамките на инициативата „Визия за София“.\r\n***\r\nОт 09.00 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д., Васил Ф., обвинени в образуване и ръководене на организирана престъпна група. \r\n***\r\nОт 09.30 часа в зала “Сердика” на хотел “Балкан” ще се проведе конференция “Между София и Осло: анализ на здравни данни”\r\n***\r\nОт 10.00 часа в пресклуб БТА ще се състои пресконференция, на която ще бъдат представени данни от национално представително изследване за ценностните нагласи на българите.\r\n***\r\nОт 10.00 часа в “Генератор”, бул. „Черни връх” 47, ще се състои заключителна пресконференция по проект “Чисти коли за чист град”, осъществяван от Българска асоциация електрически превозни средства (БАЕПС) с финансовата подкрепа на Столична община.\r\n***\r\nОт 10.30 часа централната на Съюза на българските автомобилисти (СБА) на пл. \"Позитано\" №3 ще се проведе пресконференция за началото на тазгодишната Акция \"Зима\" 2017.\r\n***\r\nОт 10.30 часа в Голяма конферентна зала на УНСС ще се проведе пресконференция по повод официалното представяне на трите български проекта, спечелили финансиране от глобалната инициатива PMI Impact[1] за подкрепа на организации при разработването и изпълнението на проекти срещу незаконната търговия и свързаните с нея престъпления.\r\n***\r\nОт 10.30 часа на бул. \"Витоша\" 18, вход от ул. \"Кърниградска\", Демократи за Силна България ще дадат пресконференция.\r\n***\r\nОт 11.00 часа до фонтана пред Народния театър ръководителят на Управляващия орган на ОП „Транспорт и транспортна инфраструктура“ Галина Василева ще открие фотоизложба, посветена на транспортните проекти, реализирани със средства от ОП „Транспорт“ 2007 – 2013 и ОП „Транспорт и транспортна инфраструктура“ 2014 -2020.\r\n***\r\nОт 11.00 часа 15 състав на Специализирания наказателен съд ще гледа делото срещу Антон С., Генчо Р. и Добрин С., обвинени в образуване и ръководене на организирана престъпна група с цел разпространение на наркотични вещества. \r\n***\r\nОт 11.00 часа 10 състав на Специализирания наказателен съд ще гледа делото срещу Кольо К., Мариета В., Галина В., Маргарита Кр., Кирил К., обвинени в образуване и ръководене на организирана престъпна група.\r\n***\r\nОт 11.00 часа 5 състав на Специализирания наказателен съд ще гледа делото срещу Бранимир Ст., чл. 270 НПК – молба за изменение на мярка за неотклонение.\r\n***\r\nОт 11.00 часа в Мраморното фоайе на Столична библиотека ще бъде открита изложбата \"Будителите днес\", част от проекта \"Училищният вестник - гласът на младите\".\r\n***\r\nОт 11.00 часа в Големия салон на БАН Съюзът на учените в България ще проведе тържествено събрание, посветено на Деня на народните будители и българските учени - 1 ноември.\r\n***\r\nОт 12.30 часа в Детския отдел на Столична библиотека - пл. „Славейков“ 4А Столична библиотека и издателство „Нике“ ще представят \"Шарена черга\", която е първата детска книга на Йордан Радичков.\r\n***\r\nОт 13.30 часа 18 състав на Специализирания наказателен съд ще гледа делото срещу Атанас М., Ивайло Г., Николай З., Славчо Дж. и Христо Г., обвинени в образуване и ръководене на организирана престъпна група с цел отнемане на чужди движими вещи. \r\n***\r\nОт 13.30 часа 6 състав на Специализирания наказателен съд ще гледа делото срещу Мустафа М., кумулиране на наказанията. \r\n***\r\nОт 14.00 часа 2 състав на Специализирания наказателен съд ще гледа делото срещу Александър Н., Ваня Д., Кирил Г., Николай Д. и Роберт В., обвинени в образуване и ръководене на организирана престъпна група.\r\n***\r\nОт 14.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е., Ангел А., Величко Хр. и Албена Е., обвинени в образуване и ръководене на организирана престъпна група.\r\n***\r\nОт 14.30 часа 3 състав на Специализирания наказателен съд ще гледа делото срещу Мирослав Ц. и Ивалин Й., обвинени в образуване и ръководене на организирана престъпна група.\r\n***\r\nОт 14.30 часа 1 състав на Специализирания наказателен съд ще гледа делото срещу Любомир М., обвинен в образуване и ръководене на организирана престъпна група.\r\n***\r\nОт 17.00 часа в Мраморно фоайе на Столична библиотека, пл. \"Славейков\" №4, ще се проведе вечер на \"Карловски будители\".\r\n***\r\nОт 19.00 часа на Голяма сцена на Народен театър „Иван Вазов“ ще бъде представена постановката с благотворителна цел „Сянката на моята душа“.\r\n***\r\nОт 18.30 часа в столичния хотел „Арена ди Сердика” ще се проведе благотворителна изложба-търг IN VITRO – IN VIVO.\r\n***\r\nОт 19.00 часа в Центъра за култура и дебат „Червената къща“ ще се проведе лекция, посветена на съвременната литература.\r\n***\r\nВ 13.30 часа в Градската библиотека „Паисий Хилендарски“ ще се открие изложбата „Пътуване из света на Йордан Йовков”. \r\n***\r\nВ 19.00 часа в НЧ „Родолюбие” ще се състои музикалния спектакъл „Емил – изповед пред олтара на живота с историята и песните му”.\r\n***\r\nОт 10.00 часа в хотел „Черно море“ ще се проведе международна конференция „Перспективи за стратегическо развитие на Черноморския регион“.\r\n***\r\nОт 10.00 часа в клуба на ПП ГЕРБ на ул. „Г. Бенковски” №1 народният представител Нели Петрова организира приемна за граждани.\r\n***\r\nОт 10.00 часа позиционирана в Туристическия информационен център, който се намира на пл. “Свобода”, Константин Райков, член на Комисията за защита на потребителите (КЗП), ще открие приемна за граждани във Велинград.\r\n***\r\nОт 11.00 часа в сградата на ОДМВР - Враца ще се проведе брифинг по повод Акция “Зима“.\r\n***\r\nНародният представител от ГЕРБ - Враца Красен Кръстев организира на  приемна за граждани в община Оряхово. От 10.00 часа той ще разговаря с жителите на село Лесковец, а от 14.00 часа започва срещата в с. Остров. \r\n***  \r\nОт 11.00 часа в Залата за временни изложби в Националния музей на образованието ще бъде открита изложба „Отдаденост“, посветена на Пенка Касабова. \r\n***  \r\nОт 12.00 часа в Актовата зала на Националната априловска гимназия ще се състои тържествено връчване на наградите от първия Национален ученически конкурс „Времена и будители“. \r\n***\r\nОт 14.00 часа в Младежки център – Добрич ще се проведе Инициатива „Наследниците“ по повод 1 ноември – Ден на народните будители.\r\n***\r\nВ 13.15 часа в СУ „Васил Левски“ ще се проведе събитието „Аз и моето училище“ – представяне на проекти на ученици. Инициативата е част от програмата за отбелязване на 130-годишнината на учебното заведение. \r\n***\r\nВ 10.00 часа в сградата на Тех-парк \"Оптела\" ще се състои откриването на учебната година на колеж \"Омега\" и ИИХТ - франчайз-център на Индийския институт по хардуеърни технологии.\r\n***\r\nОт 10.00 часа в зала 12 на Пловдивския районен съд ще се гледа делото срещу Иван Б. и Анна К., обвинени в съставяне на неистински документи. \r\n***\r\nВ 13.30 часа в зала 10 на Пловдивския окръжен съд ще се гледа делото срещу подсъдимия Емил Д, обвинен в опит за умишлено убийство. \r\n***\r\nВ 14.00 часа в зала 10 на Пловдивския районен съд ще се гледа делото срещу Златка Б. и Ивета Д, обвинени в присвояване на чужди пари в големи размери. \r\n***\r\nВ 19.00 часа в зала „Проф. Арх. Йолов” в Рамада Пловдив Тримонциум Хотел президентът Росен Плевнелиев ще сподели на специална среща „Лидерите на бъдещето“ визията си за бъдещето на лидерството в контекста на глобализацията, миграцията и дигитализираното общество.\r\n***\r\nОт 10.00 часа в зала 712 на Областна администрация - Разград Щабът за бедствия и аварии в Разград ще заседава за зимната подготовка.\r\n***\r\nОт 15.30 часа пред сградата на ЦДГ „Русалка 2“ на ул. „Чипровци“ №13А ще се проведе първа копка по проект: „Ремонт на пет общински учебни заведения в град Русе, включително прилежащите им дворни пространства“.\r\n***\r\nОт 09.30 часа общинските съветници от ГЕРБ – Сливен Галина Вучкова и Георги Николаев ще проведат срещи с граждани.\r\n***\r\nОт 14.00 часа в 210 зала на Регионално управление на образованието – Сливен за шеста поредна година ще бъде връчена награда на РУО-Сливен в системата на народната просвета по случай 1 ноември - Ден на народните будители - „Софроний Врачански\".\r\n***\r\nОт 13.30 часа в Къща музей „Гео Милев“ ще се състои награждаване на участниците в Националния младежки конкурс за есе „Общуването в моето ежедневие“.\r\n***\r\nОт 15.00 часа в РБ „Захарий Княжески“, зала I етаж, ще се проведе среща по повод 180 години от рождението на Васил Левски на ученици от СУ „Васил Левски” с д-р Руслан Иванов, главен архивист от отдел „Български исторически архив” на Национална библиотека „Св. св. Кирил и Методий“. От 17.00 часа ще бъде открита изложба „Посветен на Отечеството” – пътуваща изложба на Националната библиотека „Св. св. Кирил и Методий” по случай 180 г. от рождението на Васил Левски.\r\n***\r\nОт 17.30 часа в НЧ „Кольо Ганчев – 1940“ ще се проведе празник Да си спомним за народните будители!“.\r\n***\r\nОт 18.00 часа в РБ „Захарий Княжески“ ще се състои Представяне на книга „Като Второ няма второ“ за Второ основно училище „Петко Рачов Славейков” по повод 60 години от основаването на училището и 190 години от рождението на неговия патрон.\r\n***\r\nОт 19.00 часа в Драматичен театър ще бъде представен спектакълът „Полет над кукувиче гнездо“, Драматизация Дейл Васерман по романа на Кен Киси,\r\n***\r\nОт 17.30 часа в Славейковото училище ще бъде открита изложбата ,,И ний сме дали нещо на света” на Националния музей на образованието – Габрово.\r\n***\r\nОт 11.00 часа в залата на РУ - Шумен иснп. Мирослав Миронов от сектор \"Пътна полиция\" при ОДМВР - Шумен ще информира за старта на акция \"Зима\" и ще представи данни за трите етапа на започващата операция.  \r\n***\r\nОт 14.00 часа кметът на Община Шумен Любомир Христов ще проведе приемен ден.\r\n***\r\nОт 12.00 часа в офиса на ГЕРБ на ул. „Александър Стамболийски” №12 ще се проведе пресконференция на съветниците от ПП ГЕРБ Тунджа във връзка с предстоящата сесия на Общински съвет - Тунджа на 31 октомври и проблемът с месечните възнаграждения на администрацията.", "date": "2017.10.30", "title": "Предстоящи събития в страната за 30 октомври (Агенция „Фокус”)"}
{"url": "http://www.focus-news.net/news/2017/10/30/2451875/predstoyashti-mezhdunarodni-sabitiya-za-30-oktomvri-agentsiya-fokus.html", "text": "Продължава развитието на Каталунската криза, като се очаква някои бивши членове на каталунското регионално правителство, уволнени от Мадрид, да се опитат да запазят позициите си.\r\n*** Нови преговори между Русия, Турция и Иран относно ситуацията в Сирия.\r\n*** Продължават преговорите за формиране на германско правителство. \r\n*** Очаква се иракските правителствени сили да започнат разполагането си по граничните пунктове на Иракски Кюрдистан\r\n***", "date": "2017.10.30", "title": "Предстоящи международни събития за 30 октомври (Агенция „Фокус“)"}
{"url": "http://www.focus-news.net/news/2017/10/30/2451876/nimh-dnes-shte-bade-vetrovito-i-zastudyavaneto-shte-prodalzhi-maksimalnite-temperaturi-shte-sa-mezhdu-9-i-14.html", "text": "Днес ще бъде ветровито и застудяването ще продължи. Ще духа силен, в Северна България и източните райони от страната - на пориви бурен вятър от запад-северозапад. Облачността ще е променлива, на много места – до предимно слънчево време. Почти без валежи. Минималните температури ще са между 4° и 9°, а максималните ще са между 9° и 14°. Това съобщи за Агенция „Фокус“ дежурният синоптик от НИМХ Христо Христов.\r\nПо Черноморието ще бъде предимно слънчево, но ветровито. Ще духа силен, временно до бурен вятър от запад-северозапад. Максималните температури ще са между 12° и 14°. Вълнението на морето ще е 2 – 3 бала. Температурата на морската вода е около 17°.\r\nВ планините ще бъде доста ветровито. Ще духа бурен, по високите и открити части – до ураганен вятър от запад-северозапад. Облачността ще е променлива, на места до предимно слънчево време. Почти без валежи. Максималната температура на височина 1200 метра ще е около 4°, на 2000 метра – около минус 4°. \r\nАтмосферното налягане ще се повишава и ще е над средното за месеца.", "date": "2017.10.30", "title": "НИМХ: Днес ще бъде ветровито и застудяването ще продължи, максималните температури ще са между 9° и 14°"}
{"url": "http://www.focus-news.net/news/2017/10/30/2451877/trt-world-v-astana-shte-zapochne-nov-krag-mirni-pregovori-za-siriya.html", "text": "В казахстанската столица Астана ще започне седми кръг мирни преговори за Сирия, предава TRT World. \r\nПредставителите на Русия, Турция и Иран ще обсъдят укрепването на примирието, пускането на заложници и пленници, както и други належащи за Сирия въпроси.\r\nДвудневната среща ще бъде първата, откакто трите сили постигнаха споразумение за изграждането на зони за деескалация в Сирия.\r\nТурската делегация ще бъде председателствана от заместник-секретаря на турското външно министерство Седат Онал, специалният пратеник Александър Лаврентиев ще представя Русия, а заместник-външният министър на Иран Хосейн Джабери Ансари ще води делегацията на Техеран.\r\nНа срещата ще има и представители на сирийското правителство, опозиционни групи, както и от ООН, Йордания и САЩ. Симеон Миланов", "date": "2017.10.30", "title": "TRT World: В Астана ще започне нов кръг мирни преговори за Сирия"}
{"url": "http://www.focus-news.net/news/2017/10/30/2451878/pravitelstvoto-shte-glasuva-byudzhet-2018.html", "text": "Правителството ще гласува Бюджет 2018. Това предвижда първата точка от дневния ред на кабинета за днешното правителствено заседание. Предложението е внесено от министъра на финансите Владислав Горанов. \r\nНа вниманието на министрите ще бъде поставен и проектозакон за промени в Закона за безопасното използване на ядрена енергия. Вносител на точката в вицепремиерът Валери Симеонов. Освен това правителството ще обсъди и Национален план за противодействие на тероризма, внесен от министъра на вътрешните работи Валентин Радев. \r\nМинистърът за Българското председателство на Съвета на Европейския съюз 2018 Лиляна Павлова ще представи проекторешение за допълнение на решение Министерския съвет от 2017 г. за определяне броя на командированите служители и институции на ЕС, които да подпомагат провеждането на българското председателство. Министрите ще обсъдят и създаването на Консултативен съвет по контрол и одит в публичния сектор. Точката е внесена от финансовия министър Владислав Горанов.", "date": "2017.10.30", "title": "Правителството ще гласува Бюджет 2018"}
{"url": "http://www.focus-news.net/news/2017/10/30/2451879/the-guardian-mezhdunarodnata-sila-koyato-se-bori-s-teroristite-i-trafikantite-na-hora-v-sahel-se-nuzhdae-ot-400-miliona-dolara-finansirane.html", "text": "В ООН ще бъде предложен план за финансирането на специалната военна част съставена от пет нации военна сила, която да се бори с терористите и трафикантите на хора в Сахел и Либия, пише The Guardian.\r\nТази въоръжена сила ще е съставена от пет хиляди войници и ще струва 400 милиона долара през първата година.\r\nСъвместната сила, която ще бъде оперативно готова идната пролет, се подкрепя от Франция и Италия, но й липсват средства. Администрацията на Доналд Тръмп е против многостранните инициативи, и засега отказва да подпомага Сахелската част G5. \r\nДържавите, които влизат в тази част са Буркина Фасо, Чад, Мали, Мавритания и Нигер. Симеон Миланов", "date": "2017.10.30", "title": "The Guardian: Международната сила, която се бори с терористите и трафикантите на хора в Сахел се нуждае от 400 милиона долара финансиране"}
{"url": "http://www.focus-news.net/news/2017/10/30/2451881/gd-granichna-politsiya-6-km-kolona-ot-tovarni-avtomobili-ima-na-izhoda-na-gkpp-kapitan-andreevo-6-km-e-kolonata-na-gkpp-lesovo.html", "text": "6 км колона от товарни автомобили има на изхода на ГКПП \"Капитан Андреево\", 6 км е колоната на изхода на ГКПП \"Лесово\". Това съобщиха от пресцентъра на ГД \"Гранична полиция\". Данните за трафика са към 6.00 часа. Движението на границата със Сърбия, Македония, Румъния и Гърция се извършва нормално на всички гранични контролно-пропускателни пунктове.", "date": "2017.10.30", "title": "ГД \"Гранична полиция\": 6 км колона от товарни автомобили има на изхода на ГКПП \"Капитан Андреево\", 6 км е колоната на ГКПП \"Лесово\""}
{"url": "http://www.focus-news.net/news/2017/10/30/2451882/predsedatelyat-na-narodnoto-sabranie-dimitar-glavchev-shte-se-sreshtne-s-predsedatelya-na-narodnata-skupshtina-na-republika-sarbiya-maya-goykovich.html", "text": "Парламентарна делегация, водена от председателя на Народното събрание Димитър Главчев, е на официално посещение в Сърбия, съобщиха от пресцентъра на Народното събрание. Визитата започна вчера с поднасяне на венци на паметника на Васил Левски в Димитровград. \r\nВ 12.00 часа днес председателят на Народното събрание Димитър Главчев ще разговаря с председателя на Народната скупщина на Република Сърбия Мая Гойкович. След това двамата председатели ще направят съвместно изявление за медиите. \r\nПредседателят на парламента Димитър Главчев ще се обърне към народните представители в пленарната зала на парламента на Република Сърбия в 13.00 часа. \r\nПо-късно българската делегация ще се срещне последователно с министъра на външните работи на Република Сърбия Ивица Дачич и с министър-председателя Ана Бърнабич. По-късно в 18.00 часа Димитър Главчев ще бъде гост на откриването на учебната година в българското училище в Белград „Любен Каравелов“. \r\nПредседателят на парламента ще разговаря на 31 октомври в 08.45 часа с президента на Република Сърбия Александър Вучич. \r\nВ рамките на посещението българските парламентаристи ще се срещнат и с Групата за приятелство „Република България – Република Сърбия“. \r\nВ състава на парламентарната делегация са заместник-председателят на Групата за приятелство със Сърбия Павел Шопов, членовете на групата за приятелство Константин Попов, Таско Ерменков, Велислава Кръстева и председателят на ПГ на ПП ВОЛЯ Гергана Стефанова.", "date": "2017.10.30", "title": "Председателят на Народното събрание Димитър Главчев ще се срещне с председателя на Народната скупщина на Република Сърбия Мая Гойкович"}
{"url": "http://www.focus-news.net/news/2017/10/30/2451883/ria-novosti-ruskiyat-vitsepremier-dmitriy-rogozin-nareche-absurdni-i-dovedeni-do-idiotizam-tvardeniyata-na-sasht-za-ruska-hakerska-namesa-na-amerikanskite-izbori.html", "text": "Руският вицепремиер Дмитрий Рогозин заяви, че твърденията на САЩ за руска хакерска намеса на американските избори са абсурдни, предава РИА Новости.\r\n„Ние прекрасно разбираме, че ако има такава вълна от абсурдни и доведени до идиотизъм критики на САЩ за предполагаема руска хакерска намеса, това е добре известната формула „Дръжте крадеца!“, заяви Рогозин.\r\nРогозин подчерта, че „този, който най-много крещи, че са го нападнали, окрали, се готви за подобен вид кибернападения“. Симеон Миланов", "date": "2017.10.30", "title": "РИА Новости: Руският вицепремиер Дмитрий Рогозин нарече \"абсурдни и доведени до идиотизъм\" твърденията на САЩ за руска хакерска намеса на американските избори"}
{"url": "http://www.focus-news.net/news/2017/10/30/2451884/sofiya-v-grada-shte-se-provede-chetvartiyat-regionalen-forum-po-kibersigurnost-i-kiberprestapnost-za-darzhavite-ot-yugoiztochna-evropa.html", "text": "Експертният елит в областта на киберсигурността и противодействието на киберпрестъпленията ще се събере на специален форум в София в рамките на два дни. Това съобщиха от пресцентъра на МВР. Началото е от 09.00 часа днес в Интер Експо Център. Представители на държавни институции и водещи компании, правоохранителни и правораздавателни органи от 15 държави, национални, регионални и международни организации ще участват в четвъртото издание на Регионалния форум по киберсигурност и киберпрестъпност за държавите от Югоизточна Европа. Организатори на форума са Международната академия за обучение по киберразследвания, Главна дирекция „Борба с организирана престъпност“ в МВР и Ай Ди Си България, в партньорство със Съвета на Европа.", "date": "2017.10.30", "title": "София: В града ще се проведе Четвъртият регионален форум по киберсигурност и киберпрестъпност за държавите от Югоизточна Европа"}
{"url": "http://www.focus-news.net/news/2017/10/30/2451885/denyat-30-oktomvri-v-balgarskata-istoriya.html", "text": "1912 г. По време на Балканската война войските на 1-а и 3-а армия излизат пред Чаталджанската позиция.\r\n1915 г. - По време на Първата световна война части на 7-а и 11-а пехотна дивизия преминават в настъпление и отхвърлят 122-а френска дивизия на десния бряг на р. Черна (Македония).\r\n1944 г. По време на Втората световна война частите на 2-а пехотна дивизия форсират р. Пчиня и излизат на подстъпите на Куманово (Македония).\r\n1944 г. Основава се Съюз на научните работници в България с пръв председател академик Асен Хаджиолов. В състава му влизат известни български учени като проф. д-р Асен Хаджиолов, проф. Георги Павлов, Тодор Самодумов, д-р Дончо Костов, д-р Кирил Драмалиев, Владимир Христосков, Никола Алтънски, Пейчо Поппетров, Жак Натан, Евгени Каменов, Ангел Ангелов, д-р Михаил Геновски, д-р Димитър Йорданов, д-р Вера Златарева, доц. Александър Бурмов, Кирил Братанов.\r\n1976 г. - Създава се Българско нумизматично дружество.\r\n2000 г.\r\nБългарският представител в Пакта за стабилност Никола Карадимов подава оставка в знак на протест срещу позицията на Асен Агов против Пакта. \r\nНикола Карадимов e роден на 25 октомври 1942 г. в Пловдив. Завършва Висшия институт по строителство и архитектура. Има специализация по жилищна политика в Националния жилищен институт в Брюксел, Белгия (1976 г.) и в Съсекския университет в Англия (1991 г.). Работи като проектант на електрически централи, жилищни сгради, училища и спортни съоръжения. Главен проектант на болници, училища и детски градини в страни от Третия свят. От 1987 г. до 1991 г. Карадимов работи като директор и главен директор по жилищна политика в Министерството на строителството и архитектурата и като представител на България в работната група по жилища при Европейската икономическа комисия към ООН. През 1991-1992 г. е министър на регионалното развитие, жилищната политика и строителството. От 1993 г. до 1997 г. Карадимов е посланик на Република България в Кралство Дания. В периода 1997-1999 г. е посланик на Република България в Европейските общности – Брюксел. През 2000 г. – национален координатор на Република България по Пакта за стабилност в Югоизточна Европа. Никола Карадимов владее английски, френски и руски.\r\n1996 г.\r\nВ София пристига мисия на МВФ, ръководена от заместник-директора на първи отдел Майкъл Деплер. Той води преговори по структурните реформи с вицепремиера Дончо Конакчиев, председателя на Народното събрание - Благовест Сендов и с лидера на СДС - Иван Костов. За излизане на България от кризата МВФ предлага да се въведе валутен борд. Той е въведен на 1 юли 1997 г.\r\n1990 г.\r\nОсновано е българско сдружение \"Хелзинкски наблюдател\". На 5 април 1992 г. \r\nЗа председател на \"Хелзинкски наблюдател\" е избран Румен Воденичаров.\r\n1981 г.\r\nПровежда се шести конгрес на Съюза на българските журналисти.\r\nСъюзът на българските журналисти е професионално-творческа организация на журналисти. Създаден е на 20 октомври 1955 г. Продължава дейността на Съюза на журналистите в България (основан 1944 г.), който обединява Дружеството на столичните журналисти (основан 1907 г.) и Съюза на провинциалните професионални журналисти (основан през 1924 г.). Има 5 600 члена и 161 дружества. Най-старата и най-многобройна журналистическа организация в България. Първи председатели - П. Пенчев; Вл. Топенчаров, Славчо Васев и др. Членува в Международната организация на журналистите (МОЖ) от 1947 г. Председател на УС (от 1998 г.) е Ал. Ангелов. Издания на СБЖ са  в-к “Поглед” (1930 г.) и сп. “Български журналист” (1959-1994 г.).\r\n1979 г.\r\nЗавършва официалното посещение на министъра на външните работи на Гърция Георгиос Ралис в България. \r\nГеоргиос Ралис е гръцки политик. Роден е в Атина на 26 декември 1918 г. Учи право и политически науки в Атинския университет през 1939 г. Участва в Гръцко-италианската война (1940 г.). След сключване на примирието се завръща в Атина и започва адвокатска практика.\r\nПрез 1944 г. участва в Гражданската война в редовете на редовната правителствена армия. Уволнява се през декември 1948 г. На парламентарните избори през 1950 г. е избран за депутат и от тогава е избиран на всички последващи избори, с изключение на 1958 г. Присъединява се към Константинос Караманлис, когато се формира Националният радикален съюз. По време на диктатурата (1967-1974 г.) е в изгнание на о. Касос. След промяната от 1974 г. оглавява Министерството на вътрешните работи. Ралис се превръща в един от най-важните кадри в партията Нова Демокрация. След като Караманлис става президент, Ралис поема лидерството на Нова Демокрация и става министър-председател. След загубата на партията му на изборите през 1981 г. той подава оставка от председателството й, за да отстъпи мястото си на Евангелос Аверов. През 1987 г. става независим депутат. Две години по-късно отново се присъединява към Нова Демокрация и става кандидат-депутат за изборите през 1989 г. и 1990 г., излъчен от избирателен район Керкира.\r\n1976 г.\r\nСъздава се Българско нумизматично дружество.\r\n1971 г.\r\nВъв Висшия педагогически институт – Шумен се открива като самостоятелно висше учебно заведение с три основни факултета - филологически, природо-математически и педагогически. От 10 юни 1964 г. до 1971 г. е филиал на СУ \"Св. Климент Охридски\". От 23 май 1989 г. носи името \"Константин Преславски\". От 21 юли 1995 г. Висшият педагогически институт \"Константин Преславски\" се преобразува в Шуменски университет \" Eпископ Константин Преславски\".\r\n1966 г.\r\nОткрит е циментовият завод \"Златна Панега\". Първоначално заводът е с две технологични линии. През 1970 г. още 3 пещи са пуснати в действие. С договор от 18 декември 1997 г. 51% от акциите на дружеството са продадени на немския концерн \"Хайделберг Цимент\". През 2003 г. Хайделберг Цимент продава акциите си в България, в това число компаниите Златна Панега Цимент и Златна Панега Бетон, на гръцката компания Титан Цимент АД. Договорът за продажбата на дяловете на дружествата е подписан на 8 декември 2003 г.\r\n1960 г.\r\nБългария установява дипломатически отношения с Република Кипър.\r\n1944 г.\r\nОсновава се Съюз на научните работници в България с пръв председател академик Асен Хаджиолов.\r\nВ състава му влизат известни български учени като проф. д-р Асен Хаджиолов, проф. Георги Павлов, Тодор Самодумов, д-р Дончо Костов, д-р Кирил Драмалиев, Владимир Христосков, Никола Алтънски, Пейчо Поппетров, Жак Натан, Евгени Каменов, Ангел Ангелов, д-р Михаил Геновски, д-р Димитър Йорданов, д-р Вера Златарева, доц. Александър Бурмов, Кирил Братанов.\r\nСъюзът има за цел да пропагандира и да съдейства за развитието на науката като един от най-важните фактори за културното и икономическото израстване. \r\nВ основата на разработването на първия устав на Съюза и на цялата организаторска работа по провеждането на учредителното събрание са Владимир Христосков и д-р Михаил Геновски.\r\n1939 г.\r\nВ аулата на Софийския университет се открива изложба на съветската книга - 3000 тома, дарени на Университетската библиотека.\r\n1912 г.\r\nПо време на Балканската война войските на 1-а и 3-а армия излизат пред Чаталджанската позиция.\r\nБалканската война се води между Балканския съюз (България, Сърбия, Гърция и Черна гора) и Османската империя през 1912–1913 г. Една от целите на Балканския съюз е отнемането от Турция на областите Македония, Одринска Тракия и Северна Албания, които останали в пределите на Турция. Османската империя губи войната и според Лондонския мирен договор (1913 г.) е принудена да отстъпи териториите на запад от линията Мидия (Черно море) — Енос (Бяло море).\r\n1877 г.\r\nПо време на Руско-турската освободителна война (1877-1878 г.) Осман паша получава заповед да задържи Плевен до пълно изразходване на припасите си, след което да се оттегли от града.\r\nОсман паша (1832 г.–1900 г.) е турски военен деец. Завършва военна академия в Константинопол и от 1853 г. е на служба в кавалерията, като взима участие в Кримската война (1853-1856 г.). По-късно служи в Ливан (1860 г.) и Крит (1866-1869 г.) и взима участие в потушаването на въстание в Йемен (1871 г.). В началото на Сръбско-турската война през 1876 г. Осман паша получава командването на корпус от 35 000 души, базиран във Видин. За успехите си срещу сърбите той получава званието мушир. Избухването на Руско-турската освободителна война 1877–1878 г. го заварва като началник на турския гарнизон във Видин. Прехвърля се със своята войска в Плевен и се съпротивлява на руските и румънските войски до края на ноември (ст. ст.) 1877 г. След превземането на града е пленен от руската армия. Освободен е след края на войната. Осман паша е военен министър (до 1885 г.). По време на Гръцко-турската война 1897 г. е главнокомандващ турската армия.\r\n1872 г.\r\nВ резултат на арестите, организирани от софийския управител Ахмед Мазхар паша за разкриване на извършителите на Арабаконашкия обир, в Ловеч са задържани двама от членовете на Вътрешната революционна организация - Димитър Пъшков и Марин Поплуканов.\r\nПо време на Арабаконашкия обир група революционни дейци начело с Димитър Общи ограбват турска пощенска кола (22 септември 1872 г.) в Арабаконашкия проход (днес Ботевградски проход), Средна Стара планина. В резултат на акцията са взети 125 000 гроша, които трябва да бъдат използвани за нуждите на Вътрешната революционна организация. Арабаконашкият обир се извършва въпреки противопоставянето на Васил Левски. Последствията от този акт са тежки за революционната организация. Турските власти предприемат масови арести на населението в този край. В резултат на това са задържани голям брой членове на революционните комитети в Тетевен, Орхание (днес Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави сам Димитър Общи след неговото залавяне. Благодарение на тях властта попада и по следите на Васил Левски, който, за да предотврати окончателното проваляне на революционната организация, се отправя към Ловеч, но е заловен при Къкринското ханче.На тази дата са родени:\r\n1959 г.\r\nРодена е Силвия Чолева – поет и литературен журналист\r\n1944 г. \r\nРоден е Кирил Маричков - български музикант и композитор. През 1962 г. основава групата \"Бъндараците\", а през 1967 г. заедно с барабаниста й създават рок група \"Щурците”. С \"Щурците\" има 12 издадени албума. В своята дискография има два издадени солови албума - “Зодия щурец” и \"Искам да кажа\". Успоредно с музикалната си кариера, солова и с “Щурците”, Кирил Маричков се изявява и като филмов композитор - филмите \"Вчера\" /с \"Клетва\"/, \"Адио, Рио\", \"Индиански игри\", \"Вампири-таласъми\", \"Дунав мост\" /с \"Моят свят\"/. През 1992 г. заедно с басиста на “Тангра”, Константин Марков, основават радио \"Тангра\".\r\n1933 г.\r\nРоден е Филип Ламбев Панайотов - български писател, литературен историк и публицист. През 1956 г. завършва специалност \"История\" в СУ “Св. Климент Охридски”. Работи в БТА (1956-1958 г.), в-к \"Патриот\" (1958-1960 г.), в-к \"Народна младеж\" (1960-1965 г.), \"Пулс\" (1965-1967 г.), сп. \"Младеж\" (1967-1970 г.). В годините 1979-1989 г. е главен редактор на в-к \"АБВ\". От 1984 г. е професор е по журналистика в СУ “Св. Климент Охридски”. Автор е на съчиненията: \"Участието на младежта в Септемврийското въстание 1923 г.\" (1958 г.), \"Българийо мила, земя на герои\" (1962 г.), \"1923\" (1963 г.), \"Автопортрет на поколението\" (1965 г.), \"На твоите години\" (1966 г.), \"Съвременници на бъдещето\" (1971 г.; 2 преработено и допълнено издание: \"Чучулигите\", 1981 г.), \"Гусларят\" (1973 г.), \"Димитър Найденов\" (1973 г.; 2 преработено и допълнено издание: \"Да устоиш на всичко\", 1987 г.), \"Двубой в ефира. 1941-1944 г.” (1975 г.), \"Печатът в огъня на въстанието. Септемврийско въстание и българския периодичен печат\" (1979 г.), \"Йосиф Хербст. Живот и смърт\" (1981 г.), \"Септемврийско въстание 1923 г.\" (1983 г.), \"Д-р Кръстьо Раковски. Допълнение към автобиографията му\" (1988 г.), \"И мъртвите ще проговорят. Допълнения към автобиографията на Кр. Раковски\" (1990 г.), \"Истината, в която никой не повярва\" (1991-1992 г.) и др.\r\n1931 г.\r\nРоден е Кирил Апостолов (К. А. Стоянов) - български писател. Завършва агрономство във ВСИ - София (1956 г.). Директор на селскостопански учебни заведения в с. Белица и с. Леснево, Софийско (1962-1967 г.). Заместник-главен редактор на сп. \"Пламъче\" (1968-1971 г.). Главен редактор на редакция \"Детско-юношеска литература\" в издателство \"Български писател\" (1972 г.). Главен редактор (1981 г.) и директор (1989 г.) на издателство \"Български писател\"; от 1991 г. е заместник-генерален директор на издателска къща \"Български писател\". В своите разкази, новели, повести, очерци и произведения за деца Апостолов разглежда процесите в българското село от 60-те и 70-те години Съчинения: \"Момчета\" (1959 г.), \"Гълъби и хора\" (1962 г.), \"Звездата над Осогово\" (1965 г.), \"Тримата връстници\" (1967 г.), \"На брега. Пиеси\" (1968 г.), \"По пътя\" (1969 г.), \"Ратайчето\" (1970 г.), \"Отиват си корабите\" (1973 г.), \"Зайко Късото ухо\" (1974 г.), \"Завръщане при своите\" (1975 г.), \"Началото на празника\" (1975 г.), \"Сезони в Югне\" (1977 г.), \"Солта на живота\" (1979 г.), \"Сезоните и хората\" (1981 г.), \"Радост за всички\" (1982 г.), \"Двамата Мироновци\" (1985 г.), \"Да спечелиш, да загубиш\" (1985 г.), \"Колата, или Голямата мечка\" (1986 г.), \"Гибелта на глутницата\" (1988 г.), \"Поклон\" (1990 г.). Умира на 31 май 1992 г. в София.\r\n1866 г.\r\nРоден е Димитър Русчев - български военен деец, генерал-майор. След Освобождението (1878 г.) е изпратен от генерал М. Д. Скобелев да учи в Южнославянски пансион в Николаев и в Московския военен корпус (1884 г.). Продължава обучението си във Военното училище в София. Като портупей юнкер взема участие в Сръбско-българската война (1885 г.), в състава на първи пехотен полк. През Балканската война (1912-1913 г.) командва втори артилерийски скорострелен полк, а по време на Първата световна война е началник на артилерията на Втора армия. Димитър Русчев умира през 1936 г.\r\n1884 г.\r\nРоден е Павел Неделчев Орешков - български литературен историк. Завършва гимназия в София, Варна и Търново. Работи като учител. Завършва Историко-филологическия факултет в СУ (1909 г.). Специализира във Виена и в Санкт Петербург при В. Ягич, В. Вондрак, Ф. Ф. Фортунатов, А. А. Шахматов и др. Взема участие в Балканската и Първата световна войни. Работи в министерството на земеделието и Българска земеделска банка, а от 1929 г. е библиотекар в Народна библиотека; библиотекар в министерството на войната (1934-1947 г.). Основни съчинения: \"Отношението на старобългарските паметници към епентетичното л” (1906 г.), \"Автобиография на Софроний Врачански\" (1914 г.), \"Българска земледелска кооперация\" (1925 г.), \"Автобиография на Григор С. Пърличев\" (1929 г.), \"Военен книгопис за 1941 г.\" (1943 г.) и др. Умира на 21 септември 1953 г. в София.На тази дата умират:  \r\n1997 г.\r\nУмира Петър Исаев Ступел - български композитор, пианист. Той е роден на 27 април 1923 г. в София. Завършва Държавна музикална академия (дн. БДК, 1947 г.), специалност пиано, при А. Стоянов. Специализира в Будапеща (1949-1951 г.). Работи като музикален ръководител на детски предавания в Радио София (1945-1949 г.), асистент по хармония в Музикалната академия (1951 г.), композитор в Ансамбъла за песни и танци на БНА (1951-1966 г.), главен музикален редактор в “Балкантон” (1965-1966 г.), в Комитета за телевизия и радио (1966-1973 г.), директор на международния фестивал “Софийски музикални седмици” от 1980 г. До 1953 г. изнася множество концерти, главно с цигуларя Б. Лечев. Композира детски и естрадни песни, филмова и театрална музика. Сред по-известните му произведения са ораториите: “Държава “Пионерия” (1974 г.), “Древна и млада родина” (1978 г.), оперетата “Сламената шапка” (1961 г.), детският балет “Златното момиче” (1959 г.), детските мюзикъли “Въртележката” (1975 г.), “Приключенията на Лукчо” (1981 г.), “Поема за Япония” (1982 г., на японски език, изпълнена в Япония), песни (“Зайченцето бяло”, “Сънчо иде от горица” и др.).\r\n1970 г.\r\nУмира Ангел Георгиев Златев - български цирков артист, лауреат на II-ри национален фестивал на българското цирково изкуство (1969 г.). Роден е на 20 септември 1940 г. в с. Зорница, Ямболско. Участва като фенгер (ловитьор) в трупата на Н. Панов в номерата \"Бари\", \"Флигентрапец\" и \"Въздушни бари\" (1958-1965 г., 1969-1970 г.). През 1965-1969 г. със своя трупа се представя с номера \"Бари\".\r\n1931 г.\r\nУмира Никола Кофарджиев - секретар на БКП.  \r\nНикола Георгиев Кофарджиев е политически деец, член на БКП. Роден е на 11 май 1904 г. в град Бургас. Участва в подготовката на Септемврийското въстание (1923 г.) в Перник. След неуспеха на въстанието, е заловен и хвърлен в затвора. Освободен през 1924 г., разгръща дейност за възстановяване на комсомолските организации в София и околните села. През 1925 г. е заловен и изправен пред съд, но успява да избяга и емигрира в СССР. Кофарджиев се завръща през 1926 г. и застава начело на Българския комунистически младежки съюз. Отново емигрира в СССР (1928 г.–1930 г.). През 1929 г. е включен в състава на ЦК на БКП, а от 1930 г. до смъртта си е и негов секретар.\r\n1912 г.\r\nУмира Георги Митев Хаджитилев (архимандрит Теофилакт) - български духовник и обществен деец. Георги Хаджитилев е роден в Перущица през 1843 г. Участва в църковно-националното движение в Пловдивската епархия. През 1867 г. става свещеник и едновременно учителства в Перущица (1868-1879 г.). Участва в основаването и дейността на местния революционен комитет. След установяването на екзархийския митрополит Панарет в Пловдив (есента на 1872 г.) е въведен в иконом и определен за архиерейски наместник в Татар Пазарджик (днешен Пазарджик). Заподозрян от властите като “виновник в смущенията” (априлските събития 1876 г.), Хаджитилев е откаран в Цариград, където престоява в Одринския и Цариградския затвори. Освободен е по застъпничество на чужди наблюдатели; емигрира в Русия, откъдето се завръща с руските войски през 1877 г. Хаджитилев е сътрудник в Главната квартира на Действащата руска армия и на Гражданската канцелария на княз Вл. Черкаски. Участва в ръководството на организираното от комитетите “Единство” в Южна България. Привърженик е на Народната съединистка партия. До Съединението е народен представител в Областното събрание на Източна Румелия и е член на неговия Постоянен комитет (1879-1885 г.). След 1885 г. е избран за депутат в Общобългарското народно събрание. Заради русофилските си настроения емигрира в Турция през 1887 г. Хаджитилев е назначен за протосингел на екзарх Йосиф I до 1895 г. След смъртта на съпругата си приема монашество под името Теофилакт. Той е протосингел на Софийската митрополия, управител на Богословското училище в Самоков (от 1898 г. като архимандрит), а от 1904 г. е протосингел на Ловешката митрополия.За изготвянето на историческата справка на Агенция “Фокус” са използвани следните източници:", "date": "2017.10.30", "title": "Денят 30 октомври в българската история"}
{"url": "http://www.focus-news.net/news/2017/10/30/2451886/kzp-konstantin-raykov-shte-provede-priemna-za-grazhdani-vav-velingrad.html", "text": "Константин Райков, член на Комисията за защита на потребителите (КЗП), ще открие приемна за граждани във Велинград днес. Това съобщиха от пресцентъра на КЗП. Приемната ще работи между 10.00 часа и 12.00 часа и ще бъде позиционирана в Туристическия информационен център, който се намира на пл. “Свобода”. В откриването на приемната ще се включат и представители на местната власт. Гражданите ще имат възможността да отправят въпроси в сферата на потребителската защита и да подадат сигнали за конкретни нарушения.", "date": "2017.10.30", "title": "КЗП: Константин Райков ще проведе приемна за граждани във Велинград"}
{"url": "http://www.focus-news.net/news/2017/10/30/2451887/varna-mosv-organizira-mezhdunarodna-konferentsiya-posvetena-na-perspektivite-za-razvitie-na-chernomorskiya-region.html", "text": "Във Варна oт 10.00 часа в хотел „Черно море“ ще се проведе международна конференция „Перспективи за стратегическо развитие на Черноморския регион“ по повод Деня на Черно море. Това съобщиха от пресцентъра на МОСВ. Форумът ще представи политиките на МОСВ в областта на опазването на околната среда в Черноморския регион, инструментите за провеждането им и международното сътрудничество. Сред темите ще са и перспективите пред Черно море и свързания с него Дунавски регион в контекста на Българското председателство на Съвета на ЕС. Специално внимание ще бъде отделено на инвестиционните възможности и програмите за финансиране на екопроекти. \r\nВ конференцията ще участват кметове на Черноморски общини, областни управители, представители на ресорни министерства, учени, НПО и фирми. Ще присъстват дипломати от посолствата на страните по Букурещката конвенция за Черно море, както и делегация от Министерството на водите и горите на Румъния. Европейският комисар по околна среда, морски въпроси и рибарство Кармену Вела ще приветства участниците в специално видеопослание. Конференцията ще открият зам.-министърът на околната среда и водите Атанаска Николова и колегите ѝ Ирена Георгиева от Министерството на икономиката и Лъчезар Борисов от Министерството на туризма. \r\nВ рамките на деня на Черно море в 14.15 часа ще бъде открита новата сграда на Басейнова дирекция „Черноморски район“ и инспектиран ремонтът на българския океанографски кораб „Академик“, за който бяха отпуснати целеви средства. Гостите ще посетят в 15.30 часа и Висшето военноморско училище, където ще се запознаят с действащата Интегрирана информационна система за поддръжка управлението на бреговата зона (IISSCZM), финансирана по Финансовия механизъм на европейското икономическо пространство.\r\nОт 31 октомври от 1996 г., когато шестте черноморски страни подписват Стратегическия план за Черно море, последният ден на октомври се чества като Международен на Черно море.", "date": "2017.10.30", "title": "Варна: МОСВ организира международна конференция, посветена на перспективите за развитие на Черноморския регион"}
{"url": "http://www.focus-news.net/news/2017/10/30/2451888/denyat-30-oktomvri-v-svetovnata-istoriya.html", "text": "1990 г. - Китай обявява резултатите от преброяване, според което населението на страната е 1.13 милиарда души.\r\n1975 г. - принц Хуан Карлос поема ролята на държавен глава на Испания след заболяване на генерал Франсиско Франко.\r\n1961 г. - на о-в Нова Земя СССР извършва най-мощния взрив в историята – на водородна бомба.\r\n1952 г. - Англия провежда изпитание на своята първа атомна бомба.\r\n1938 г. радиопиесата \"Война на световете\" на режисьора Джордж Орсън Уелс е излъчена по радио CBS. Тя е по мотиви на романа на Хърбърт Уелс “Война на световете”, в който се описва нападението на Земята от извънземни пришълци. Радиопостановката е направена под формата на много реалистични новини и репортажи от мястото на събитието, което паникьосва слушателите, които мислят, че описанието на марсианското нашествие е действително.\r\n2015 г.\r\nС 285 гласа \"за\" и 281 \"против\" Европейският парламент обявява Едуард Сноудън за „защитник на човешките права“.\r\n2014 г.\r\nРусия и Украйна постигат споразумение за доставка на газа.\r\n2013 г.\r\nВисокопоставени американски дипломати и сътрудници на Белият дом провеждат среща с редица влиятелни еврейски организации в САЩ за да ги убедят да не изискват нови санкции срещу Иран.\r\n2012 г.\r\nУраганът „Сенди“ взима 70 човешки живота и нанася щети между 10 и 20 милиарда долара.\r\nВъв Вануату се провеждат парламентарни избори.\r\nПравителството на Бахрейн официално забранява демонстрациите и митингите на територията на страната.\r\n2011 г.\r\nПрезидентските избори в Киргизстан спечели Алмазбек Атамбаев.\r\n1998 г.\r\nСамолети на НАТО започват контролни полети над Косово.\r\nПрез септември 1990 г. Сърбия приема конституция, която премахва автономиите на областите Косово и Войводина и прекратява дейността на техните законодателни органи. Четири години по-късно в Косово започват откъслечни, а след това и систематични нападения срещу югославски полицаи и войници. През лятото на 1998 г. огромен брой косовски албанци са принудени да напуснат домовете си. През есента е сформирана Армията за освобождение на Косово (АОК), която на практика започва гражданска война в Косово. В отговор на 13 октомври 1998 г. НАТО взема решение за започване на въздушни атаки, които впоследствие са отложени, за да продължат дипломатическите усилия за разрешаване на кризата. Слободан Милошевич се съгласява да изтегли войските си от Косово в началото на 1999 г.\r\n1993 г.\r\nАзербайджан встъпва в ОНД (Общност на независимите държави).\r\nОбщността на независимите държави е създадена на 8 декември 1991 г., когато президентите на Русия, Беларус и Украйна подписват договора и приемат името ОНД. Общността на независимите държави (ОНД, на руски: Содружество Независимых Государств, СНГ) е конфедерация или съюз, състоящ се от 11 от 15-те държави от бившия Съветски съюз: Руска федерация, Украйна, Молдова, Беларус, Грузия, Армения, Азербайджан, Казахстан, Киргизстан, Узбекистан и Таджикистан. Литва, Латвия и Естония отказват да се присъединят, а Туркменистан прекъсва постоянното си членство на 26 август 2005 г.\r\n1991 г.\r\nВ Мадрид се открива Конференцията за мир в Близкия изток. Участват представители на Израел, Палестинската автономна власт, Йордания, Ливан, Сирия и Египет. Съпредседатели на конференцията са СССР и САЩ. Водят се преговори по въпроси като околната среда, бежанците, сигурността и контрола върху въоръженията и водните ресурси в Близкия Изток. Преговорите от Мадридския  процес продължават до 1996 г. и завършват безрезултатно.\r\n1990 г.\r\nОсновано е българско сдружение \"Хелзинкски наблюдател\". На 5 април 1992 г. \r\nза председател на \"Хелзинкски наблюдател\" е избран Румен Воденичаров.\r\nКитай обявява резултатите от преброяване, според което населението на страната е 1.13 милиарда души.\r\nЗа пръв път населението в Китай надхвърля 1 милиард души през 1982 г., според преброяване проведено тогава. През 2005 г. населението на континентален Китай достига 1,3 милиарда души. Политиката на контролирана раждаемост, която се прилага в страната от 25 години насам, отсрочва достигането на тази цифра с 4 години. Китайци са 21% от световното население.\r\n1981 г.\r\nСССР изстрелва автоматичния космически апарат Венера 13 с цел изследване на Венера.\r\n1980 г.\r\nСъс сключване на мирен договор приключва „Футболната война” - военнен конфликт между Салвадор и Хондурас.\r\n1975 г.\r\nПринц Хуан Карлос поема ролята на държавен глава на Испания след заболяване на генерал Франсиско Франко.\r\nХуан Карлос е роден през 1938 г. Той е от династията Бурбони. Внук на Алфонс XIII (1886-1941 г.). През 1969 г. Франко Баамонде го определя официално за свой бъдещ заместник. Хуан Карлос има голям принос за прехода на Испания от диктатура към демокрация.\r\n1967 г.\r\nЗа първи път съветски спътници осъществяват скачване и разкачване.\r\n1961 г.\r\nНа о-в Нова Земя СССР извършва най-мощния взрив в историята – на водородна бомба.\r\nВодородната (термоядрена) бомба е най-мощната бомба, взривявана някога по време на ядрени изпитания. Бомбата е конструирана в СССР от група физици под ръководството на академик Игор Курчатов. В групата на разработчиците влизат Андрей Сахаров, Виктор Адамски, Юрий Бабаев, Юрий Трунов и Юрий Смирнов. Бомбата е взривена на височина от 4 км над остров Нова Земя. Мощността й се равнява на 50 мегатонов тротилов еквивалент или близо 2500 пъти по-мощна от първата атомна бомба, взривена на 6 август 1945 г. над град Хирошима. Генерираната ударна вълна обикаля Земята три пъти. Ядрената гъба се издига на височина 64 километра, а от йонизацията на атмосферата радиовръзката на стотици километри от полигона прекъсва за час.\r\n1952 г.\r\nАнглия провежда изпитание на своята първа атомна бомба.\r\n1947 г.\r\nВ Женева е подписано Общото споразумение за митата и търговията (ГАТТ), целящо намаляване на митническите ставки и ограничаване на търговията в някои сфери. Влиза в сила на 1 януари 1948 г. Договарящите се страни си предоставят около 25 000 митнически отстъпки (концесии), засягащи една пета от световната търговия.\r\n1940 г.\r\nНа предизборен митинг в Бостън президентът на САЩ Франклин Рузвелт тържествено се заклева, че Америка по никакъв начин няма да участва във Втората световна война.\r\nФранклин Делано Рузвелт е американски политически и държавен деец. 32-ри президент на САЩ от Демократическата партия (1933–1945 г.). Единственият американски президент, преизбиран 4 пъти на най-високия държавен пост в страната. За излизане на САЩ от икономическата криза в криза на 20-те и началото на 30-те години на ХХ в. става инициатор на поредица от реформи, получили гражданственост под името \"Нов курс\". Установява дипломатически отношения със СССР (1933 г.). След избухването на Втората световна война 1939–1945 г. оказва подкрепа на държавите, окупирани от хитлеристка Германия. Един от инициаторите за създаването на антихитлеристката коалиция. Участва в срещите на \"тримата велики\" в Техеран 1943 г. и Ялта 1945 г.\r\n1938 г.\r\nРадиопиесата \"Война на световете\" на режисьора Джордж Орсън Уелс е излъчена по радио CBS. Тя е по мотиви на романа на Хърбърт Уелс “Война на световете”, в който се описва нападението на Земята от извънземни пришълци. Радиопостановката е направена под формата на много реалистични новини и репортажи от мястото на събитието, което паникьосва слушателите, които мислят, че описанието на марсианското нашествие е действително.\r\n1930 г.\r\nТурция и Гърция подписват договор за приятелство, решаващ двустранните териториални и други претенции на двете страни.\r\n1918 г.\r\nТурция подписва примирие и излиза от Първата световна война.\r\nСловакия се присъединява към Чехия, като се образува държавата Чехословакия.\r\nЧехословакия е република в Средна Европа, съществувала от 1918 г. до 1992 г. След Първата световна война в условията на революционен подем и разпадане на Австро-Унгария, е създадена независима Чехословашка република (28 октомври 1918 г.). През 1935 г. Е. Бенеш става президент на републиката. През март 1939 г. Германия окупира Чехия и създава протекторат Бохемия и Моравия; Словакия е провъзгласена за независима държава, а Е. Бенеш сформира емигрантско правителство в Лондон. На 9 май 1945 г. избухва Пражкото въстание; Чехословакия е освободена. След победата на Комунистическата партия в изборите през 1946 г. е сформирано правителство начело с К. Готвалд. На 9 май 1948 г. е приета нова конституция. От правителството са отстранени противниците на съвременния модел на управление и в Чехословакия е установено тоталитарно управление под ръководството на Чехословашката КП. През ноември 1989 г. в страната започват масови вълнения срещу тоталитарната власт. През 1990 г. е създадено правителство на демократичните сили; за президент е избран Вацлав Хавел. От 1990 г. до 1992 г. Чехословакия се нарича Чешка и Словашка федеративна република. На 1 януари 1993 г. държавата е разделена на 2 независими държави - Чехия и Словакия.\r\n1915 г.\r\nПо време на Първата световна война части на 7-а и 11-а пехотна дивизия преминават в настъпление и отхвърлят 122-а френска дивизия на десния бряг на р. Черна (Македония).\r\n1912 г.\r\nПо време на Балканската война войските на 1-а и 3-а армия излизат пред Чаталджанската позиция.\r\nБалканската война се води между Балканския съюз (България, Сърбия, Гърция и Черна гора) и Османската империя през 1912–1913 г. Една от целите на Балканския съюз е отнемането от Турция на областите Македония, Одринска Тракия и Северна Албания, които останали в пределите на Турция. Османската империя губи войната и според Лондонския мирен договор (1913 г.) е принудена да отстъпи териториите на запад от линията Мидия (Черно море) — Енос (Бяло море).\r\n1905 г.\r\nРуският император Николай II обнародва Октомврийския манифест, който дава ограничени избирателни права, създава законодателен парламент (Дума) и гарантира гражданските свободи. \r\nНиколай II (Николай Александрович Романов) e последният руски император; от династията Романови. Роден е на 18 май 1868 г., син е на Александър III. Заема престола на 20 октомври 1894 г. и абдикира на 2 март 1917 г. Проявява се като твърд и последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото управление Русия води неуспешната Руско-японска война (1904-1905 г.). Под натиска на силното либерално движение в Русия се съгласява на известни политически свободи (манифестът от 17 октомври 1905 г. стар стил). Активно съдейства за създаването на Антантата (1907 г.) и обуздаването на настъпателната политика на Германия в Европа и света. След избухването на Първата световна война е върховен главнокомандващ на руската армия (1915 г.). Принуден да абдикира след Февруарската революция. Арестуван е с цялото си семейство и интерниран отначало в Тоболск, а после - в Екатеринбург. На 16 срещу 17 юли 1918 г. е убит заедно с цялото му семейство.\r\n1270 г.\r\nЗапочва Осмият кръстоносен поход, организиран от Луи Девети. Походът има за цел подпомагането на останките от кръстоносните царства в Сирия, но е отклонен към Тунис. Там Луи Девети прекарва само 2 месеца, преди да умре.\r\nКръстоносните походи са военни походи, предприемани в защита на интересите и идеологията на католическата църква, за разширяване или защитаване позициите на католическата религия, за превземане или защитаване на земи, намиращи се под властта на враждебни към християнството владетели или народи или угрозата от завладяване от такива, за потъпкване на еретически движения, за разправа с непокорни на църквата или на отделни владетели хора, включително населението на цели области и държави. Особено важно място сред мотивите за предприемане на Кръстоносните походи заема т.нар. защита на Светите земи (Сирия, Палестина и Северна Африка), т.е. осигуряването на християнска власт над тях. Кръстоносците воюват предимно срещу арабите, включително маврите, турците - най-вече селджукските, различни езически народи - предимно тези от Прибалтика. В кръстоносните походи участват множество представители на рицарските ордени, като хоспиталиери, тамплиери, тевтонци и др.\r\nТочният брой на кръстоносните походи е неизвестен. Освен 9-те традиционно приемани като ,,големи\" се провеждат и множество малки походи, не само в Палестина, но и в Централна Европа и Испания, и са насочени не само срещу мюсюлмани, но и също срещу християнски еретици и лични врагове на папата и монарсите. Може да се каже, че кръстоносните походи продължават до Ренесанса и Реформацията, когато политическият и религиозен климат става твърде различен от този през Средновековието.На тази дата са родени: \r\n1960 г.\r\nРоден е Диего Армандо Марадона - аржентински футболист и треньор.\r\n1932 г.\r\nРоден е Луи Мал - френски режисьор. Получава католическо образование, а в последствие постъпва в Сорбоната да учи политически науки. Детското му увлечение по киното обаче предопределя през 1950 г. да продължи образованието си в Парижкия институт по кинематография. През 1953-1956 г. сътрудничи на Жак Ив Кусто при заснемането на “Светът на мълчанието” (1956 г.), асистент е на Бресон. С трилъра “Асансьор на ешафода” (1957 г.) става един от предшествениците на “новата вълна”. Снима филми в Тайланд и Индия, от 1977 г. работи в САЩ. Режисьор е на “Любовниците” (1958 г.), “Зази в метрото” (1960 г.), “Частен живот” (1962 г.), “Блуждаещ огън” (1963 г.), “Вива, Мария!” (1965 г.), “Крадецът” (1967 г.), “Калкута” (1968 г.), “Сърцебиене” (1971 г.), “Площадът на републиката” (1972 г.), “Човечно, много човечно” (1973 г.), “Лакомб Люсиен” (1974 г.), “Черната луна” (1975 г.), “Прелестното момче” (1977 г.), “Атлантик сити” (1980 г.), “Моята вечеря с Андре” (1981 г.), “Закачки” (1984 г.), “Заливът Аламо” (1985 г.), “В страната на Бога” (1986 г.), “В търсене на щастието” (1986 г.), “Милу през май” (1990 г.), “Загуба” (1992 г.), “Вредата” (1993 г.), “Ваня от 42-а улица” (1994 г.). Постига личен творчески триумф при снимането на автобиографичния филм “Сбогом, момчета!” (1987 г.). Умира на 23 ноември 1995 г.\r\n1885 г.\r\nРоден е Езра Уестън Луумис Паунд - американски поет, музикант и критик, представител на модернисткото движение от началото на 20-те години на XX век. Името му се свързва с „Изгубеното поколение”.\r\n1873 г.\r\nРоден е Франциско Индалесио Мадеро - мексикански политик, президент на Мексико (1911 г.). Учи в Мексико, Франция, САЩ. Политическата си кариера започва през 1904 г. Той е един от ръководителите на Мексиканската революция (1910-1917 г.). Обявява се против засиленото влияние на чуждестранния капитал. Убит е на 22 февруари 1913 г. в резултат на контрареволюционен преврат.\r\n1839 г.\r\nРоден е Алфред Сисле - френски художник от английски произход, представител на импресионизма. Учи в Париж в ателието на Ш. Глейр (1861-1863 г.), където се сближава с К. Моне, О. Реноар и Ф. Базил. Изпитва влиянието на К. Коро. Творчеството на Сисле включва предимно пейзажи от околностите на Париж и природата на Ил дьо Франс. Неговите творби са “Малък площад в Аржантьой” ( 1872 г.), “Мраз в Лувесиен” ( 1873 г.) и др. Умира на 29 януари 1899 г.\r\n1817 г.\r\nРоден е Херман Франц Мориц Коп - немски химик, професор. Изследва зависимостта на физичните свойства на органичните съединения от техния състав. Автор е на много трудове: “За специфичното тегло в химическите съединения”, “Въведение към кристалографията” и др. Най-важно съчинение: “История на химията” (1843-1847 г.).\r\n1751 г.\r\nРоден е Ричард Бринсли Бътлър Шеридан - английски драматург, театрален и обществен деец, ирландец по произход. Учи юридически науки. От 1780 г. до 1812 г. е член на Парламента и лидер на радикалното крило на вигите. От 1776 г. до 1809 г. е ръководител на театър “Дръри Лейн”. Автор е на комедиите “Съперници” (1775 г.), “Училище за злословие” (1777 г.), “Разходка в Скарбъро” (1777), “Критик” (1779), на трагедията “Писаро” (1799). Шеридан обогатява традициите на английската комедия от епохата на Реставрацията (У. Конгрив, Дж. Фаркър и др.).\r\n1735 г.\r\nРоден е Джон Адамс - американски политик; вторият президент на САЩ. Джон Адамс завършва Харвард през 1755 г. Работи като юрист в родния си град. През 1776 г. е председател на Континенталния съвет и член на Комитета за декларацията за независимост. През 1780 г. е във Франция и Нидерландия, където уговаря заем от $1 400 000 за САЩ. През 1782 г. участва в преговорите с Великобритания, а през 1783 г. подписва мирния договор в Париж, с който е призната независимостта на САЩ. Между 1785 г. и 1788 г. е посланик на САЩ във Великобритания. През 1789 г. е избран за вицепрезидент. През 1796 г. е избран за президент и след един мандат се оттегля в родния си град. Джон Адамс умира през 1826 г.На тази дата умират: \r\n2009 г.\r\nУмира Клод Леви-Строс – френски антрополог, създател на френския структурализъм.\r\n1956 г.\r\nУмира Пио Бароха-и-Неси - испански писател, представител на т. нар. \"поколение на 1898 г.\". Създава около 100 романа, групирани в цикли. Автор е на трилогиите: \"Земята на баските\" (1900-1909 г.), \"Фантастичен живот\"( 1901-1906 г.) \"Борба за съществуване\"(1904 г.). Романите от късния му период са \"Градове\" (1920 г.), \"Агонията на нашето време\" ( 1926 г.), \"Спомени за човека на действието\" (1913-1935 г.) и др. От 1936 г. до 1939 г. е в емиграция, по това време създава \"Последният кръг на живота\", т. 1-7.\r\n1953 г.\r\nУмира Имре (Емерих) Калман - унгарски оперетен композитор. Роден е на 24 октомври 1882 г. в Шпофок. Живее и работи във Виена. Автор на популярните оперети “Царицата на чардаша” (“Силва”, 1916 г.), “Баядерка” (1921 г.), “Графиня Марица” (1924 г.), “Принцесата на цирка” (1926 г.) и др. Музиката му е свързана с унгарската фолклорна традиция.\r\n1928 г.\r\nУмира Робърт Ленсинг - американски държавник. Робърт Ленсинг е роден през 1864 г. Той е специалист по международно право. През Първата световна война е държавен секретар на САЩ и е един от най-близките съветници на Т. Уилсън. След края на войната придружава президента в Париж, където полага усилия да смекчи тежките условия, поставени в договорите за мир. Ленсинг издава мемоари в 2 тома, от които става явно, че е предвиждал за България връщане на земите, които тя е завоювала през Балканската война, заедно с Добруджа.\r\n1923 г.\r\nУмира Андрю Бонар Лоу - английски политик. Лидер на Консервативната партия. Един от британските делегати на Парижката мирна конференция, провела се след края на Първата световна война.\r\n1918 г. \r\nУмира граф Ищван Тиса - унгарски политик. Роден е на 22 април 1861 г. Застъпник за запазване на дуалистичната австро-унгарска монархия. През 1903-1905 г. и 1913-1917 г. е министър-председател. Убит е от фронтоваци по време на Първата световна война като един от главните виновници за тази война.\r\n1910 г.\r\nУмира Анри Жан Дюнан - швейцарски филантроп, пацифист и книжовник. Анри Жан Дюнан е роден през 1828 г. Присъства на битката при Солферино, след което развива дейност за основаване на сдружение \"Червен кръст\". Благодарение на Дюнан през 1863 г. в Женева е свикана международна конференция, която изработва Женевската конвенция от 22 август 1864 г. за подпомагане на ранените във война. Анри Жан Дюнан е първият носител на Нобелова награда за мир (1901 г.). Дюнан е автор на няколко съчинения.\r\n1898 г.\r\nУмира Яков Петрович Полонски - руски поет. Яков Полонски е роден през 1819 г. Завършва Юридическия факултет на Московския университет през 1844 г. Първия си сборник със стихове - \"Гами\", издава през 1844 г. През 1846-1851 г. живее в Тифлис (Тбилиси), където работи като чиновник. От 1851 г. живее в Петербург, редактира списание \"Руска дума\" (1859-1860 г.). Служи в Комитета по външна цензура в Съвета на Главното управление по печата (1860-1896 г.).\r\n1823 г.\r\nУмира  Едмонд Картрайт - английски механик, изобретател на механичния тъкачен стан. След завършване на Оксфордския университет (1764 г.) известно време е селски свещеник. Изобретява и патентова (1785 г.) тъкачен стан с крачно задвижване (совалката се прехвърля ръчно). Усъвършенства този стан (1786 г.) и успява да механизира всички основни операции на ръчното тъкане. През 1783 г. построява в Донкастър (Йоркшир) фабрика с 20 стана, а по-късно (1789 г.) монтира парна машина за тяхното задвижване. Тъкачният стан на Картрайт получава широко разпространение в текстилната промишленост след няколко усъвършенствания от други изобретатели (1813 г., 1822 г.).За изготвянето на историческата справка на Агенция “Фокус” са използвани следните източници:", "date": "2017.10.30", "title": "Денят 30 октомври в световната история"}
{"url": "http://www.focus-news.net/news/2017/10/30/2451889/nimh-oranzhev-kod-za-silen-vyatar-e-v-sila-za-17-oblasti-na-stranata-v-ostanalite-kodat-e-zhalt.html", "text": "Оранжев код за силен вятър е в сила за 17 области на страната, в останалите кодът е жълт. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Оранжев е кодът за областите: Видин, Монтана, Враца, Плевен, Ловеч, Габрово, Велико Търново, Русе, Разград, Търговище, Силистра, Добрич, Варна, Шумен, Сливен и Ямбол. Прогнозата е, че там ще духа силен, на пориви бурен запад–северозападен вятър със средна скорост 15 - 20 м/с и пориви до 25 - 28 м/с. Оранжевият код означава, че времето е опасно. От НИМХ препоръчват на хората да бъдат готови за повече проблеми, структурни повреди, изкоренени дървета и риск от наранявания от летящи предмети. Възможни са смущения в електроснабдяването. Жълт е кодът за София-област, София-град, Пловдив, Перник, Благоевград, Пазарджик, Смолян, Хасково, Кюстендил, Кърджали и Стара Загора. Прогнозата е, че ще духа силен, на пориви бурен запад–северозападен вятър със средна скорост 12 - 17 м/с и пориви до 20 - 22 м/сек. Жълтият код означава, че времето е потенциално опасно. От НИМХ препоръчват на хората да бъдат внимателни за летящи във въздуха предмети. Синоптиците посочват, че по тази причина са възможни локални нарушения на обичайните дейности на открито.", "date": "2017.10.30", "title": "НИМХ: Оранжев код за силен вятър е в сила за 17 области на страната, в останалите кодът е жълт"}
{"url": "http://www.focus-news.net/news/2017/10/30/2451890/sofiya-negovo-preosveshtenstvo-melnishki-episkop-gerasim-shte-oglavi-sveta-liturgiya-v-katedralniya-hram-sv-nedelya.html", "text": "Днес, когато Църквата почита св. крал Стефан Милутин, столичната митрополитска катедрала „Св. Неделя” празнува своя втори храмов празник. Това съобщиха от пресцентъра на Св. Синов на БПЦ. По този повод с благословението на Негово Светейшество Неофит, митрополит Софийски и патриарх Български, светата Литургия ще оглави Негово Преосвещенство Мелнишки епископ Герасим, секретар на Св. Синод на БПЦ. Начало на литургията от 9.00 часа. Светите мощи на краля-светец вече 557 г. се намират в София. Днес те се покоят в столичната катедрала, поставени в дърворезбена рака в югоизточната част на храма. Мощите са нетленни и чудотворни.\r\nПо време на 42-годишното си управление свети крал Стефан Милутин изградил повече от 40 църкви. Построил църкви в “Хилендар”, Йерусалим, Цариград, София и Солун. Покрил своята държава с църкви и манастири, от които най-хубави били “Грачаница” (до Прищина) и Банскиян манастир “Св. Стефан”. Щедро подпомагал манастирите, та да бъдат те огнища на православна духовност и просвета. Крал Стефан Урош II Милутин починал на 30 октомври 1321 г. и Църквата скоро го канонизирала за светец. \r\nПрез 1460 г. нетленното му тяло било пренесено в София и положено в старинния храм „Св. Пантелеймон” (на неговото място днес е Богословският факултет), където се съхранявало до 1842 година. За да опазят св. мощи от поругаване при навлизането в София на войските на Видинския паша Пазвантоглу, храмовото духовенство ги пренесло в Люлинския манастир „Св. Кирил и Методий” (над кв. \"Горна баня\"). През 1863 г. ковчегът с мощите е пренесен от там и положен в храм „Св. Неделя”, поради което дълго време храмът бил наричан от софиянци „Св. Крал”.", "date": "2017.10.30", "title": "София: Негово Преосвещенство Мелнишки епископ Герасим ще оглави света Литургия в катедралния храм „Св. Неделя”"}
{"url": "http://www.focus-news.net/news/2017/10/30/2451891/pregled-na-osnovnite-temi-v-dobrudzhanskiya-pechat.html", "text": "„Добруджанци изнесоха урок по родолюбие“, с това заглавие на първа страница излиза днес вестник „Нова добруджанска трибуна“. Темата е за провелия се през уикенда протест в Генерал Тошево срещу добива на шистов газ в региона. Независимо от лошото време стотици хора от Добричка и Варненска област са се присъединили към протестиращите, за да изразят своята съпричастност. Преди да започне общественото обсъждане в залата на общината земеделците от региона са излезли с тежка техника на главната улица на града. Община град Добрич организира конкурс за изработване на коледна картичка, съобщава изданието. В конкурса могат да участват ученици от I до IV клас. Срокът за предаване на картичките е до 27 ноември. Победителите ще бъдат обявени на 1 ноември. „Дуетът Росица Бояджиева и Николай Темнисков – „Български изпълнителски феномен“, съобщава всекидневникът. На 2 ноември дуетът ще солира на Духов оркестър град Перник. Дуетът има много почитатели не само в Добрич и страната, но и в Европа. Предстои негов концерт в Добрич, на който ще бъдат изпълнение творби на Ценко Минкин, Стоян Бабеков, проф. Симо Лазаров и Александър Видлишки. „Тошевци с ултиматум към „Русгеоком“ да напуснат общината“, съобщава на първа страница другият регионален вестник „Добруджанска трибуна“. Заявено е било, че 50 000 румънци са готови да се присъединят към протеста, защото водоносния слой е един и същ в Северна и Южна Добруджа. Залата в общината е била препълнена от добруджанци, събрали се да защитят своята земя. „Община Добрич е сред 48 общински администрации, които въвеждат модела CAF – Обща рамка за оценка“, съобщава изданието. Общината участва в проект, който се изпълнява от Института по публична администрация с финансовата подкрепа по Оперативна програма „Добро управление“. Общата рамка е инструмент за цялостно управление на качеството в публичния сектор. Така администрацията се стреми към усъвършенстване на силните страни набелязване на мерки за подобряване на цялостната дейност. От спортната страница – „Добруджа 07“ се поздрави с успех в Кърджали“. Мъжкият волейболен отбор е взел първа есенна победа като гост в Суперлигата на България. Носителят на Купата на страната се е наложил с 3-2 гейма срещу отбора на „Арда“. Във всички отделни части избраниците на треньора Петър Пенев са надделели.", "date": "2017.10.30", "title": "Преглед на основните теми в добруджанския печат"}
{"url": "http://www.focus-news.net/news/2017/10/30/2451892/varna-narodniyat-predstavitel-ot-pp-gerb-neli-petrova-organizira-priemna-za-grazhdani.html", "text": "Народният представител от ПП ГЕРБ – Варна Нели Петрова ще има приемен ден за граждани днес. Това съобщиха от пресцентъра на ПП ГЕРБ – Варна. Тя ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1 във Варна. Записвания могат да се правят на тел. 052/ 600 015.", "date": "2017.10.30", "title": "Варна: Народният представител от ПП ГЕРБ Нели Петрова организира приемна за граждани"}
{"url": "http://www.focus-news.net/news/2017/10/30/2451893/stara-zagora-na-ofitsialna-tseremoniya-shte-badat-nagradeni-pobeditelite-v-konkursa-za-ese-obshtuvaneto-e-moeto-ezhednevie.html", "text": "Общо 88 творби участваха в тазгодишния Национален младежки конкурс за есе с международно участие „Общуването е моето ежедневие”, съобщиха от пресцентъра на Община Стара Загора. Награждаването на отличените ще се състои от 13.30 часа днес в къщата музей „Гео Милев”. Организатори на конкурса са Община Стара Загора, Народно читалище „Родина 1860\" - Стара Загора, клуб „Млад писател” и вестник „Teen’s paper”.\r\nТемата на конкурса е заинтригувала млади хора от България, Македония и Русия. За участие са изпратени 65 произведения от България, 2 творби на турски език, 7 материала от съседна Македония и 14 есета от Русия. \r\nСпоред статута на конкурса чуждоезичните материали са били оценявани от съответни журита, за които езикът е роден (майчин), за есетата на турски - жури от СНЦ „Етносвят България”, руските - от жури от Руски културно-информационен център, София. Оценяването на есетата от Македония е било поверено на Митко Гогов – млад писател и художник от Скопие.\r\nЖури в състав: акад. Кирил Назъров, писател и драматург - председател и членове: Даниела Стоева, преподавател по български език и литература и Димитър Никленов, писател и драматург, оценява творбите на български език.\r\nУчастниците в конкурса тази година са от София, Плевен, Пловдив, Дряново, Враца, Силистра, Провадия, Поморие, Бургас, Монтана, Димитровград, Кърджали, Карлово, Раднево, Кюстендил, Свиленград, Казанлък, Кресна, Русе, Стара Загора, Попово, Шумен и др. Във всяка категория творбите са разделени на две възрастови групи - до 13 години и от 14 до 18 години.", "date": "2017.10.30", "title": "Стара Загора: На официална церемония ще бъдат наградени победителите в конкурса за есе „Общуването е моето ежедневие”"}
{"url": "http://www.focus-news.net/news/2017/10/30/2451894/zhelyo-boychev-bsp-rabotata-na-pravitelstvoto-dava-mnogo-vazmozhnosti-za-vnasyaneto-na-vot-na-nedoverie.html", "text": "Работата на правителството дава много възможности за внасянето на вот на недоверие. Парламентарната ни група ще обсъди тактиката по подготвянето и внасянето му. Това каза зам.-председателят на ПГ на БСП Жельо Бойчев в предаването „Здравей, България” по Нова телевизия. „Това е най-сериозният инструмент, който парламентът дава на една опозиция, така че ще имаме и разговори с останали партньори, за да видим дали можем да потърсим подкрепа в рамките на това Народно събрание. Ще прецентим и точното време, тъй като един вот на недоверие трябва да бъде много сериозно аргументиран и като мотиви за искане и като дебат в зала”, обясни Бойчев.\r\n„ГЕРБ ги е страх от това, че БСП по много категоричен начин се заяви като алтернатива”, допълни той.\r\nБойчев заяви, че левицата не лъже и всичко, което изнася като информация, са факти.", "date": "2017.10.30", "title": "Жельо Бойчев, БСП: Работата на правителството дава много възможности за внасянето на вот на недоверие"}
{"url": "http://www.focus-news.net/news/2017/10/30/2451895/v-unss-shte-badat-predstaveni-tri-balgarski-proekta-spechelili-finansirane-ot-globalnata-initsiativa-pmi-impact-za-podkrepa-na-proekti-sreshtu-nezakonnata-targoviya.html", "text": "Университетът за национално и световно стопанство (УНСС), Институтът за пазарна икономика (ИПИ) и Центърът за изследване на демокрацията (ЦИД) организират пресконференция по повод официалното представяне на три български проекта, спечелили финансиране от глобалната инициатива PMI Impact за подкрепа на организации при разработването и изпълнението на проекти срещу незаконната търговия и свързаните с нея престъпления. Това съобщиха от пресцентъра на УНСС. Пресконференцията ще се проведе от 10.30 часа в Голяма конферентна зала на УНСС (1700 София, Студентски град, ул. „8-ми декември”). На нея са поканени официални лица от Министерството на вътрешните работи и Агенция „Митници”.\r\nПроф. Димитър Димитров, декан нa факултета „Икономика на инфраструктурата”, ще представи проекта на УНСС „Идентифициране на риска от контрабанда и фалшифициране (анализ на бизнес процесите и пространствения аспект)”. \r\nПетър Ганев, старши икономист от ИПИ, ще запознае присъстващите с проекта „Право и икономика на незаконната търговия с тютюневи изделия в България“.\r\nАтанас Русев и Тихомир Безлов от ЦИД ще представят проекта „Незаконната търговия с тютюневи изделия и Балканския маршрут: преодоляване на институционалните слабости и корупцията“, който изследва движещите сили на незаконната търговия с тютюн в България, Италия, Гърция и Румъния. \r\nPMI IMPACT е инициатива, която подкрепя публични, частни и неправителствени организации за разработване и изпълнение на проекти в областта на борбата с незаконната търговия и свързаните с нея престъпления като корупция, организирана престъпност и пране на пари. Инициативата е стартирана през 2016 г. oт Филип Морис Интернешънъл (ФМИ) със специално създаден фонд в размер на 100 милиона долара, който се разпределя под формата на безвъзмездна финансова помощ чрез три кръга на финансиране. Оценяване на кандидатурите се извършва от независим Експертен съвет, чийто членове са международно признати професионалист от областта на правото, борбата с корупцията, организираната престъпност и незаконната търговия.", "date": "2017.10.30", "title": "В УНСС ще бъдат представени три български проекта, спечелили финансиране от глобалната инициатива PMI Impact за подкрепа на проекти срещу незаконната търговия"}
{"url": "http://www.focus-news.net/news/2017/10/30/2451896/georgi-cholakov-vas-s-boyko-borisov-po-rabota-shte-se-zapoznaya-i-nyama-nishto-losho-horata-da-se-poznavat-no-bez-da-se-preskachat-normite.html", "text": "С Бойко Борисов по работа ще се запозная и няма нищо лошо хората да се познават, но без да се прескачат нормите. Това каза в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2” председателят на ВАС Георги Чолаков, съобщиха от екипа на предаването. Беновска приветства госта си в студиото си и го призова да внимава с мината, която може да настъпи при встъпването си в длъжност на председател на ВАС и член по право на ВСС. Чолаков обеща да внимава много и на въпроса кои са мините на магистратите – контактите с властта? Той каза, че магистратите нямат контакт с властта, защото делата са основно актове на министри и органи на местна власт и подчерта, че те са страни в производството наравно с гражданите. Беновска иронично попита вярно ли е това и дали не правят компромиси за властимащите. Чолаков потвърди и каза, че няма да правят, защото магистратурата трябва да е еднакво отдалечена от двете страни на процеса. „Така ще кажете! Ще успеете ли?”, попита водещата. Председателят на ВАС каза, че има време и гарантира това, което казва, защото никога не е бил в контакт с никакви политически сили. На въпроса дали познава Бойко Борисов, Чолаков отговори лаконично с „не”, а от министрите познава Десислава Танева още от времето, когато е работел като адвокат в Сливен. Беновска попита има ли нещо лошо в това хората да се познават, защото в момента тече битка от страна на БСП срещу ГЕРБ, че познати, приятели и родните недоказано, са назначени протекционистки от видни членове на ГЕРБ, и няма ли да е по-добре да се познават с премиера. Чолаков отговори, че след стъпване в длъжност във ВАС ще му се наложи да се запознае с Бойко Борисов и няма нищо лошо хората да се познават, но без да се прескачат нормите.\r\nОтносно раздела „Отношения с медиите” в концепцията на председателя на ВАС Беновска попита кое е иновативното и кое е безопасното в общуването с медиите или не се търси безопасност. Чолаков каза, че не търси нищо безопасно, даже напротив – иска да „отвори” съда, за да е ясно какво се случва там и какви са мотивите за взетите решения. Беновска попита как и какво ще се разкрие? Председателят на ВАС отговори, че ще бъдат ясни относно процедурите, по които се гледат делата, защо определен състав гледа конкретно дело, как се сформира съставът и как и защо е постановен съответният акт. Всичко това ще се прави с ясни правила, които ще бъдат качени в интернет и всичко ще е публично. Това ще се обсъжда след встъпването му в длъжност. В петък е излязъл указът на президента, с който се назначава за председател на ВАС за 7 години, но все още не е изтекъл мандатът на сегашния председател Колев. След 22 ноември Чолаков ще встъпи в длъжност и смята да проучи какво е състоянието на съда. Беновска попита госта си защо ще се бори срещу авторитарния стил на Колев, визирайки негово изказване по друга медия. Чолаков обясни, че няма да се бори, а ще промени стила – Колев е спазвал закона стриктно, но не се е вслушвал в становището на колектива. Председателят на ВАС потвърди наличието на риск „да му се качат на главата”, но според него, когато всичко е по правилата и е последвало обсъждане – не би следвало да има проблеми. \r\nПри първото си изслушване на въпрос на Сотир Цацоров за прокуратурата Чолаков е изказал мнение, че тя трябва да остане в съдебната система и е много важно да се реши какво се цели с нейното изваждане от системата – повече контрол върху актовете ѝ? Към момента те подлежат на съдебен контрол с изключение на 2 акта, но ако се цели контрол и те могат да бъдат поставени. Според него прехвърлянето на прокурорите и следователите към изпълнителната власт би поставило под съмнение тяхната независимост. На въпроса на Беновска от какво биха били зависими ако са към изпълнителната власт Чолаков отговори, че те няма да бъдат независими, ако са назначавани и уволнявани от министрите, а в момента има гаранции за тяхната независимост - инспекторат и ВСС. Водещата припомни, че е имало съпротива срещу промените в закона за съдебната власт магистратите да декларират участието си в НПО и сдружения и попита Чолаков дали е масон. Той категорично отговори, че не е, но смеейки се каза, че членува във взаимоспомагателна каса в Сливен, от която получава кредити, и в Съюза на юристите в България. Беновска попита госта си дали прикрива нещо финансово. Чолаков каза, че всичко, което притежава, и по което е задължен, е декларирано и го прави ежегодно. Водещата попита за цесията от 50 хиляди лева. Той обясни, че става въпрос за договор за заем, който е сключил с един човек още когато е бил нотариус и към края на падежа същият му предлага да прехвърли свои вземания по 10 предварителни договора, вместо да му върне парите. Чолаков обясни, че изкарват това, защото не са видели друго. Той коментира и подозренията, че е кандидат на Георги Колев като обясни, че е номиниран от 59 съдии на ВАС, която би означавало, че Колев има власт над 2/3 от съдиите във ВАС, ако той наистина е негова кандидатура.\r\n„Как ще работите - тримата по право – гл. прокурор Цацаров, председателят на ВКС и Вие? Как ще работите с първия по право Лозан Панов, който не крие своята политическа ориентация, произнася речи в зала „Тържествена” на съдебната палата, води тук Маковей и Кьовеши, мъчи се да изобличи, че Борисов се меси в правосъдието? Познавате ли го?”, попита Беновска. Чолаков каза, че се познават и заедно са станали върховни съдии през 2012 година – Чолаков е спечелил външен конкурс, а Панов вътрешен. Работили са съвместно до момента, в който Панов е станал председател на ВКС, но сега се виждат единствено когато се събират за съвместни тълкувателни решения на ВКС и ВАС. Беновска попита госта си подкрепя ли идеята председател на ВКС да се занимава с политическа дейност. Чолаков заяви, че нито един магистрат не трябва да се занимава с политика, защото тя няма място в съдебната зала. Водещата припомни, че ВКС ще сезира КС против създаването на специализирани съдилища и помоли госта си за мнение по казуса. Председателят на ВАС каза, че има такова съдилище – Специализираният наказателен съд и това, което сезират е, че делата за съответните престъпленията следва да преминат от общите към специализираните съдилища и това не касае ВАС, а всичко зависи от законодателя, но според него липсва такава забрана в конституцията. „Трябва ли да се финансират магистратите от извъневропейски източници на средства?”, попита водещата. Чолаков бе категоричен, че не трябва.\r\nБеновска подари по традиция здравата, българска, червена ябълка на госта си Георги Чолаков и подчерта, че ще я следи да не изгние. Председателят на ВАС обеща в най-скоро време да сподели инициатива, която да се осъществи съвместно с двете медии, и подари книгата „Три ябълки паднаха от небето”. От своя страна Беновска подари интервюто си с Ахмед Доган от 1992 година преиздадено през 2016 година, както и тениската на предаването с въпроса „Защо наистина бихте искали да сте председател на ВАС?”. Чолаков отговори, че има силата, желанието и подкрепата на колегите си да се справи.\r\nТака завърши разговорът на Илиана Беновска с Георги Чолаков на 29 октомври 2017 година в седмичното обзорно политическо предаване „Беновска пита” по „Канал 3” и „Радио К2”", "date": "2017.10.30", "title": "Георги Чолаков, ВАС: С Бойко Борисов по работа ще се запозная и няма нищо лошо хората да се познават, но без да се прескачат нормите"}
{"url": "http://www.focus-news.net/news/2017/10/30/2451897/zapochva-dezinfektsiya-na-navodnenite-minalata-sedmitsa-rayoni-v-burgasko.html", "text": "Започва дезинфекция на наводнените миналата седмица райони в Бургаско. \"Тя започва в 8 ч., осигурили сме четири екипа\". Това каза кметът на Бургас Димитър Николов в предаването \"Тази сутрин\" по бТВ. Дезинфекция ще се извършва във вътрешни помещения, дворове, улици и местата, където в момента се изхвърлят отпадъците, трябва да бъдат събрани и труповете на животни, уточни Николов.Възстановителните дейности след потопа продължиха с пълна сила през почивните дни. Екипите бяха концентрирани главно върху отводняването, почистването и неотложното възстановяване на повредената инфраструктура. Готов е списъкът със семействата, на които община Бургас ще помогне със строителни материали за ремонт на домовете и за нова бяла техника.\r\nРаботи се по възстановяване на пътя Бургас – Средец, каза управителят на Бургаска област Вълчо Чолаков. Той благодари на доброволците, които се включиха във възстановяването на наводнените райони.\r\nИздирването на изчезналата жена от Черни връх не дало резултат. Състоянието на мъжа ѝ, който беше откаран в болница с инсулт, се подобрява, каза още областният управител.", "date": "2017.10.30", "title": "Започва дезинфекция на наводнените миналата седмица райони в Бургаско"}
{"url": "http://www.focus-news.net/news/2017/10/30/2451898/mvr-trima-sa-zaginali-a-12-sa-raneni-pri-katastrofi-v-stranata-prez-izminaloto-denonoshtie.html", "text": "Трима са загинали, а 12 са ранени при 12 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са регистрирани 84 леки пътни инциденти, при които няма загинали и пострадали.\r\nОт началото на годината при инциденти на пътя са загинали 534 души и са пострадали 7161.", "date": "2017.10.30", "title": "МВР: Трима са загинали, а 12 са ранени при катастрофи в страната през изминалото денонощие"}
{"url": "http://www.focus-news.net/news/2017/10/30/2451899/sofiya-vavezhda-se-vremenna-organizatsiya-na-dvizhenieto-zaradi-provezhdane-na-sabitie-na-bul-kn-mariya-luiza.html", "text": "Въвежда се временна организация на движението заради събитие в хотел Рамада София на бул. „Кн. Мария Луиза”, съобщиха от пресцентъра на Столична община. От 15.00 часа до приключване на приема се забранява престоят и паркирането на пътни превозни средства, с изключение на автомобилите на гостите поканени на приема, както следва: \r\n- по западното локално платно на бул. „Кн. Мария Луиза” между ул. „Струга” и ул. „Клокотница”; \r\n- по ул. „Клокотница” между бул. „Кн. Мария Луиза” и ул. „Кн. Борис І”.", "date": "2017.10.30", "title": "София: Въвежда се временна организация на движението заради провеждане на събитие на бул. „Кн. Мария Луиза”"}
{"url": "http://www.focus-news.net/news/2017/10/30/2451900/sliven-obshtinskite-savetnitsi-ot-gerb-galina-vuchkova-i-georgi-nikolaev-organizirat-priemni-za-grazhdani.html", "text": "Общинските съветници от ГЕРБ - Сливен Галина Вучкова и Георги Николаев организират приемни за граждани днес. Това съобщиха от пресцентъра на ПП ГЕРБ. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. Приемното време на общинските съветници ще бъде от 9.30 до 16.30 часа. Предварително записване се прави на тел. 044/63 32 23.", "date": "2017.10.30", "title": "Сливен: Общинските съветници от ГЕРБ Галина Вучкова и Георги Николаев организират приемни за граждани"}
{"url": "http://www.focus-news.net/news/2017/10/30/2451901/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството. Във връзка с подмяна на пожарен хидрант до бл. 458 жк. „Младост“ 4, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: бл. 439, бл. 458, бл. 425. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 439 ъгъла с бл. 458.\r\nВъв връзка с изпълнение на инвестиционен проект за реконструкция на уличен водопровод на ул. „Охрид“ кв. „Банишора“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Охрид“ от ул. „Свищов“ до ул. „Калофер“; по ул. „Свищов“ от ул. „Козлодуй“ до ул. „Охрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Карлово“ ъгъла с ул. „Охрид“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изграждане на сградно водопроводно отклонение на бул. „Лазар Михайлов“, кв. „Бенковски“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: бул. „Лазар Михайлов“ от ул. „Северна“ до Северна скоростна тангента. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Лазар Михайлов“ ъгъла с ул. „Северна“.\r\nВъв връзка с подмяна на сградно водопроводно отклонение на ул. „Ивето“, с. Владая, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Ивето“, ул. „Челадинка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивето“, ул. „Челадинка“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/30/2451902/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен в митрополитската катедрала „Св. Неделя” Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2017.10.30", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/10/30/2451903/vezhdi-rashidov-ot-gerb-shte-uchastva-v-generalnata-konferentsiya-na-yunesko-v-parizh.html", "text": "Председателят на Комисията по културата и медиите в Народното събрание Вежди Рашидов ще участва в започващата днес в Париж 39-та сесия на Генералната конференция на ЮНЕСКО. Това съобщиха от пресцентъра на ПП ГЕРБ. В дневния ред на форума са включени теми от сферата на образованието, науката, културата и комуникациите, като специално внимание ще бъде отделено на напредъка по прилагането на Стратегията на ЮНЕСКО за опазване на културните паметници.\r\nПо време на визитата си в Париж Вежди Рашидов ще има срещи във френския Сенат с г-жа Катрин Морен-Дезайи, председател на Комисията по култура, и със сенатор Лоик Ерве, председател на групата за приятелство с България.", "date": "2017.10.30", "title": "Вежди Рашидов от ГЕРБ ще участва в Генералната конференция на ЮНЕСКО в Париж"}
{"url": "http://www.focus-news.net/news/2017/10/30/2451904/pazardzhik-edin-chovek-e-zaginal-a-mlada-zhena-e-v-tezhko-sastoyanie-sled-katastrofa-na-patya-mezhdu-selata-bratanitsa-i-vetren-dol.html", "text": "Един човек е загинал, а млада жена е в тежко състояние след катастрофа на пътя между селата Братаница и Ветрен дол. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че водач на лек автомобил „БМВ“ е загубил управлението над автомобила и се е блъснал в крайпътно дърво. „В резултат на тежкия удар водачът е починал на място, младата жена возеща се до него е в тежко състояние. На мястото незабавно са изпратени автопатрули на сектор „Пътна полиция“ при ОДМВР - Пазарджик и РУ - Септември, „Спешна помощ“ и аварийно-спасителен екип на пожарната. Извършен е оглед от дежурна група при полицейското управление в Септември“, добави Стоянов.\r\nВаня НИКОЛОВА", "date": "2017.10.30", "title": "Пазарджик: Един човек е загинал, а млада жена е в тежко състояние след катастрофа на пътя между селата Братаница и Ветрен дол"}
{"url": "http://www.focus-news.net/news/2017/10/30/2451905/tsvetan-tsvetanov-gerb-nikoga-ne-sme-komentirali-che-mozhem-da-upravlyavame-zaedno-s-bsp.html", "text": "Никога не сме поемали ангажимент и не сме коментирали, че можем да управляваме заедно с БСП. Това каза зам.-председателят на ПП ГЕРБ и председател на парламентарната група на партията Цветан Цветанов в предаването \"Тази сутрин\" по бТВ във връзка с интервю на лидера на БСП Корнелия Нинова от 2016 г., в което заявява, че левицата би управлявала с ГЕРБ, ако БСП са първа политическа сила. \r\n\"Ние никога не сме разглеждали тази тема в нашата партия. Ако те са я разглеждали като възможност да се домогнат до властта с някакъв такъв пирует - ние не го правим\", заяви Цветанов. Той добави, че вчера с премиера Бойко Борисов са стигнали до извода, че ГЕРБ трябва да излезе с политическо решение на предстоящия на 26 ноември конгрес на партията, с което категорично да заявят, че с БСП никога няма да правят коалиция. \"В тази ситуация, в която се намираме и с това, поведение, което имат БСП - смятате ли, че те могат да бъдат национално отговорна партия\", попита Цветанов.", "date": "2017.10.30", "title": "Цветан Цветанов, ГЕРБ: Никога не сме коментирали, че можем да управляваме заедно с БСП"}
{"url": "http://www.focus-news.net/news/2017/10/30/2451906/svetlana-sharenkova-bsp-uchudvam-se-che-korneliya-ninova-e-kazala-che-bsp-shte-upravlyava-s-gerb-da-sme-gi-pobedili-na-izbori-i-da-sme-parva-politicheska-sila.html", "text": "Учудвам се, че Корнелия Нинова е казала, че БСП ще управлява с ГЕРБ: “Да сме ги победили на избори и да сме първа политическа сила“. Това коментира Светлана Шаренкова, член на Националния съвет на БСП, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\n\"На 4 май 2016 в интервю пред “Капитал” Корнелия Нинова казва, че БСП би управлявала с ГЕРБ, ако е първа политическа сила\", посочи Илиана Беновска. Светлана Шаренкова отговори, че няма представа това в какъв контекст е казано и не е убедена, че Корнелия Нинова е дала интервю пред “Капитал”. \r\nЕто и цитатът от интервюто на Корнелия Нинова пред в. “Капитал” от 4 май 2016 г.:\r\nМедия: Има ли случай, в който бихте управлявали с ГЕРБ?\r\nКорнелия Нинова: Да сме ги победили на избори и да сме първа политическа сила.\r\nШаренкова добави, че е учудена от тези думи на Нинова, защото един от скритите мотиви да бъде махнат от лидерския пост Михаил Миков е бил заради липсвата на активност за битка с ГЕРБ. \r\nОценка на 49-я конгрес на БСП \r\nОсновата задача на БСП е преодоляване на модела на ГЕРБ. Вотът на недоверие е съвсем нормален механизъм за една опозиция, заяви Шаренкова. Беновска попита госта си за анализ на своя коментар. Ето и пълният текст на коментара на Беновска: \r\nБеновска: Г-жо Нинова: Къде за последно сте правили политика?\r\nВ една телевизионна игра по наша телевизия съпруг и съпруга трябваше да отговарят на едни и същи въпроси, без да чуват отговорите на другия. Излъчиха ги един до друг, за да стават смешки или драми от разликатав отговорите… Попитаха мъжа: Къде за последен път правихте секс? Мъжът отговорил веднага: В кухнята. Попитаха и жената: Къде за последен път правихте секс? Жената се поколеба и призна: В д…то.\r\nТа, се сетих за въпроса в тази игра като излъчвахме по Канал 3 и Радио К2 49 конгрес на БСП. Новината от там: Корнелия Нинова иска вот на недоверие за ГЕРБ …Значи ,БСП искат властта?!\r\nИ Ви питам, госпожо Нинова, както в играта: Къде за последен път  БСП сте правили власт?\r\nЕто фактите: \r\nВ България БСП не са правили власт 8 години - от 2009 година. (Да не броим Орешарски като министър-председател на БСП, защото не е член на БСП и беше предложен от ДПС като експерт.)\r\nВ София БСП не са правили власт 27 години - от 1990 година.  \r\nВ Европа ПЕС (партията майка на БСП и под ръководството на експредседателя на БСП Сергей Станишев) не са правили власт 18 години - от 1999 година.\r\nТа, г-жо Нинова: Къде за последен път сте правили „кекс“, както казва неповторимият Слави Трифонов?! Ох, прощавайте г-жо Нинова, исках да питам: Кога за последен път БСП и Вие лично сте правили политика? От кога БСП не сте печелили избори? Искате да управлявате, а на скорошните местни избори дори в 2 села не успяхте да победите? И нека не забравяме, че голямата Ви лична хвалба, г-жо Нинова, че лично Вие сте спечелили президентските избори не е нито Ваш личен успех, нито на БСП. Ако почетният председател д-р Ахмед Доган не ви беше налял повече от 250 000  гласа, шармантният летец Румен Радев нямаше да е президент на България… \r\nОчакваме отговор: Г-жо Нинова: Къде за последно сте правили политика? От кога БСП не сте печелили избори? Как ще победите ГЕРБ, щом не можете да се справите с вътрешната опозиция в БСП и да отговорите на техните въпроси авторитарна ли сте и разделяте ли партията, като се обграждате само с послушници?\r\nАз съм Беновска и питам.\r\n“Политиката е дистанция на дълги разстояния”, каза Светлана Шаренкова, имайки предвид, че политиката е бягане на дълги разстояния. През последните два века има три политически тенденции: либерална, консервативна и социалистическа. БСП има пълно право да заяви политики и желание за промяна на България. Алтернативният бюджет на БСП не са просто цифри, а политики в отделните сфери, които отричат провалилия се неолиберален модел. Ако избирателите дадат доверие на БСП, тя ще изпълни обещанията си, счита Светлана Шаренкова. \r\n“Цветанов превърна ГЕРБ в перфектна изборна машина”, така Шаренкова коментира загубата на БСП на последните частични местни избори. Тя каза още, че победите на ГЕРБ са свързани със съмнения, породени от чувалите с бюлетини.\r\nДоктрината “Нинова” има два основни стълба: националната държава и социалната политика. Националната държава трябва да се бори срещу картелите и монополите. Социалната политика трябва да премахне бедността и неравенството. \r\nСветлана Шаренкова подари книгата “Геополитика и цивилизационни модели в многополюсния свят” на предаването “Беновска пита”. Беновска върна жеста и подари книгата “Беновска пита Ахмед Доган”, която заслужава нов прочит според Шаренкова. “Защо трябва да вярваме на Корнелия Нинова”, попита Беновска и подари на госта си  още клубната тениска на предаването с въпроса “Защо?”. “Корнелия Нинова се опитва да върне морала в политиката с връщането на БСП към своята социалистическа същност. ПЕС и Станишев имат голяма вина, че социалната държава е забравена в Европа”, завърши разговора си Светлана Шаренкова с Илина Беновска в предаването “Беновска пита” по Радио К2 и Канал 3 на 29 октомври 2017 година.", "date": "2017.10.30", "title": "Светлана Шаренкова, БСП: Учудвам се, че Корнелия Нинова е казала, че БСП ще управлява с ГЕРБ: “Да сме ги победили на избори и да сме първа политическа сила“"}
{"url": "http://www.focus-news.net/news/2017/10/30/2451907/faz-partiite-ot-potentsialnata-yamayska-koalitsiya-obsazhdat-obrazovanieto-sotsialnata-politika-i-digitalizatsiyata.html", "text": "Потенциалните партньори за „ямайска“ коалиция в Берлин – Съюза (ХДС/ХСС), Свободната демократическа партия (СвДП) и „Зелени“ започват нов етап от преговорите за съставяне на новото германско правителство, припомня националният ежедневник Die Frankfurter Allgemeine Zeitung.\r\nВъ фокуса на преговорите от новия етап ще бъдат темите на пазара на труда, пенсиите, здравеопазването и социалната политика. В дискусиите ще участват общо 50 представители на партиите. \r\nСондажите бяха отложени миналия четвъртък поради спорове, особено в областта на политиката в областта на опазването на околната среда и бежанците. В неделя вечерта председателите на четирите партии се срещнаха за тайна среща  в Берлин, за да обсъдят ситуацията и по-нататъшните действия. Информация след срещата не бе разпространена. Тереза Герова", "date": "2017.10.30", "title": "FAZ: Партиите от потенциалната „ямайска“ коалиция обсъждат образованието, социалната политика и дигитализацията"}
{"url": "http://www.focus-news.net/news/2017/10/30/2451908/pregled-na-osnovnite-temi-v-starozagorskiya-pechat.html", "text": "“Легендарните \"Бийтълс\" харесали песните на старозагорската \"Траяна\" е водещо заглавие от страниците на вестник “Старозагорски новини”. Основателката на \"Йоан Кукузел\" Таня Христова разказа в Града на липите случай отпреди 31 години. Легендарните музиканти от \"Бийтълс\" останали във възторг от музиката и песните, изпълнявани преди малко повече от 3 десетилетия от рожбата на старозагорския композитор Кирил Тодоров \"Траяна\", разказа през уикенда основателката на ансамбъла \"Йоан Кукузел\" Таня Доганова - Христова. \r\nДостолепната дама, която наскоро навърши 80-годишна възраст, беше сред участниците в двудневната - трета по ред научна конференция под надслов \"Историческото наследство на Стара Загора, Тракия и Балканите\", която се проведе в залата на Регионална библиотека \"Захарий Княжески\". На него тя произнесе прочувствено обръщение към всички радетели за опазването на родната история и култура в навечерието на Деня на народните будители 1 ноември. Пред медията някогашната изпълнителка от детския хор \"Бодра смяна\" и дългогодишен редактор и автор на документални филми (сред тях е продаденият в 40 страни по света, но останал забранен за българската публика до м.г.  \"Ангелогласният\") заявила, че работи над своя мемоарна книга. В нея тя възнамерява да събере неизвестни до сега на широката общественост подробности за началото на дългия път, който извървява ансамбълът през десетилетията, когато църковното пеене е било в разрез с държавната атеистична политика. Самата Христова казва, че я приели за член на някогашната БКП, без дори да подава молба, а за пръв и последен път видяла червената си книжка в деня, когато заявява, че напуска партията през 1986-а. Решението си за напускането на БКП взела, като научила, че й е наложено наказание само седмица, след като е била удостоена с отличието на парижката катедрала Нотр Дам, където ансамбълът изнесъл блестящ концерт. По ирония на съдбата малко преди да бъде \"анатемосана\" през 1986 г. Христова била посетена на два пъти от бийтълсите, които останали във възторг от концерта на \"Йоан Кукузел\" в лондонската зала Албърт Хол. При нея ги довел тогавашното културно аташе в посолството ни Филип Боков. На първата среща присъствали трима от легендарната четворка, те споделили възхитата си от чутото в залата и дори предложили да запишат нещо заедно. Тогава Христова им подарила плоча с изпълнения на старозагорската група \"Траяна\" и филм, който заснела за нея. \"Нямах плоча със записите на \"Кукузел\" и затова им дадох записите на \"Траяна\". Какво беше изумлението ми, когато два дни по-късно тези музиканти със световна слава дойдоха отново, за да ми кажат, че плочата е невероятна. Че подобни изпълнения не са чували през живота си и, че тези изпълнители на всяка цена трябва да бъдат представени по цял свят!\", казва възпитаничката на големия Марин Големинов и приятелка на маестро Димитър Димитров. \"За голямо мое съжаление, малко след втората среща с \"Бийтълс\" последваха серия от наказания, \"Йоан Кукузел\" беше закрит заради религиозна пропаганда. Написах само едно писъмце до композитора Кирил Тодоров за оценката, която са дали бийтълсите за състава му, но така и нищо не последва за евентуално организиране на тяхно турне\", припомни този уникален случай отпреди 31 години Христова. Кога мемоарите ѝ ще видят бял свят Христова не смее да гадае. Въпреки напредналата си възраст тя продължава да работи над различни проекти, включително и по подреждането на уникалния архив, създаден с помощта на съпруга ѝ, първият български китаист и преводач на Лао Дзъ, Ленчо Димитров. \r\n“ТЕЦ-овете поискаха удължаване на срока по кандидатстването им за дерогации” е друго заглавие от страниците на ежедневника. Срокът от шест месеца за подаване на заявления за дерогация от операторите на Големи горивни инсталации в България е недостатъчен и те предлагат той да бъде удължен до една година. Това е записано в доклад на министъра на енергетиката Теменужка Петкова до Народното събрание относно предприетите от правителството мерки във връзка с приетия в Брюксел Референтен документ, който постави неизпълними екологични изисквания пред въглищните топлоцентрали и не само пред тях. Докладът е в изпълнение на решение на Народното събрание, взето в края на м.юни след проведени разисквания за бъдещето на комплекс \"Марица-изток\". Вестникът припомня, че загробващият българския въгледобив Референтен документ беше гласуван на 28 април и влезе в сила от 17 август, когато беше обнародван в Официалния вестник на Европейския съюз. Според регламента му работещите Големи горивни инсталации трябва да достигнат заложените в него емисионни нива за серен диоксид, азотни оксиди и живак за четири години. В пресинформация на МЕ, публикувана в петък, се съобщава, че освен ТЕЦ-овете в комплекс \"Марица-изток\" от Референтния документ ще бъдат засегнати и други работещи енергийни предприятия, в т.ч. заводски централи и топлофикационни дружества с инсталирани пречиствателни съоръжения, които освен производството на електроенергия, снабдяват с топлинна енергия. Въпреки че на проведена дискусия в Стара Загора премиерът Бойко Борисов настоя да се използват всички възможни начини за спасяване на Големите горивни инсталации, досега официално е известно, че се работи само по една линия - централите да кандидатстват за получаване на т.нар. дерогация, което би им позволило да изпълняват не новите, а досегашните еконорми за по-дълъг период по време. Според европейската директива 2010/75/ЕС изключението може да бъде приложено, когато направената оценка за конкретната инсталация покаже, че постигането на новите емисионни нива би довело до разходи, които са несъразмерно по-високи в сравнение с ползите за околната среда. \"Съгласно законовите разпоредби срокът за подаване на заявления за промяна на комплексните разрешителни за работа на Големите горивни инсталации в ИА по околна среда при МОСВ е 6 месеца, считано от датата на обнародване на Референтния документ в Официалния вестник на ЕС. Една от причините за искане удължаване на срока е включването за първи път на измерване на норми на живак в атмосферата, което изисква продължителни изследвания от лицензирани лаборатории, уточняват от МЕ. Втората причина е недостатъчното време за подготовка на оценките за разходите спрямо ползите за околната среда. Удължаването на срока с 6 месеца - до 16.08.2018 г. включително, е необходима предпоставка за изготвянето на по-пълна и прецизна документация от страна на операторите на Големите горивни инсталации. Централите, които могат да кандидатстват за получаване на дерогация са девет - ТЕЦ \"Марица изток 2\" ЕАД, ТЕЦ \"Ей и Ес-ЗС Марица Изток I\" ЕООД, ТЕЦ \"КонтурГлобал Марица изток 3\" АД, ТЕЦ \"Брикел\" ЕАД, ТЕЦ \"Марица 3\" АД, ТЕЦ \"Бобов дол\" ЕАД, \"Топлофикация Перник\" ЕАД, \"Топлофикация Сливен\" ЕАД и \"Топлофикация Русе\" ЕАД. Дружествата от Източно-Маришкия басейн са подали искане до МОСВ за увеличаване на срока за предоставяне на искане за дерогация от 6 на 12 месеца\", се казва в прессъобщението на МЕ. В него се уточнява, че в края на м.юли в МЕ бе създадено Координационно звено за подпомагане на Големите горивни инсталации при кандидатстването за дерогация, което досега е провело редица срещи с всички заинтересовани страни, като в резултат \"е постигат съвместен подход за решаване на казуса\". В прессъобщението на енергийното министерство обаче няма и ред дали отговорните държавни институции чрез ресорното МОСВ ще обжалва Референтния документ заради процедурни нарушения при приемането му на 28 април, за което настоя Еврокол, както и българските синдикати. И чийто срок изтича на 10 ноември. Преди месец след срещата си с премиера на Полша министър-председателят Борисов обяви, че България ще работи съвместно с Полша за спасяването на въглищните си ТЕЦ-ове. Тогава се заговори, че страната ни ще стане част от общата коалиция на недоволните от Референтния документ държави, оглавявана от Полша, която ще подаде колективна жалба срещу Референтния документ. До този момент не е известно дали това се е случило от българска страна, въпреки че законният срок за обжалването изтича след десетина дни. \r\n“Народният представител от БСП Красимир Янков пред \"Старозагорски новини\":Не знам кой, как и защо припознава друг резултат от Конгреса на БСП”, пише още изданието. \r\n- Сваляне на ГЕРБ от власт, предсрочни избори и мотивация на БСП да ги спечели. Това ли беше насоката, която партията трябваше да начертае и заради което беше свикано заседанието на 49-ия Конгрес на партията, г-н Янков? \r\n- Задачата за промяната на дясното управление, довело до замразяване на доходите, огромната държавна задлъжнялост, лошият управленски модел, водещ до провал във всички сектори, е перманентна част от политическата дейност на БСП. Това, че Корнелия Нинова ни свика форсмажорно с теми, които само преповтарят нашите програми и позиции, беше и основа за дебата дали ни е нужен такъв конгрес. Същественото за конгреса беше взетото решение, което беше поставено на дневен ред в предходния пленум от депутата Стефан Бурджев, за внасяне на вот на недоверие към кабинета. От пресконференцията, дадена от ГЕРБ, като ответна реакция на произтеклото от конгреса се видя, че именно с предстоящия вот на недоверие са свързани най-големите им притеснения. \r\n- Кога ще започнат преговорите с останалите парламентарнопредставени партии за вота на недоверие към правителството? \r\n- По установения законов регламент парламентарната група на БСП има достатъчен брой народни представители самостоятелно да внесе вот на недоверие. Повечето от темите, които са основание за такъв вот, имат достатъчна обществена значимост и дълбочина на проблемите, за да привлекат и допълнителна подкрепа. Процедурата не е нужно да бъде дълго отлагана, защото основание за реакция има във всяка една секторна политика. \r\n- Тъй като темата на вота за недоверие към кабинета Борисов 3 е \"заради провала му в борбата с корупцията\", смятате ли, че българските избиратели вече са забравили корупционните схеми, сътворени по време на предходни управления на БСП - \"батко и братко\", \"заменките\" и т.н.? Ако оправданието е, че преходът беше сгрешен, както обяви Нинова по време на Конгреса, къде остава хигиената в политиката? \r\n- Темата \"борба с корупцията\" е обтекаема. Има дейности, зад които прозират корупционни схеми и те са интегрирани към конкретни проекти на управляващите. Актуално е санирането, в което бе вложен огромен държавен ресурс и видяхте как бяха формирани цените, как бяха разпределени поръчките и какво е качеството при изпълнените проекти. Друга коментарна тема е защитното съоръжение на границата ни с Турция. В опит да се прикрият нарушенията дадоха секретен статут на обекта. \r\nСписъкът на възможните теми е дълъг. Здравеопазването не търпи отлагане за дебат и намиране на изход в полза на хората, а не на търговските дружества, каквито са здравните заведения. \r\n- Вотът на недоверие ще реши ли вътрешнопартийните проблеми на БСП, тъй като не е тайна за широката общественост, че Конгресът на БСП беше своеобразен вот на доверие към лидера на партията - Корнелия Нинова? \r\n- Не знам кой, как и защо припознава друг резултат от Конгреса, освен по темите от дневния му ред. Имаше едно предложение, което не намери достатъчна подкрепа за включване в програмата, най-вероятно заради тематичността на самия конгрес. Бяха предложени промени в Устава, но изложеното от вносителите много ясно обясни тяхната цел. То не касае действащия председател, а желанието да се съхрани БСП от лидерски уклони, които биха произтекли от променените механизми за избор на председател на партията. Делегатите гласуваха с превес да не се включи такава точка в това заседание, за да не се измести фокусът на дебата. Предстои пленум през ноември, на който темата е свързана с отчет, анализ и предстоящи задачи по организационните въпроси. Значимостта на този пленум е съществена и трябва да намери развитие в следващия конгрес. \r\n- По време на Конгреса Нинова преброи девет души вътрешна опозиция и заподозря ГЕРБ, че се опитва да разбие партията отвътре. Нинова не спомена имена, но все пак по медиите излязоха 9-те имена, сред които и Вашето. Вие чувствате ли се като \"враг с партиен билет\"? \r\n- Втората част на доклада на Корнелия Нинова бе изцяло насочена към нещо, което повтаря от месеци. Едва ли има делегат, който да не е чувал през медиите инсинуативните обвинения към някаква група, която работела за взаимодействие с ГЕРБ. Може и да има такива хора в ръководството, но освен Георги Гергов, който отговаряше за коалиционната политика, аз нямам информация за установяване на контакти и договорки от някой с ГЕРБ. Да, имаше обсъждане в Изпълнителното бюро след изборния резултат, но позицията на членовете е отразена в стенограмата от заседанието. Нека на следващия пленум да бъде доведена до знанието на Националния съвет. От доклада пред Конгреса и от изявленията на председателката се постига само едно, напрежение в партията. Затова реакцията на Ангел Найденов и други другари са израз на тревога и загриженост. \r\n- Ако с няколко думи трябва да се определи резултатът от заседанието на Конгреса в събота, какъв е Вашият прочит? \r\n- Докладът на Сергей Станишев има смисъл и е важен, но трябваше да му се даде зелен семафор на много по ранен етап и то във формат национален съвет след широко обсъждане в структурите ни. По същество всяко заседание на Конгреса е полезно за по голяма комуникация между представителите на всички региони и за да се чува волята на партията. И най-важното, решението за вот на недоверие към ГЕРБ. Дано за бъдеще ръководството не чака от Конгреса да произтичат решенията за всяка оперативна дейност, която да свърши Националният съвет, Изпълнителното бюро или парламентарната група.", "date": "2017.10.30", "title": "Преглед на основните теми в старозагорския печат"}
{"url": "http://www.focus-news.net/news/2017/10/30/2451909/vratsa-narodniyat-predstavitel-ot-gerb-krasen-krastev-shte-provede-priemen-den-v-selata-leskovets-i-ostrov.html", "text": "Народният представител от ГЕРБ - Враца Красен Кръстев организира приемна за граждани в община Оряхово днес, съобщиха от пресцентъра на ПП ГЕРБ. От 10.00 часа той ще разговаря с жителите на село Лесковец, а от 14.00 часа започва срещата в с. Остров. Приемният ден и в двете населени места ще се проведе в сградата на кметствата.", "date": "2017.10.30", "title": "Враца: Народният представител от ГЕРБ Красен Кръстев ще проведе приемен ден в селата Лесковец и Остров"}
{"url": "http://www.focus-news.net/news/2017/10/30/2451910/burgas-39-godishen-mazh-e-zadarzhan-za-predlagane-na-podkup-na-politseyski-sluzhiteli.html", "text": "39-годишен мъж е задържан за предлагане на подкуп на полицейски служители. Това съобщиха от ОДМВР - Бургас. Около 11.00 часа вчера на пътя между село Братово и село Полски извор служители от Районно управление – Камено спрели за проверка лек автомобил „Форд Транзит“, със софийска регистрация. Автомобилът е бил управляван от 39-годишен мъж с инициали Й. В. от Болярово. С цел осуетяване на полицейската проверка шофьорът подхвърлил в полицейския автомобил 20 левова банкнота. Задържан е своевременно за срок от 24 часа. По случая е образувано бързо полицейско производство.", "date": "2017.10.30", "title": "Бургас: 39-годишен мъж е задържан за предлагане на подкуп на полицейски служители"}
{"url": "http://www.focus-news.net/news/2017/10/30/2451911/sz-ankara-zaplashva-sas-sad-predstaviteli-na-turskiya-intelektualen-elit-v-germaniya.html", "text": "Представители на турския интелектуален елит в Германия, които през 2016 г. призоваха в отворено писмо властите в Анкара да се въздържат от ескалация на конфликта с кюрдите, са изправени в Турция пред наказателно преследване за „терористична пропаганда“, съобщава баварският ежедневник Die Sueddeutsche Zeitung.\r\nСъгласно разпространените данни, в полезрението на турските власти попадат около стотина души, като част от тях вече са получили обвинителните си актове. В документите се отбелязва, че под „призивите за мир“ в отвореното писмо до Анкара се съдържа „открита пропаганда в полза на терористичната организация „Работническа партия на Кюрдистан“. Според главния прокурор на Истанбул, авторите са имали за цел да представят действията на турската държава като „незаконни“, „разрушителни“ и „престъпни“.\r\nОткритото писмо до турското правителство с критика към политиката към Анкара с населените предимно с кюрди региони на страната бе подписано от 1128 души. Посланието бе публикувано в Турция с уточнението, че в него се съдържа „призив за мир“. Действията на силите за сигурност в изброените региони бе заклеймено като „политика на унищожение и насилствено преселване“. Президентът Реджеп Тайип Ердоган подложи на ожесточена критика авторите на писмото. Тереза Герова", "date": "2017.10.30", "title": "SZ: Анкара заплашва със съд представители на турския интелектуален елит в Германия"}
{"url": "http://www.focus-news.net/news/2017/10/30/2451912/srbija-danas-pozharevats-prouchva-vazmozhnosti-za-investitsii-v-oblastta-na-turizma.html", "text": "Местните власти в сръбския град Пожаревац проучват възможностите за инвестиции в областта на туризма, пише белградското издание Srbija Danas. \r\nЕдин от най-амбициозните проекти е свързван с развитието на спа център в близост до археологическия комплекс Виминациум, в който се намират едни от най-добре запазените римски терми не само в Сърбия, но и вероятно на целия Балкански полуостров, съобщава Радио „Фокус“ в рубриката „Балкански туристически часовник“. Целта е римската култура и традиции да бъдат съчетани с модерна концепция, за да се получи автентичен спа център в района на Пожаревац. \r\nСветлана Милутинович, заместник-кмет на Пожаревац, поясни, че към момента са предприети стъпки за проучване на рентабилността на инвестирането в подобен проект.: Тереза Герова", "date": "2017.10.30", "title": "Srbija Danas: Пожаревац проучва възможности за инвестиции в областта на туризма"}
{"url": "http://www.focus-news.net/news/2017/10/30/2451913/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Духа силен до ураганен вятър по билата на планините. Сутрешните температури са от плюс 3-4 градуса до минус 3-4 градуса. По високите части на планините се е образувала слаба снежна покривка. Лифтовите съоръжения никъде не работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.30", "title": "ПСС: Лоши са условията за туризъм в планините"}
{"url": "http://www.focus-news.net/news/2017/10/30/2451914/ekspertite-na-lonely-planet-vklyuchiha-samo-edna-balkanska-darzhava-v-predlozheniyata-si-za-pochivka-prez-2018-g.html", "text": "Най-големият издател на пътеводители в света - Lonely Planet представи предложенията си за почивка през следващата 2018 г. Дестинациите бяха разпределени в четири \"Топ 10\" категории - за най-добър град, за най-добрите държави, за най-добрите региони и за най-изгодните предложения, и във всички тях държавите от Балканския полуостров бяха пренебрегнати.\r\nИзключение прави единствено Словения. Юлианските Алпи са поставени под номер три в класацията за \"Топ 10 на най-добрите региони\", които да бъдат посетени през следващата година, съобщава Радио „Фокус“ в рубриката „Балкански туристически часовник“. Експертите на Lonely Planet са категорични, че Словенските Алпи са несправедливо подценявано кътче на Европа. Те предлагат на туристите същия блажен природен облик като френския Шамони или швейцарския Цермат, но имат едно голямо предимство - и това е липсата на тълпи от посетители. \r\nLonely Planet отбелязва, че две трети от Южните Алпи влизат в националния парк \"Триглав\", което не само осигурява защита на региона, но и гарантира, че подобренията в местната инфраструктура се извършват бавно и обмислено. : Тереза Герова", "date": "2017.10.30", "title": "Експертите на Lonely Planet включиха само една балканска държава в предложенията си за почивка през 2018 г."}
{"url": "http://www.focus-news.net/news/2017/10/30/2451915/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” днес ще обърнем внимание на готовността на училищата и детските градини в Кюстендил да посрещнат отоплителния сезон. Превозът на учениците от селата до средищните учебни заведения, състоянието на физкултурните салони, продължаващите ремонтни дейности в две от училищата и работата на екипите за обхващане на отпаднали ученици от учебния процес са част от темите, по които ще разговаряме със зам.-кмета на Община Кюстендил Светослав Василев. Във връзка с отоплителния сезон ще обърнем внимание на дейностите по добиване на дърва за огрев от местното население. Наши събеседници по темата ще бъдат Анелия Алексова, главен лесничей към Община Кюстендил, Тони Колев и Емилия Иванова, директори на двете горски стопанства в Кюстендил. Началникът на отдел „Култура и духовно развитие” към Община Кюстендил Дима Укалска ще ни запознае с проявите, включени в културния календар за месец ноември. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка със студиото е 078/ 55 18 50. Водещ на предаването е Венцеслав Илчев.", "date": "2017.10.30", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/10/30/2451916/tsvetan-tsvetanov-za-signala-sreshtu-zdravniya-ministar-zakonat-e-spazen.html", "text": "Законът е спазен. Тук вече може да говорим за моралната страна. Това е единственото, около което можем да вървим.  Това каза зам.-председателят на ПП ГЕРБ и председател на парламентарната група на партията Цветан Цветанов в предаването \"Тази сутрин\" по бТВ във връзка с репортаж на медията, установил че здравният министър Николай Петров e дал на зет си обществени поръчки за 1,6 млн. лв. \"Това е в период, в който г-н Петров е бил шеф на ВМА. Когато се определяше персоналният състав на Министерския съвет, специално за сферата \"Здравеопазване\" искахме да заложим на професионалист и на доказано име, което може да действително да създаде по-добра среда за работа и същевременно да има политики, които да съответстват на това, което сме заложили\", коментира Цветанов.\r\n\"Това, което се показва - ние ще направим едно заседание, ще се запознаем, ще обсъдим всички факти, защото разбрахме, че прокуратурата по тази информация е сезирана и тя се е произнесла с отказ за образуване на наказателно производство\", каза още Цветанов. \r\n\"Когато си министър, нямаш абсолютно никаква защита пред закона\", заяви зам. -председателят на ПП ГЕРБ. \"Прокуратурата е преценила, че на тези данни и факти, с които е разполагала в момента, е имало отказ. От тук нататък не смятам, че ние трябва да се възприемаме като разследваща полиция или прокурори\", добави той.\r\n\"Не сме запознати в детайли и не сме коментирали. Материалът беше от вчера. Имало е разговори, доколкото знам от колеги, които са коментирали с г-н Петров - той е казал, че това не отговаря на истината и той няма абсолютно никакви притеснения, защото прокуратурата е отказала да направи разследване\", добави Цветан Цветанов. \r\nПо думите му партията ще излезе съвсем скоро с позиция по случая.", "date": "2017.10.30", "title": "Цветан Цветанов за сигнала срещу здравния министър: Законът е спазен"}
{"url": "http://www.focus-news.net/news/2017/10/30/2451917/yordan-yordanov-kmet-na-dobrich-krayno-vreme-e-darzhavata-da-obarne-vnimanie-na-sobstvenoto-si-vik-druzhestvo.html", "text": "„Крайно време е държавата да обърне внимание на собственото си ВиК дружество“. Това публикува кметът на Добрич Йордан Йорданов на страницата си във Фейсбук. „Търпението на Добрич се изчерпа! И то като водата“, коментира кметът. Това, което се случва в последните месеци според него няма логично обяснение, въпреки желанието на Община град Добрич за толерантност и разговори. „Ръководството на ВиК дължи отговор какво точно НЕ се прави в Добрич, за да се стигне до там, че дни наред градът ни да е без нормално водоподаване. Като не може да отговори адекватно, въпроса задавам на Министерството“, пише още Йордан Йорданов. По думите му отговор е необходим, защото детските градини и ясли, болницата, ДКЦ-та и всяко едно домакинство в града са потърпевш от ежедневните водни аварии, нарушеното водоподаване и „липсата на адекватно решаване на проблемите на ВиК“.", "date": "2017.10.30", "title": "Йордан Йорданов, кмет на Добрич: Крайно време е държавата да обърне внимание на собственото си ВиК дружество"}
{"url": "http://www.focus-news.net/news/2017/10/30/2451918/pazardzhik-86-godishen-mazh-e-postradal-pri-pozhar-v-kashta-v-selo-yundola.html", "text": "Възрастен мъж е пострадал при пожар в къща в село Юндола, община Велинград, съобщиха от Регионална дирекция „Пожарна безопасност и защита на населението“ (РДПБЗН)– Пазарджик. На 29 октомври 2017 г. в 10.49 часа в  в РДПБЗН – Пазарджик е получено съобщение за пожар в къща в с. Юндола. Пожарът е потушен. Пострадал е мъж на 86 години. Унищожени са 100 кв. м от къщата, бяла, черна и компютърна техника. Спасени са останалата част от сградата и намиращата се в близост 10 декара иглолистна гора.", "date": "2017.10.30", "title": "Пазарджик: 86-годишен мъж е пострадал при пожар в къща в село Юндола"}
{"url": "http://www.focus-news.net/news/2017/10/30/2451919/frans-timermans-zhitelite-na-gratskite-ostrovi-v-iztochnata-chast-na-egeysko-more-sa-geroi.html", "text": "Жителите на гръцките острови в източната част на Егейско море, оказали помощ на десетки хиляди бежанци, са истински „герои“. \r\nна хиляди бежанци при неблагоприятни условия, са \"герои\", според първия вицепрезидент на Европейската комисия Франс Тимерманс. Това заяви председателят на Европейската комисия Франс Тимерманс в интервю за електронното издание Ekathimerini.\r\nВ навечерието на посещението си в Гърция, нидерландският политик подчерта, че въпреки огромния натиск, на който са подложени, кметовете и жителите на островите правят всичко възможно да помогнат на бежанците.\r\nТимерманс описа ситуацията на островите като „неприемлива\" и изрази загриженост за трудностите, които гръцкото правителство изпитва при усвояването на средства от Брюксел (около един милиард евро) за подобряване на инфраструктурата и изграждане на центрове за настаняването на около 50 хил. търсещи убежище.\r\n„Изправени сме пред редица проблеми\", призна Тимерманс, добавяйки, че опитът на ЕК „показа, че е трудно подкрепата, която предоставяме, да достигне до мястото, където е най-необходима\".\r\nТимерманс, който беше един от основните архитекти на миналогодишната сделка между ЕС и Турция за спиране на потока от мигранти в Европа, припомни, че хората, чиито молби за убежище са били обработени, трябва да бъдат върнати в Турция, както е предвидено в споразумението от март 2016 г. Тереза Герова", "date": "2017.10.30", "title": "Франс Тимерманс: Жителите на гръцките острови в източната част на Егейско море са герои"}
{"url": "http://www.focus-news.net/news/2017/10/30/2451920/akad-yulian-revalski-dokladat-za-aets-belene-shte-opovestim-do-10-dni-ako-beh-razreshi.html", "text": "Докладът за  АЕЦ „Белене” ще оповестим до 10 дни, ако БЕХ разреши. Това каза  акад. Юлиан Ревалски, председател на БАН, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\n„Това подтиква ли Ви да мислите, че трябва отново да изправим на крака старата вече 27-28 годишна идея да се направи национална доктрина в България, за да може всички тези процеси да бъдат планирани независимо от това кой е на власт?”, попита водещата Илиана Беновска. Юлиан Ревалски отговори, че напълно подкрепя тази идея. Той обясни, че неговият предшественик акад. Воденичаров е работил за очертаване на национални приоритети, които да не зависят от политическите настроения, които са моментни или с кратък хоризонт. Първият вариант е бил посрещнат положително, той е бил доразработен от екипа му и на 31-ви октомври ще бъде представен в големия салон на БАН. Водещата каза, че ще отразят това събитие и продължи, че заедно с президента на КНСБ Пламен Димитров, с кмета на Стара Загора Живко Тодоров и  интелектуалци са обсъждали идеята за създаването на борд за изготвянето на Национални приоритети. Тя покани и своя събеседник да се включи в него. Той се включи в инициативата.\r\nВодещата Илиана Беновска благодари на своя гост за това, че е приел поканата й и изрази надежда да продължат да си сътрудничат. Той отговори, че се надява и медиите да помагат да се популяризира науката и постиженията й. Водещата продължи, че напълно съзнава колко е трудно да се прави наука с малко пари и при наличието на политически боричкания. Председателят на БАН изрази мнение, че през последните 20 години условията за правене на научни изследвания наистина не са добри, няма ясно какво трябва да се прави. В последните месеци обаче виждаме някои кълнове, че нещата тръгват в правилната посока. Пример за това е приетата стратегия за развитие на научните изследвания в България до 2030 г. от парламента. Тя очертава ясни рамки, които са свързани със световните тенденции, има мерки, както и поет ангажимент чрез гласуването от парламента за по-сериозно финансиране. \r\n„Какво става с междинния или вече окончателния доклад за „Белене”, който правителството ви възложи и който трябва скоро да бъде представен официално?”, попита водещата Илиана Беновска. Юлиан Ревалски обясни, че действително БАН има договор с БЕХ за разработка на цялостна енергийна стратегия върху електроенергетиката, една част включва и проекта „Белене”. За да бъде дадено мнение за него обаче е трябвало да се извършат доста други дейности. В договора има и клауза за конфиденциалност, така че в момента, в който от БЕХ кажат, че заключенията могат да бъдат представени, това ще стане. Юлиан Ревалски обясни, че наистина през септември е имало междинни доклади. Крайният доклад вече се завършва. „Това, което мога да кажа, без да наруша клаузите на договора, е, че ние сме заявили, че разглеждаме сценарии, които варират от силно песимистичен до умерено оптимистичен. Разбира се всички входни параметри, както тяхното естество, така и техните стойности са съгласувани с възложителя. Направен е математико-икономически модел, който разиграва доста варианти. Мога да Ви уверя, че ние ще кажем истината такава, каквато е, като учени, след това правителството ще си вземе решение какво да прави!”, каза председателят на БАН. Той добави, че се надява в близките десетина дни докладът да бъде представен. Ако възложителят се съгласи, това ще стане публично. \r\n„Вие сте взели предвид и икономическите, и геополитическите особености вероятно?”, продължи с въпросите си водещата Илиана Беновска. Събеседникът й отговори, че по-скоро става дума за гео-икономически особености. Той продължи, че се изучава какво се случва в нашия регион по отношение на потреблението на електроенергия, както и на планираните мощности. \r\n„Вие успяхте ли, откакто сте председател, да засилите иновативността в дейността на БАН, независимо от ограничените средства?”, попита водещата Илиана Беновска. Юлиан Ревалски отговори, че заема поста си от по-малко от година, така че ще бъде пресилено да говори за такива неща. Той продължи, че това са неща, които обикновено не се виждат, затова често се създава впечатлението, че БАН работи само по някакви странни теми, а учените са вглъбени в себе си. Истината е обаче, че Академията има систематични приложни разработки, които са с иновативен характер. Юлиан Ревалски даде някои примери – разработки за извличане на енергия от биомаса, за добиване на енергия от сероводорода в Черно море. В областта на ай ти технологиите има брайлови интерфейси, които помагат на незрящите хора да комуникират чрез графични дизайни. Има приложения в областта на медицината, които чрез обработка на текстове могат да правят анализи във връзка с болести. В областта на ветеринарната медицина има разработки на ваксини срещу тежки инфекциозни заболявания.\r\n„А как стои въпросът с привличането на млади учени?”, попита водещата Илиана Беновска. Събеседникът й отговори, че е доста трудно. Той продължи, че младите хора, които от следващата година ще започнат работа, ще бъдат на минимална работна заплата. Това са възможностите на проектобюджета.\r\n„А вие искахте колко?”, попита водещата Илиана Беновска. Събеседникът й отговори, че решението на настоятелството е, че минималната бюджетна субсидия в проектобюджета трябва да бъде 98 милиона. В момента тя е малко над 83 милиона. „Това е, около което се обединихме, признавам, че ние искахме малко повече от тази сума, но в момента ситуацията е такава. В момента ние получаваме общо взето увеличения, които са свързани с покриване на минималната заплата. Идеята, доколкото разбирам, на финансовото министерство, е, че ние трябва да търсим остатъка по програми. Ние сме абсолютни поддръжници и на програмното финансиране. Нашият бюджет в момента е около 60% бюджетна субсидия и 40% програмна!”, обясни председателят на БАН. Той добави, че когато има програмна субсидия, тя е ориентирана към някои приоритети. Например в момента приоритетен е ай ти секторът, което означава, че всички, които се занимават с информатика, ще могат да кандидатстват по тези програми. Това обаче би било трудно за математиците. \r\n„Това кара ли ви да бъдете компромисен? Има един доста чувствителен въпрос в Европа, който започва да става чувствителен и в България, знаете, че беше дискутиран по повод финансирането на магистрати, да се финансира правосъдието, казвам го най-общо, по европейски програми. Вие приемате ли например сътрудничество с „Америка за България”, респективно Сорос?”, попита водещата Илиана Беновска. Юлиан Ревалски отговори, че наистина „Америка за България” е финансирала проекти на различни институти, свързани главно с обучение. Това са дейности, свързани с млади хора, с разработка на реферати. \r\n„Много добре, точно така, и след това младите хора биват привлечени, да не кажа примамени да напуснат и държавата!”, отбеляза водещата. Събеседникът й отговори, че и това се случва. „Смятате ли, че трябва да има хигиена на финансирането?”, попита водещата. председателят на БАН отговори, че трябва да има, но ако българската държава погледне на въпроса с необходимата сериозност, тогава може би това финансиране няма да е необходимо. \r\n„А поставял ли сте го на глас този въпрос – за изтичането на научни кадри и млади хора от България именно поради финансирането на чуждестранни фондации извън Европа?”, попита водещата Илиана Беновска. Юлиан Ревалски отговори, че изтичането на мозъци не зависи толкова от това. Дори и без това външно финансиране, младите кадърни хора, като виждат, че нямат перспектива у нас, се ориентират към докторат навън и после по-лесно си намират работа. На въпроса на водещата защо няма перспектива у нас председателят на БАН отговори, че не иска да се върти само около парите. Той още веднъж подчерта, че в момента има стратегия.\r\n„Кое е най-важното, което БАН е трябвало да свършите тази година, според вашите прогнози?”, попита водещата Илиана Беновска. Юлиан Ревалски отговори, че извън общата научна дейност БАН е имал няколко проекта, един от които е въпросният, свързан с енергетиката. Има обаче още няколко, които са много важни. Един от тях е за мерките за преодоляване на демографската криза. Вторият е свързан с нови методи за преподаване в областта на образованието.\r\nВодещата подари на своя гост книгата с интервюто й с Ахмед Доган, както и клубната тениска с въпроса „защо?” и попита защо си струва младите хора да останат в България и да се занимават с наука. Събеседникът й отговори, че младите хора са бъдещето на България, а все пак не е чудно, че и те предпочитат да останат да се развиват в собствената си държава. \r\nЮлиан Ревалски подари на водещата книгата „Световното наследство на България. Тя съдържа записаното в Юнеско като световно културно-историческо наследство на страната ни. Той пожела на водещата да продължи да популяризира науката и постиженията на българските учени. На въпроса каква съвместна инициатива да направят, председателя на БАН предложи отново да се ориентират към младите. „На 12-ти октомври ни беше празника. Първо министър Вълчев награди победителите в младежкия конкурс, който беше по линия на МОН. Сега на 1-ви ноември в 14.00 часа президентът ще награди нашите млади победители в конкурса на името на Марин Дринов и Иван Евстатиев Гешов, представете ги!”, завърши Юлиан Ревалски разговора си с Илиана Беновска в предаването „Беновска пита” по „Канал 3“ и „Радио К2 на 29 октомври 2017 г.", "date": "2017.10.30", "title": "Акад. Юлиан Ревалски: Докладът за  АЕЦ „Белене” ще оповестим до 10 дни, ако БЕХ разреши"}
{"url": "http://www.focus-news.net/news/2017/10/30/2451921/tsvetan-tsvetanov-gerb-kogato-upravlyava-bsp-se-spirat-evrofondove-a-kogato-upravlyava-gerb-imame-ikonomicheski-rastezh.html", "text": "Когато управлява БСП, се спират еврофондове, а когато управлява ГЕРБ – имаме икономически растеж. Това каза зам.-председателят на ПП ГЕРБ и председател на парламентарната група на партията Цветан Цветанов в предаването „Тази сутрин“ по бТВ.На въпрос дали е истина разследването на ОЛАФ, което се води за магистралите и обществените поръчки и за което по-рано в студиото попита депутатът от БСП Кирил Добрев, Цветанов заяви, че не е вярно. „Той може би хваща момента, когато те управляваха и спираха фондовете на база разследванията на ОЛАФ. Проверка е съвсем различно от разследване и когато се прави такава, не значи, че действително е извършено някакво нарушение“, каза той и припомни, че ГЕРБ влиза в управлението на държавата за първи път през 2009 г., а фондовете са били спрени в края на 2008 г. „Когато ГЕРБ дойде на власт, успяхме да възстановим доверието в Брюксел, успяхме да работим с Европейската комисия и по механизма за сътрудничество, за да изпълняваме приоритети“, обясни Цветанов.\r\nПо думите му страната днес е стабилна и се управлява с много ясна политика. „Вече започнаха промените и административната реформа, има и промени в законодателството, свързани със свидетелството за съдимост, и всичко това, което се прави с икономическия растеж, който по всяка вероятност към края на годината ще бъде около 4%“, обясни Цветанов.\r\nНа въпрос дали БСП е успяла да разклати управляващите Цветанов отговори, че конгресът на партията не е имал отношение към управлението на ГЕРБ, а към това как да се реализира вътрешната опозиция. „Защото не можеш да кажеш, че ще излезем от Европейското председателство и не може да кажеш, че искаш да сложиш приоритети за него, като те вече са утвърдени през юни месец. Ротационно председателство на триото Естония-България-Австрия ще бъде 18 месеца и през цялото това време ние ще бъдем съпричастни, а не само през тези 6 месеца. Има много ясни методически указания, има наръчник, който е изработен и предоставен. И излиза Сергей Станишев и казва, че искат да претендират за приоритетите, които трябва да бъдат заложени. Но те вече са факт. Това са начини, по които иска да се формира мнение в обществото“, каза Цветанов.\r\nТой застана зад думите си, че БСП е „дива опозиция“. „Защото видяхте ли някъде нещо, което да бъде разумно, конкурентно или алтернативно? Защо не извадиха този алтернативен бюджет през 2014 г., когато оставиха държавата с дефицит 5.5%, с фалирала банка и със задължения, които трябваше след това да се плащат. Нека си припомним, че през 2014 г. финансовата година приключи с 5.5% дефицит, а банковата система беше пред голям колапс. В момента банковата система е стабилна, имаме икономически растеж и с 2,5 млрд. лева повече разходи, които ще направим през 2018 г.“, обясни той.\r\nЦветанов уточни, че ГЕРБ с удоволствие чакат да водят спора за вота на недоверие в парламента, защото това е мястото, на което трябва да се дискутира тази тема. „И няма нищо укоримо в това, че опозицията иска да води тази политика по тази начин, защото вот на недоверие е парламентарен подход – това е нормалното и това е демократичното. Но когато ти говориш ежедневно неистини и когато искаш да си разчистиш вътрешните проблеми, които имаш в партията, с опозицията – защото те се разграничиха от много хора, които са били част от БСП, това е обидно за избирателите. Но няма да допуснем те да обиждат нашите избиратели“, каза още Цветанов.", "date": "2017.10.30", "title": "Цветан Цветанов, ГЕРБ: Когато управлява БСП, се спират еврофондове, а когато управлява ГЕРБ – имаме икономически растеж"}
{"url": "http://www.focus-news.net/news/2017/10/30/2451922/total-croatia-news-klasatsiya-na-yahoo-premesti-harvatskiya-ostrov-hvar-v-ispaniya.html", "text": "Популярният остров Хвар често е наричан хърватската Ибиса - претенция, която изглежда забавна за мнозина, като се има предвид фактът, че на него има само четири нощни клуба. Но славата му изглежда е заблудила американската интернет компания Yahoo!, която включи Хвар в \"Топ 20\" на класация за острови, които трябва да бъдат посетени. Нищо необичайно, освен едно - островът бе определен като владение на Испания, отбелязва Total Croatia News.\r\nКласацията бе публикувана на страницата на Yahoo на 24 октомври. В нея Хвар бе описан като дестинация, пленяваща с лавандулови полета и усамотени плажове, а към туристите бяха отправени препоръки за посещение на катедралата \"Свети Стефан\" и за разглеждане на каменната архитектура на главния град на острова, съобщава Радио „Фокус“ в рубриката „Балкански туристически часовник“. Високата оценка за Хвар обаче бе засенчена от грубата грешка на авторите на класацията.\r\nНяколко часа по-късно, след като медиите в Хърватия реагираха бурно на допуснатата неточност, класацията бе свалена от сайта на американската компания. : Тереза Герова", "date": "2017.10.30", "title": "Total Croatia News: Класация на Yahoo! \"премести\" хърватския остров Хвар в Испания"}
{"url": "http://www.focus-news.net/news/2017/10/30/2451923/penka-penkova-kmet-na-lom-silniyat-vyatar-izkoreni-pet-darveta-v-grada.html", "text": "Силният вятър изкорени пет дървета в Лом. Това каза за Радио „Фокус“ – Видин Пенка Пенкова, кмет на Община Лом. Тя посочи, че едно от дърветата е причинило материални щети – паднало е върху паркиран лек автомобил в квартал „Младеново“. „Друго дърво е затиснало входа на жилищен блок на ул. “Неофит Бозвели“. В момента аварийна група към Общината отстранява падналите дървета и клони по улицата“, посочи Пенка Пенкова. \r\nТя допълни, че между 20.00 и 22.30 ч. през изминалата нощ са подадени сигнали са прекъсване на електроснабдяването на 200 улици в Лом, като малко по-късно подаването на електроенергия е възстановено. „Днес не работи само уличното осветления в града, до края на работния ден ще бъде възстановено. Аварийни групи ще обиколят и малките населени места, за да проверят там какви са пораженията от силния вятър, но засега нямаме подадени сигнали от кметове за нанесени щети“, каза още Пенкова.\r\nАнна ЛОЗАНОВА", "date": "2017.10.30", "title": "Пенка Пенкова, кмет на Лом: Силният вятър изкорени пет дървета в града"}
{"url": "http://www.focus-news.net/news/2017/10/30/2451924/ministar-lilyana-pavlova-smeshno-e-kogato-na-partien-kongres-obyasnyavash-kolko-veliki-predlozheniya-za-predsedatelstvoto-imash-a-te-sa-edno-kam-edno-s-prietite-ot-pravitelstvoto.html", "text": "Когато на един партиен конгрес, на който трябва да решиш вътрешните си проблеми, топ темата е нещо, което е общонационалния интерес, кои са националните политики на България, и обясняваш какви велики предложения имаш, а написаното в тези предложения е едно към едно приетото от правителството, това какво България да отстоява по време на Председателството, изглежда смешно. Това каза министърът на Българското председателство Лиляна Павлова по повод приоритетите на БСП за Председателството в предаването „Денят започва“ по БНТ. „Като си препишеш концепция, която я има - коя е добавената стойност?“, попита тя. „После се обърнаха, и Антон Кутев сутринта, че всъщност не са контра. Чудесно, значи потвърждават, че не правят нещо ново и различно. Потвърждават, че трябва да говорим за единна Европа, за присъединяването на Западните Балкани, за Черноморския регион“, коментира Лиляна Павлова. „Въпросът е да се обединим в единно говорене, а не да мерим кой има повече приоритети и ги е сложил на масата. Това е, което ми се иска, радвам се, че от БСП малко смениха и смекчихме тона“, заяви министърът. „Председателството е възможност да покажем България като стабилна и надеждна държава, партньор в ЕС, която може да отстоява определени теми от дневния ред“, обясни Лиляна Павлова. „Ако държавата ни излъчва грозни сигнали и се заливаме с помия, с фалшиви новини и обиди, с обвинения, които са медиен ПР, сами оронваме престижа си. После казваме, че не ни уважават и гласа ни не се чува в Европа- как да чуят нашия глас, когато чуват от нас популистки, манипулативни, но гръмко звучащи медийни провокации“, посочи тя. „Трябва да търсим кое да ни събере, ясно е, че сме представители на лявото и на дясното. Всеки отстоява политиките и приоритетите си, заради които хората са ни избрали, но трябва да търсим пресечните точки“, каза още министърът.", "date": "2017.10.30", "title": "Министър Лиляна Павлова: Смешно е, когато на партиен конгрес обясняваш колко велики предложения за Председателството имаш, а те са едно към едно с приетите от правителството"}
{"url": "http://www.focus-news.net/news/2017/10/30/2451925/nimh-v-sliven-i-oryahovo-tazi-nosht-vyatarat-e-dostignal-skorost-ot-24-ms.html", "text": "В Оряхово и Сливен поривите на вятъра са достигнали до 24 м/с. Това съобщиха за Агенция „Фокус“ от Националния институт по метеорология и хидрология (НИМХ) при БАН. По морския бряг на носовете Шабла, Емине и Калиакра поривите на вятъра са достигнали до 22 м/с. Във Варна и Бургас – 18 м/с, Свищов и Пловдив – 20 м/с.\r\nОт НИМХ предупредиха, че през деня времето ще остане ветровито и чак вечерта вятърът ще започне да отслабва.", "date": "2017.10.30", "title": "НИМХ: В Сливен и Оряхово тази нощ вятърът е достигнал скорост от 24 м/с"}
{"url": "http://www.focus-news.net/news/2017/10/30/2451926/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ Маноил Манев и Борис Кърчев организират приемни за граждани в Стара Загора и Казанлък днес. Това съобщиха от пресцентъра на ПП ГЕРБ. Приемните ще се проведат от 10.00 до 12.00 часа. Маноил Манев ще се срещне с жителите на Стара Загора в офиса на партията на бул. „Митрополит Методий Кусев” №5. Предварителни записвания се правят на телефоните: 042/ 635 197 и 0885 023 919.  \r\nБорис Кърчев ще се срещне с гражданите на Казанлък в офиса на партията на ул. „Климент Охридски” №1. Предварителни записвания се правят на телефон 0885 023 905.", "date": "2017.10.30", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2017/10/30/2451927/the-times-of-malta-bansko-ski-kurort-za-prodazhba.html", "text": "Имоти в най-големия български ски курорт Банско бяха предложени за продажба в Малта, съобщава електронното издание The Times of Malta. \r\nПо данни на изданието, агенция за недвижими имоти предлага на пазара първокласни вили в Банско, разположени на около 400 метра от кабинковия лифт, който отвежда любителите на зимни спортове директно до пистите. \r\nОт редакцията отбелязват, че цените в Банско, който е поставен на седмо място в класация за ски курорти в Европа, се покачват. Тенденцията на поскъпването на цените на имотите обаче е в цяла Европа.\r\nСъгласно разпространената информация, къщите се продават със споразумения за поддръжка и почистване, така че на закупилите ваканционен имот „няма да се наложи да си мръднат пръста“. Изданието припомня, че седмично има три полета, свързващи Малта с България и обратно.Тереза Герова", "date": "2017.10.30", "title": "The Times of Malta: Банско – ски курорт за продажба"}
{"url": "http://www.focus-news.net/news/2017/10/30/2451928/pregled-na-osnovnite-temi-vav-velikotarnovskiya-pechat.html", "text": "„Производители и търговци се обединиха на среща в Арбанаси – лошите храни ни убиват, разболяват и състаряват“, е заглавие от областния всекидневник „Янтра Днес”. “Дворец на чистата храна“ ще се нарича задругата на производителите на здравословна храна у нас. Това стана ясно на среща в Арбанаси, която се проведе в събота и в която се включиха над 30 производители в търговци на здравословна храна от страната. Предложението за име на задругата даде шефът на Съюза на билкарите Емил Елмазов. Той уточни, че първоначално ще стартира интернет платформа, в която производители и търговци от цяла България ще представят своите здравословни продукти. На форума бе прието и предложение задругата да бъде учредена на 25 ноември 2017 г.\r\n„Дaниeл Пaнoв е кмeт нa 2017 година в България“, е друг акцент в ежедневника. Кметът на Велико Търново Даниел Панов спечели голямата награда „Кмет на 2017 година“ в категорията „Голяма община“. Престижното отличие му беше присъдено от Портала на българските общини Кмета.бг. Наградата си Панов получи от българския еврокомисар Мария Габриел. „За мен е изключителна чест, гордост и отговорност да бъда носител на наградата „Кмет на годината“ на Кмета.БГ за 2017 г. Да получа това престижно отличие не би било възможно без подкрепата и усърдната работа на моите колеги в Община Велико Търново и на екипа ми в Националното сдружение на общините. Благодаря на всички колеги“, заяви Панов веднага след награждаването си.\r\n„Зaпoчвa дapитeлcкa кaмпaния зa лeчeниeтo нa млaдa юpиcткa“, е тема от трета страница на ежедневника. „Свeтилa пo aкyшepcтвo oт цял cвят идвaт нa фopyм във Вeликo Tъpнoвo“ четем на страница четири в изданието. На страница пет е поместен материал със заглавие: „10 000 души хапнаха от прочутия еленски бут“. \r\nНа страници шест четем: „Академик Васил Гюзелев получи Международната Евтимиева награда“.\r\nВ спортната страница на вестник „Янтра Днес“ акцентът е: “Етър“ на четвъртфинал за купата“.\r\n„Хиляди хора от цяла България и от чужбина събра пищният празник на еленския бут“, е заглавие от първа страница на другия областен ежедневник - “Борба“. Прочутият нашир и надлъж еленски бут привлече за поредна година ценители на кулинарни изкушения от всички краища на страната и дори чужденци. Да си купят и дегустират от специалитета, бяха дошли дори азиатци, които с любопитство оглеждаха щандовете със свинска мръвка. Гостите на празника не се скъпиха да броят по 20 лв. за кг от деликатеса, както и с 5 лв. повече за другия характерен за балканското градче вкус – филе „Елена“. Група испански туристи се бе наредила на опашка на една от масите за продан на специалистите и възторжено повтаряше „Sabroso!”, в превод на български – „вкусно“, след като консумира от бута.\r\n„3% безработица в областния град , няма фирма, която да не търси кадри“, е друга тема от ежедневника. Едва 3 на сто е била безработицата в община Велико Търново през последния месец, а равнището е рекордно ниско, отчитат от Бюрото по труда в старата столица. Гладът на кадри става още по-осезателен, като основно се търсят готвачи, сервитьори, бармани, както и множество обикновени работнически професии.\r\n“Даниел Панов бе избран за Кмет на 2017 година“, “Общинар с акции в частна фирма разпределял общинска поръчка“, “Академик Васил Гюзелев получи Евтимиева награда“, “Писмо от Америка: Кметът на Велико Търново не върви ли по тези улици?“ и “Искра Йорданова превръща тениски в произведения на изкуството“, са други заглавия от страниците на всекидневника.\r\n“С две попадения на Иван Петков “виолетовите“ елиминираха “Септември“, “Точен изстрел на Ивайло Тодоров донесе втори пореден успех на “железничарите“ и  “Болярчета“ са есенни първенци на Футбол 5“ са заглавията от спортната страница на изданието.", "date": "2017.10.30", "title": "Преглед на основните теми във великотърновския печат"}
{"url": "http://www.focus-news.net/news/2017/10/30/2451929/prof-mihail-konstantinov-vaprosat-s-kataluniya-e-ne-samo-za-edinstvoto-na-ispaniya-a-za-sashtestvuvaneto-na-es.html", "text": "Въпросът с Каталуния е не само за единството на Испания, а и за съществуването на Европейския съюз. Това каза в сутрешния блок „Добро утро, България“ на Радио „Фокус“ политическият анализатор проф. Михаил Константинов. Той определи поведението на ЕС на този етап като неадекватно. По думите му трябва да се вземе отношение и да има единство по въпроса. Според него за настоящата ситуация и Каталуния, и Испания са допуснали грешки. „Премиерът на Испания Мариано Рахой направи няколко доста крупни грешки, едната от които, че поиска да не се участва в този референдум, което доведе до това, че в него не участваха тези, които бяха за оставане в на Каталуния в Испания. Второ, изключително грубият начин, по който беше попречено на този референдум. На този етап е необходимо изключително внимателно действие. Не трябва да се стига до точката, в която няма мирно връщане назад. Демократичният изход е избори и в Каталуния, и в Испания“, коментира още проф. Михаил Константинов. \r\nТой отбеляза, че ако се стигне до разделяне на Каталуния от Испания, поне още пет - шест държави са в подобно положение и пред политически разпад.", "date": "2017.10.30", "title": "Проф. Михаил Константинов: Въпросът с Каталуния е не само за единството на Испания, а за съществуването на ЕС"}
{"url": "http://www.focus-news.net/news/2017/10/30/2451930/kyustendil-remontiranata-sgrada-na-detska-gradina-slantse-shte-bade-otkrita-s-vodosvet-i-praznichna-programa.html", "text": "Ремонтираната сграда на Детска градина „Слънце” в Кюстендил ще бъде открита с водосвет за здраве и празнична програма. Това съобщи за Радио „Фокус” – Кюстендил Маргарита Цекина, директор детското заведение. Програмата ще започне от 10.00 часа в двора на детската градина. \r\n„Нашата детска градина отдавна имаше една мечта – да бъде един уютен и слънчев дом за всички деца. Днес тази мечта е реалност благодарение на Община Кюстендил”, каза Маргарита Цекина. По думите й в момента децата на град Кюстендил се чувстват много добре, отглеждани и възпитавани от един добър екип в модерна и иновативна сградата. „Сега ще направим откриване на сградата с водосвет за здраве и късмет на нашите възпитаници”, каза Маргарита Цекина. \r\nДетската градина е посещавана от 120 деца.\r\nВенцеслав ИЛЧЕВ", "date": "2017.10.30", "title": "Кюстендил: Ремонтираната сграда на Детска градина „Слънце” ще бъде открита с водосвет и празнична програма"}
{"url": "http://www.focus-news.net/news/2017/10/30/2451931/silistra-vremenno-e-ogranicheno-dvizhenieto-po-pat-216-sitovo-dulovo-v-grad-dulovo-poradi-avarirali-elektricheski-stalbove-vsledstvie-na-silniya-vyatar.html", "text": "Временно e ограничено движението по път III-216 Ситово – Дулово в град Дулово поради аварирали електрически стълбове вследствие на силния вятър. Това съобщиха от пресцентъра на Агенция \"Пътна инфраструктура\". Трафикът се осъществява по обходен маршрут по общинската пътна мрежа на гр. Дулово.", "date": "2017.10.30", "title": "Силистра: Временно e ограничено движението по път III-216 Ситово – Дулово в град Дулово поради аварирали електрически стълбове вследствие на силния вятър"}
{"url": "http://www.focus-news.net/news/2017/10/30/2451932/dobrich-ekipite-na-rd-pozharna-bezopasnost-i-zashtita-na-naselenieto-sa-rabotili-po-shest-signala-za-padnali-darveta-vsledstvie-na-silniya-vyatar.html", "text": "Екипите на Регионалната дирекция (РД) „Пожарна безопасност и защита на населението“ в Добрич са работили по шест сигнала за паднали дървета вследствие на силния вятър. Това съобщи комисар Дарин Димитров, началник на Регионалната дирекция „Пожарна безопасност и защита на населението“ в Добрич, предаде кореспондент на Радио „Фокус” – Варна. Сигналите са от различни населени места в областта. Имало е сигнали за две паднали дървета в Добрич и по едно в селата Хитово, Безмер и Красен и в град Тервел. Дърветата вече са отстранени и пътните настилки са освободени. Няма данни за пострадали граждани и нанесени материални щети. \r\nЖулиета НИКОЛОВА", "date": "2017.10.30", "title": "Добрич: Екипите на РД „Пожарна безопасност и защита на населението“ са работили по шест сигнала за паднали дървета вследствие на силния вятър"}
{"url": "http://www.focus-news.net/news/2017/10/30/2451933/ministar-vladislav-goranov-do-dve-sedmitsi-shte-stane-yasna-pozitsiyata-na-gerb-otnosno-signala-za-nerednosti-napraveni-ot-zdravniya-ministar.html", "text": "До две седмици ще стане ясна позицията на ГЕРБ относно сигнала за нередности, направени от здравния министър. Това стана ясно от думите на финансовия министър Владислав Горанов в предаването \"Здравей, България\" по Нова телевизия във връзка с репортаж, установил че здравният министър Николай Петров e дал на зет си обществени поръчки за 1,6 млн. лв. Горанов заяви, че има одитен доклад, направен още по времето на служебното правителство, в който няма изводи, че е направил нещо незаконно.\r\nСвещени крави в правителството няма. Не може да закриляме подобни действия. Проявяваме особена чувствителност към тази тема, заяви Горанов. Чухме позицията на здравния министър. Ако има някакви притеснения и нередности, няма как да подкрепим подобно поведение. Здравният министър затяга редиците и запушва доста пробойни в системата. В тази връзка може да подозираме, че това е някаква ответна реакция на хора, които не искат той да продължи да бъде на този пост. Аз му вярвам, коментира Горанов.\r\nТой обаче допълни, че журналистическото разследване е още един повод да се проверят фактите и обстоятелствата около изнесената информация.", "date": "2017.10.30", "title": "Министър Владислав Горанов: До две седмици ще стане ясна позицията на ГЕРБ относно сигнала за нередности, направени от здравния министър"}
{"url": "http://www.focus-news.net/news/2017/10/30/2451934/kyustendil-mladezhkata-organizatsiya-na-bchk-shte-predstavi-izvarshenite-deynosti-po-proekta-horata-okolo-nas-v-grada.html", "text": "Младежката организация на БЧК – Кюстендил ще представи извършените дейности по проекта „Хората около нас”. Това каза пред Радио „Фокус” – Кюстендил Радмила Иванова, специалист към Български червен кръст – Кюстендил. Представянето на реализираните дейности ще започне от 10.30 часа в офиса на БЧК в града. Проектът е финансиран от Община Кюстендил по линия на младежките дейности. Това е поредната инициатива, изпълнявана от организацията. Тази година в проекта са участвали младежи, които са провели различни обучения и срещи. В него са включени и възрастни жители на село Шишковци, където младежите са прекарали няколко дни, запознавайки се с живота на хората от село, обичаите и традициите им. Активно са участвали в приготвянето на зимнина и на традиционни ястия от българската кухня.\r\nВенцеслав ИЛЧЕВ", "date": "2017.10.30", "title": "Кюстендил: Младежката организация на БЧК ще представи извършените дейности по проекта „Хората около нас” в града"}
{"url": "http://www.focus-news.net/news/2017/10/30/2451935/yambol-v-kulturno-informatsionen-tsentar-bezistena-shte-se-provede-nagrazhdavane-na-mladi-talanti-po-povod-denya-na-buditelite.html", "text": "В Културно-информационен център „Безистена“ днес от 17.00 часа ще се проведе награждаване на млади таланти по повод Деня на будителите. Това съобщиха от пресцентъра на Община Ямбол. Отличията се присъждат на изявени ямболски ученици и техните преподаватели за завоювани призови места в международни и национални конкурси, съгласно Правилника за наградите и отличията на Община Ямбол. Събитиевто е част от празничната програма на Общината за отбелязване на един от най-светлите български празници – Деня на народните будители. Тържественото честване на празника ще се състои на 1 ноември от 11.00 часа пред барелефа на Ради Колесов (на сградата на читалище „Съгласие-1862”). В празника ще се включат представителни групи на ямболските училища и детски градини.", "date": "2017.10.30", "title": "Ямбол: В Културно-информационен център „Безистена“ ще се проведе награждаване на млади таланти по повод Деня на будителите"}
{"url": "http://www.focus-news.net/news/2017/10/30/2451936/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Имоти в най-големия български ски курорт Банско бяха предложени за продажба в Малта, съобщава електронното издание The Times of Malta. \r\nПо данни на изданието, агенция за недвижими имоти предлага на пазара първокласни вили в Банско, разположени на около 400 метра от кабинковия лифт, който отвежда любителите на зимни спортове директно до пистите. \r\nОт редакцията отбелязват, че цените в Банско, който е поставен на седмо място в класация за ски курорти в Европа, се покачват. Тенденцията на поскъпването на цените на имотите обаче е в цяла Европа.\r\nСъгласно разпространената информация, къщите се продават със споразумения за поддръжка и почистване, така че на закупилите ваканционен имот „няма да се наложи да си мръднат пръста“. Изданието припомня, че седмично има три полета, свързващи Малта с България и обратно.\r\n*** Представители на турския интелектуален елит в Германия, които през 2016 г. призоваха в отворено писмо властите в Анкара да се въздържат от ескалация на конфликта с кюрдите, са изправени в Турция пред наказателно преследване за „терористична пропаганда“, съобщава баварският ежедневник Die Sueddeutsche Zeitung.\r\nСъгласно разпространените данни, в полезрението на турските власти попадат около стотина души, като част от тях вече са получили обвинителните си актове. В документите се отбелязва, че под „призивите за мир“ в отвореното писмо до Анкара се съдържа „открита пропаганда в полза на терористичната организация „Работническа партия на Кюрдистан“. Според главния прокурор на Истанбул, авторите са имали за цел да представят действията на турската държава като „незаконни“, „разрушителни“ и „престъпни“.\r\nОткритото писмо до турското правителство с критика към политиката към Анкара с населените предимно с кюрди региони на страната бе подписано от 1128 души. Посланието бе публикувано в Турция с уточнението, че в него се съдържа „призив за мир“. Действията на силите за сигурност в изброените региони бе заклеймено като „политика на унищожение и насилствено преселване“. Президентът Реджеп Тайип Ердоган подложи на ожесточена критика авторите на писмото.\r\n*** Жителите на гръцките острови в източната част на Егейско море, оказали помощ на десетки хиляди бежанци, са истински „герои“. \r\nна хиляди бежанци при неблагоприятни условия, са \"герои\", според първия вицепрезидент на Европейската комисия Франс Тимерманс. Това заяви председателят на Европейската комисия Франс Тимерманс в интервю за електронното издание Ekathimerini.\r\nВ навечерието на посещението си в Гърция, нидерландският политик подчерта, че въпреки огромния натиск, на който са подложени, кметовете и жителите на островите правят всичко възможно да помогнат на бежанците.\r\nТимерманс описа ситуацията на островите като „неприемлива\" и изрази загриженост за трудностите, които гръцкото правителство изпитва при усвояването на средства от Брюксел (около един милиард евро) за подобряване на инфраструктурата и изграждане на центрове за настаняването на около 50 хил. търсещи убежище.\r\n„Изправени сме пред редица проблеми\", призна Тимерманс, добавяйки, че опитът на ЕК „показа, че е трудно подкрепата, която предоставяме, да достигне до мястото, където е най-необходима\".\r\nТимерманс, който беше един от основните архитекти на миналогодишната сделка между ЕС и Турция за спиране на потока от мигранти в Европа, припомни, че хората, чиито молби за убежище са били обработени, трябва да бъдат върнати в Турция, както е предвидено в споразумението от март 2016 г.\r\n*** Близката до „Ал-Кайда“ групировка „Хетеш“ складира химически оръжия в сирийската провинция Идлиб, пише Morning Star .\r\nСирийски медии разпространиха тази информация, след като правителството отхвърли доклада на ООН, в който се твърди, че правителствените сили са използвали химически оръжия срещу цивилни.\r\n„Джабхат ан Нусра“, която в момента се нарича „Хетеш“ има няколко склада с химически артилерийски снаряди в градовете Газлех и Маарат Мисрин. Местни източни твърдят, че един от компонентите на неидентифицирания химически агент, се произвежда в лаборатории на екстремистите.\r\nСпоред същите местни източници, „Хетеш“ има капацитета да произвежда ракети, които могат да изстрелят снарядите на разстояние от 20 километра.\r\n***", "date": "2017.10.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/30/2451937/veliko-tarnovo-padnali-darveta-v-sledstvie-na-silniya-vyatar-sa-otstranyavali-ekipi-na-rdpbzn-v-oblastta.html", "text": "Паднали дървета в следствие на силния вятър са отстранявали екипи на Регионална дирекция „Пожарна безопасност и защита на населението“ (РДПБЗН) – Велико Търново през нощта. Това съобщиха за Радио „Фокус“ – Велико Търново от РДПБЗН – Велико Търново. В 02.15 часа е получен сигнал за нужда от оказване на техническа помощ – отстраняване на паднало дърво в село Масларево. На място е изпратен екип на Районната служба в Полски Тръмбеш, който е премахнал дървото. Час по-късно, в 03.04 часа, е получен сигнал за паднало дърво на пътя Горна Оряховица – Арбанаси. Дървото е отстранено от екип на Районната служба в Горна Оряховица.\r\nНадежда КРЪСТЕВА", "date": "2017.10.30", "title": "Велико Търново: Паднали дървета в следствие на силния вятър са отстранявали екипи на РДПБЗН в областта"}
{"url": "http://www.focus-news.net/news/2017/10/30/2451938/prof-aleksandar-marinov-politolog-temata-za-borbata-s-koruptsiyata-ne-e-nay-podhodyashta-osnova-za-vot-na-nedoverie.html", "text": "Евентуален вот на недоверие към управляващите би бил ход за политически натиск срещу управляващите и обикновен пиар ход. Това каза в сутрешния блок „Добро утро, Българя“ на Радио „Фокус“ политологът проф. Александър Маринов. По думите му това е нормална демократична процедура, важното е обаче по каква тема се иска вотът и какви проблеми се извеждат като основание. \"Темата за борбата с корупцията не е най-удачният избор за тази кауза, като БСП показа, че не е готова за алтернатива на ГЕРБ\", обясни Маринов. „Темата е преекспонирана, но най-вече това е тема, при която трудно могат да се формулират убедително доказателства и аргументи за това, че управляващите трябва да бъдат заменени. Трудно е, защото нещата ще се отклонят в една позната линия на размяна на конкретни изолирани факти. Каквото се извади за ГЕРБ, а то ще е повече, тъй като те управляват и по-дълго, същото в някаква степен ще се извади срещу БСП и срещу другите. Отново ще видим познатата формула „всички са маскари“, каза той. Проф. Александър Маринов коментира още, че на политическата сцена има опити за използването на конкретни ситуации в полза на някоя от партиите, като не се наблюдава нищо по-различно от обичайните политически нрави.", "date": "2017.10.30", "title": "Проф. Александър Маринов, политолог: Темата за борбата с корупцията не е най-подходяща основа за вот на недоверие"}
{"url": "http://www.focus-news.net/news/2017/10/30/2451939/kyustendil-obshtina-dupnitsa-e-domakin-na-rabotna-sreshta-po-problemite-na-obrazovanieto-i-mladezhkata-zaetost.html", "text": "Община Дупница е домакин на работна среща по проблемите на образованието и младежката заетост. Това съобщи за Радио „Фокус” – Кюстендил Емил Гущеров, председател на Общински съвет – Дупница. Инициативата ще се проведе от 14.00 часа в залата на Общината под мотото „Възможности за реализация на младите хора в община Дупница“. \r\n„Поканили сме да участват всички директори на средни училища в града и на „Бюро по труда”. На тази среща очакваме да присъства проф. Дулевски, който е председател на Икономически и социален съвет, ученици от завършващия курс. Оказва се, че реално безработни има, а в същото време се търсят специалисти. Ние трябва да видим като представители на Общински съвет какво можем да съдействаме и да помогнем в сферата на образованието. Бих се радвал благодарение на нас да намерят работа”, каза Емил Гущеров. На срещата са поканени представители бизнеса от Бобов дол и от Сапарева баня, тъй като в Сапарева баня също се наблюдава сериозен недостиг на кадри в сферата на туризма.\r\nВенцеслав ИЛЧЕВ", "date": "2017.10.30", "title": "Кюстендил: Община Дупница е домакин на работна среща по проблемите на образованието и младежката заетост"}
{"url": "http://www.focus-news.net/news/2017/10/30/2451940/kiril-dobrev-bsp-gerb-da-ne-se-zanimavat-s-partiyno-stroitelstvo-v-bsp.html", "text": "„Фалшива новина ли е разследването на Бтв за 1 млн. и 200 хил. лв., които е дал министърът на здравеопазването на дъщеря си и нейния приятел? Той разпределя обществен ресурс. Фалшива новина ли е всичко, което прави ОЛАФ по разследване за магистрали или това, което се случва с обществените поръчки?“ Това попита зам.-председателят на БСП Кирил Добрев в сутрешния блок на Бтв, съобщиха от пресцентъра на НС на БСП. Добрев заяви, че ако парите, взети като кредит, отиват като инвестиции в икономиката, би бил съгласен. „Но това са средства, които се харчат и раздават, без да се правят реформи. И това е коренната разлика между нас“, обясни Добрев. Според него на българския гражданин му е пуснало от корупционните схеми, които ГЕРБ въртят. „Това са феодални владения, които се контролират от гербаджии, облечени във власт“, каза още той. \r\n„Цветанов казва, че не сме алтернатива, Горанов – че сме лоша алтернатива. Каква алтернатива сме преценява българският народ. И Цецка Цачева беше безалтернативна, но май сега Радев е президент“, коментира той. Според него няма как ГЕРБ да харесат БСП. „Затова сме управляващи и опозиция – да бъдем опоненти“, уточни той. Добрев е на мнение, че пресконференцията на ГЕРБ е била в стила на Антон Тодоров, който вече работи в централата на ГЕРБ. „Нито г-н Цветанов, нито г-н Борисов ще могат да контролират опозицията, както са го правили през годините. Имало е опити и днес тя не може да бъде контролирана. Нека ГЕРБ не се занимават с партийно строителство в БСП\", каза още зам.-председателят на БСП. Той благодари за психоанализата на Томислав Дончев, но посочи, че към него по повод НДК му се правят прокурорски анализи и го посъветва да не се занимава с БСП и да не прави портрети. „Имат си достатъчно работа по структурите и изключително тежка коалиция с патриотите – да се занимават с тях“, добави Добрев. \r\nКирил Добрев подчерта, че никога не е имало решение на партията за общо управление с ГЕРБ. Той обясни, че двете партии се разминават категорично по политики, разбиране, философия. „Докато е това ръководство, БСП няма шанс да участва в управлението на страната, ако е втора политическа сила“, заяви той. Зам.-председателят на БСП обясни, че е проведено работно заседание на Конгреса с изключително силен дневен ред и реч на Корнелия Нинова – директна, пряка и откровена. „Една част от лицата в БСП са леко изолирани. Нинова общува все повече с обикновените партийни членове, основните партийни организации. Онзи партиен елит, който винаги е мислел, че може да контролира председателя, се чувства изолиран“, заяви Добрев. Според него БСП е различна, нова и променена. Той обясни, че повечето от хората, наричал преди „фараони“, днес работят за БСП и са съгласни с ролята си да не бъдат на първия ред. „Но има и такива, които продължават да искат да бъдат фронтмен“, посочи Добрев. По неговите думи Корнелия Нинова е станала председател, защото е водела битка с ГЕРБ, а не вътрешно-партийни битки. „Тя стана любимец на партията, защото даваше алтернатива на ГЕРБ. С вътрешнопартийни битки и апаратни игри, председател не се сменя и председател не се става“, категоричен е зам.-председателят на БСП. Той подчерта, че председателят е в изключителното си право да си избира екипа и всеки един от него може да бъде сменен. „Няма как председателят да бъде \"държан\", защото се избира от всеки един редови социалист, според промяна в Устава“, уточни Добрев.", "date": "2017.10.30", "title": "Кирил Добрев, БСП: ГЕРБ да не се занимават с партийно строителство в БСП"}
{"url": "http://www.focus-news.net/news/2017/10/30/2451941/ministar-vladislav-goranov-vinagi-mozhe-da-se-tarsi-kusur-na-upravlenieto-veroyatno-bsp-sa-spetsialisti-po-temata-s-koruptsiyata-i-zatova-im-e-interesna.html", "text": "Винаги може да се търси кусур на управлението. Това е ролята на опозицията. Ако си върши добре работата, тя може да намери аргументи за доста сектори. Ако ние бяхме на тяхно място, отдавна да сме внесли много повече вотове. Това коментира финансовият министър Владислав Горанов в предаването „Здравей, България” по Нова телевизия. Вероятно те са специалисти по темата с корупцията и затова им е интересна. Корнелия Нинова да говори за корупция е неприемливо, защото тя е участвала в приватизацията на едно търговско дружество и то срещу минимална сума за активите”, заяви Горанов но не пожела да каже за кое дружество точно става въпрос. \r\nГоранов не отрече това, че държавата има проблем с корупцията и има още какво да се направи в тази посока.„Сигурно обаче е едно – България днес е по-добре от това, което е било вчера. И по икономически показатели, и по доходи, и по жизнено равнище”, каза финансовият министър.\r\nОтносно бюджета за 2018 г. финансовият министър заяви, че икономиката дава възможност той да реши много от натрупаните проблеми.\r\n„Той е скроен така, че да подсигури, от една страна, нормалното функциониране на държавата, а от друга – да даде възможност да се изпълнят основните ангажименти в предизборната програма на ГЕРБ и ОП”, коментира Владислав Горанов.", "date": "2017.10.30", "title": "Министър Владислав Горанов: Винаги може да се търси кусур на управлението, вероятно БСП са специалисти по темата с корупцията и затова им е интересна"}
{"url": "http://www.focus-news.net/news/2017/10/30/2451942/pregled-na-osnovnite-temi-v-shumenskiya-pechat.html", "text": "„Силна музика възмущава туристите в НИАР „Мадара”, е водещото заглавие във вестник „Шуменска заря“. Очакванията на всеки посещаващ Мадарският резерват са за тишина, спокойствие, шум от птичи песни, шумолене на листа и капчици вода, стичащи се по скалата. Да, ама не. Очаквай неочакваното. Това преживяха туристите това лято в магнетичния Мадарски резерват, четем в материала.\r\n„Получаваме постоянни жалби за шума, който е неприятен за посетителите и е свързан с тържествата, които се провеждат в ресторанта. Искаме да се вземат мерки за нивото на музиката. Това е глобалният символ на България. Не може така, много хора минават, включително и чужденци”, каза главният уредник на НИАР „Мадара” Юри Йоргов. \r\n„Джакпот от актове за пътни нарушения печели шофьор от Царев брод“, е тема от стр. 2 в броя. Рекордьорът с най-много издадени актове за нарушение на пътя е 47-годишен мъж от с. Царев брод. Той е правоспособен от 2003 година. За 11 години контролните органи са му съставили 41 акта за различни нарушения. Наказателните му постановления са на стойност 10 589 лева. \r\n„Национален форум на синдикат „Висше образование и наука”, е друг акцент от стр. 2. За пореден път Шуменският университет „Епископ Константин Преславски”, в петък и събота, бе домакин на Националния форум на синдикат „Висше образование и наука” (ВОН) към КНСБ. В Шумен е била обсъдена информация за проведения форум на Министерството на образованието и науката (МОН) по доклада на проф. Люк Соте и препоръките от партньорското изследване за финансиране, насочено към 10-12 образователно-научни институции в България, информация за преговорите с МОН и Министерството на финансите по бюджетната субсидия за издръжка на обучението в държавните висши училища. \r\n„Масови проверки по санирането на жилищни блокове“, пише още ежедневникът. Инспекторите по труда извършват масови проверки по санирането на жилищни блокове в региона. Това съобщи Стела Методиева – директор на Инспекцията по труда. „Служителите на инспекцията продължават извършването на проверки по санирането и работата на строителни обекти в почивни и празнични дни. Особено внимание се обръща на безопасността на труда, наличието на трудово правоотношение, редовното изплащане на трудовите възнаграждения, почивките и отпуските на работещите”, коментира Стела Методиева. \r\n„През септември безработицата в област Шумен продължава да пада“, съобщава всекидневникът.“Обявиха победителите в Студентския видео арт фестивал“, е акцент от стр. 5 в броя. За тях се бориха само участниците в творческите работилници, които работиха през три от фестивалните дни. Техни ментори бяха Цветан Кръстев, Виктор Петков, проф. Валери Чакалов и Георги Кръстев, които влязоха и в ролята на жури и определиха най-добрите филми.", "date": "2017.10.30", "title": "Преглед на основните теми в шуменския печат"}
{"url": "http://www.focus-news.net/news/2017/10/30/2451943/inzh-daniel-panov-kmet-na-veliko-tarnovo-obshtinata-e-gotova-za-zimata-osigureni-sa-i-poveche-sredstva-za-snegopochistvane.html", "text": "Община Велико Търново е готова за зимата, осигурени са и повече средства за снегопочистване. Това каза пред Радио „Фокус“ кметът на Велико Търново инж. Даниел Панов. „Където има отоплителни локални системи, те са проверени и работят към момента, всички машини са налице. Когато има продължителни снеговалежи в период от няколко дни, ще се привикват и допълнителни снегопочистващи машини на фирми, които се отзовават. Смятам, че със средствата, които тази година са увеличени за зимното поддържане в общините, ще има вече и по-адекватно заплащане за поддръжка за зимата, което ще получи всяка Община“, коментира инж. Даниел Панов. Той добави, че почистването на речните корита е сериозен проблем на българските общини, които не трябва да се отлага и подценява, защото става по-скъп за държавата. По думите му трябва да се отпускат средства за превантивни дейности, а не когато чак когато има бедствие.", "date": "2017.10.30", "title": "Инж. Даниел Панов, кмет на Велико Търново: Общината е готова за зимата, осигурени са и повече средства за снегопочистване"}
{"url": "http://www.focus-news.net/news/2017/10/30/2451944/die-zeit-posleditsite-ot-novata-direktiva-na-es-za-komandirovanite-rabotnitsi-v-badeshte-naemaneto-na-stroitelnite-rabotnitsi-ot-polsha-rumaniya-i-balgariya-mozhe-da-predstavlyava-praven-risk-za-rabotodatelite.html", "text": "Новата директива на Европейския съюз за командироване цели да гарантира, че работниците в европейските страни ще получават по-справедливо възнаграждение. Но работодателите алармират за непредвидените и нежелани последици от документа, пише германският национален ежедневник Die Zeit.\r\nРавенството не е просто въпрос на правила, казва Херберт Шауман. „Аз също искам хората да получат същите пари за същата работа\", казва той. Това изобщо не подлежи на въпрос. Правилата са това, което отдавна тревожат германския строител.\r\nШауман се позовава на закона за командироване, който съществува от 1996 г. насам. В него се предвижда, че всички работници на неговите строителни площадки трябва да получат най-малко германската минимална работна заплата, независимо от страната, от която идват. За да се постигне справедливост на заплатите, човек не би трябвало да измисля нови закони, казва Шауман. Но министрите на труда и социалните партньори в ЕС са направили точно това. Само преди няколко дни те се споразумяха за затягане на директивата за командироването; в бъдеще чуждестранните работници трябва да получават заплатите, които получават местните им колеги, с всички допълнителни обезщетения, предвидени в закона. \r\nШауман предупреждава: „Ако има правила, но не се контролира спазването им, почти всички компании ще се стремят да ги заобиколят“. За него, като работодател, новата директива на ЕС усложнява с излишна бюрокрация дейността му: в бъдеще той ще трябва да проверява дали служителите на чуждестранни подизпълнители изплащат трудови възнаграждения според германския колективен трудов договор, дали получават коледни премии и други надбавки. Какво обаче се случва с „българския строител, който има напълно различно образование от германския, а също и съвсем различни дейности?\" Отговорът на този въпрос затруднява германските работодатели.\r\nАко работникът е групиран в грешен тарифен клас и чуждестранните подизпълнители му изплащат по-ниско трудово възнаграждение, то тогава германските работодатели носят отговорност като клиент. Това означава, че властите може да ги подведат под отговорност не само за занижените заплати, но и за по-ниските социални вноски, които са внесли. Или казано с други думи - в бъдеще наемането на строителните работници от Полша, Румъния и България на строителни обекти във ФРГ може да представлява правен риск за германските работодатели. Тереза Герова", "date": "2017.10.30", "title": "Die Zeit: Последиците от новата директива на ЕС за командированите работници - в бъдеще наемането на строителните работници от Полша, Румъния и България може да представлява правен риск за работодателите"}
{"url": "http://www.focus-news.net/news/2017/10/30/2451945/kyustendil-73-godishna-zhena-ot-grada-e-stanala-zhertva-na-telefonna-izmama-s-1600-lv.html", "text": "73-годишна жена от Кюстендил е станала жертва на телефонна измама, съобщиха от пресцентъра на Областна дирекция на МВР – Кюстендил. Жената е ощетена с 1600 лв. след като по телефона й се е обадил мъж, представил се за прокурор, помолил за съдействие за залавянето на измамници и тя пуснала през балкона всичките си пари. За случая е уведомен дежурен прокурор, образувано е досъдебно производство.", "date": "2017.10.30", "title": "Кюстендил: 73-годишна жена от града е станала жертва на телефонна измама с 1600 лв."}
{"url": "http://www.focus-news.net/news/2017/10/30/2451946/sofiya-naklonen-ot-vyatara-stalb-za-ulichno-osvetlenie-zatrudnyava-dvizhenieto-po-bul-aleksandar-stamboliyski-v-uchastaka-ot-pl-sv-nedelya-do-krastovishteto-s-bul-hristo-botev.html", "text": "Наклонен от вятъра стълб за улично осветление затруднява движението по бул. \"Александър Стамболийски\" в участъка от пл. \"Св. Неделя\" до кръстовището с бул. \"Христо Ботев\". Това съобщиха за Агенция \"Фокус\" от пресцентъра на Столична община. Екипи работят на място по отстраняване на стълба.", "date": "2017.10.30", "title": "София: Наклонен от вятъра стълб за улично осветление затруднява движението по бул. \"Александър Стамболийски\" в участъка от пл. \"Св. Неделя\" до кръстовището с  бул. \"Христо Ботев\""}
{"url": "http://www.focus-news.net/news/2017/10/30/2451947/varna-klon-e-padnal-varhu-avtomobil-na-ul-aleksandar-pushkin-vsledstvie-na-silniya-vyatar.html", "text": "Екипите на пожарната във Варна са работили по 11 сигнала за паднали клони и дървета вследствие на силния вятър. Това съобщиха за Радио „Фокус“ – Варна от пресцентъра на Областна дирекция на МВР – Варна. Данните са за периода от полунощ до около 8.00 часа тази сутрин, като инциденти са регистрирани на територията на цялата област. При един от случаите клон е паднал върху автомобил на ул. „Александър Пушкин“ във Варна и съответно е нанесъл материални щети по автомобила. Няма пострадали хора, уточниха от полицията. При останалите инциденти също няма пострадали хора и не са нанесени материални щети.\r\nМарияна ВАЛЕНТИНОВА", "date": "2017.10.30", "title": "Варна: Клон е паднал върху автомобил на ул. „Александър Пушкин“ вследствие на силния вятър"}
{"url": "http://www.focus-news.net/news/2017/10/30/2451948/ministar-lilyana-pavlova-optimist-sam-che-do-kraya-na-mandata-na-pravitelstvoto-chlenstvoto-v-shengen-i-chakalnyata-na-evrozonata-shte-badat-fakt.html", "text": "Шенген и еврозоната са две точки, по които имаме абсолютното единомислие и единодушие, че България е готова. Страната е дала своята заявка за членство, оптимист съм, че в рамките на мандата до края на правителството вече ще бъде факт. Това каза министърът на Българското председателство Лиляна Павлова за членството на България в Шенген и еврозоната в предаването „Денят започва“ по БНТ. „Трябва да сме единни и да покажем напредък в определени области“, посочи тя и обясни, че България първо трябва да влезе в чакалнята за еврозоната, във валутния механизъм, а след което да извърви стъпките към присъединяването. „България е с фиксиран курс от много години. Надяваме се, да не чакаме като някои държави 6-8 години за фактическото присъединяване“, коментира министърът. „За Шенген отдавна сме отговорили на критериите, има по-скоро политически нюанс. Вече чухме пълната подкрепа за България от ЕП и ЕК“, обясни Лиляна Павлова. \r\nНа въпрос ще успее ли Българското председателство да остане аполитична тема тя посочи: „Както виждаме дотук не. Имаме 2 месеца до официалния старт, за да дебатираме в парламента“. Според нея една от най-важните цели във връзка с Председателството е надскачането на вътрешнополитическите проблеми. „Миналата седмица изпратих официални писма до председателите на парламентарните групи в парламента с предложение да направим предварителни работни срещи, обсъждайки приоритетите и темите, преди големия дебат в пленарна зала“, заяви Лиляна Павлова. „За да можем на експертно оперативно ниво да видим какво още бихме могли да направим благодарение на предложенията им. Не се срамуваме и не отказваме да чуваме критики и да приемаме предложения“, уточни тя. „На 20 декември трябва да приемем окончателния вариант на приоритетите да сме отчели всички гледни точки, това е целта ни и сме отворени за това“, каза още министърът.\r\nПо повод заявката на БСП, че ще поискат вот на недоверие на правителството „Борисов 3“ за корупция Лиляна Павлова посочи: „Когато очакваме оценката по Механизма, имаме отчетен напредък в определени области, има и области, в които да наваксваме, трябва да излъчваме различни сигнали“. По думите ѝ на такъв вот за корупцията можеш да говориш много неща, лесна дъвка е, но трудно доказуема. „В публичното пространство, когато се говори и се повтаря думата корупция, това е негативно послание за гражданите. Навън би показала нестабилност, дестабилизация и съмнения в България“, обясни министърът. „Има компетентни органи, ако някой има сигнали, трябва да ги подаде. Да ги използва само за политически пиар не говори добре за него“, каза още Лиляна Павлова.", "date": "2017.10.30", "title": "Министър Лиляна Павлова: Оптимист съм, че до края на мандата на правителството членството в Шенген и чакалнята на еврозоната ще бъдат факт"}
{"url": "http://www.focus-news.net/news/2017/10/30/2451949/delegatsiya-na-gerb-ot-obshtina-dobrichka-gostuva-v-ukrayna-po-povod-denya-na-besarabskite-balgari.html", "text": "По случай Деня на бесарабските българи – 29 октомври, делегация от ГЕРБ в община Добричка гостува в село Каменка, Украйна. Тя е водена от заместник-областния управител на Добрич Живко Желязков. Това съобщиха от пресцентъра на ПП ГЕРБ. В нея участват общински съветници, кметове на населени места, членове и симпатизанти на партията.\r\nЖелязков връчи на домакините от село Каменка, където голяма част от жителите са бесарабски българи, поздравителен адрес от народните представители от ГЕРБ-Добрич Даниела Димитрова и Пламен Манушев. \r\n„Честит празник на всички Вас, които през годините, далеч от Родината, пазите българския дух! Докато децата Ви пеят български песни, рецитират големите български поети, извиват хоро и честват българските празници, ще бъдем сигурни, че щафетата по родолюбие ще бъде предадена и на следващите поколения. Нека думата българин бъде истински извор за чисти и добри дела!”, се казва в поздравителния адрес на народните представители от ГЕРБ. Българската делегация поднесе цветя на паметника на Христо Ботев.", "date": "2017.10.30", "title": "Делегация на ГЕРБ от община Добричка гостува в Украйна по повод Деня на бесарабските българи"}
{"url": "http://www.focus-news.net/news/2017/10/30/2451950/inzh-daniel-panov-kmet-na-veliko-tarnovo-gradat-ni-e-sred-vodeshtite-s-traen-ikonomicheski-rastezh.html", "text": "Велико Търново е един от водещите градове у нас с траен икономически растеж. Това каза в сутрешния блок „Добро утро, България“ на Радио „Фокус“ кметът на града инж. Даниел Панов. „Днес Велико Търново е сред шестте водещи града в България, които са генератори на икономически растеж. За втора поредна година се радваме на рекордна раждаемост. Много млади хора, които завършват обучението си, остават да живеят тук. В последно време се стараем да развиваме непрекъснато и туризма, който дава около 47% от БВП“, каза още инж. Даниел Панов. Той отбеляза, че безработицата във Велико Търново е под 2%, а инвеститорският интерес - все по-голям, като само за последната година са открити няколко стотин нови работни места.", "date": "2017.10.30", "title": "Инж. Даниел Панов, кмет на Велико Търново: Градът ни е сред водещите с траен икономически растеж"}
{"url": "http://www.focus-news.net/news/2017/10/30/2451951/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-oktomvri.html", "text": "„Софийска вода” временно ще прекъсне водоснабдяването в някои части на столицата на 31 октомври. Това съобщиха от пресцентъра на дружеството.\r\nВъв връзка с монтаж на спирателен кран на ул. „Река Осъм“, жк. „Яворов“, се налага спиране на водоподаването от 9:30 до 18:30 часа на клиентите на „Софийска вода”, живеещи в района на: ул. „Николай Ракитин“ от ул. „Цар Иван Асен II“ до ул. „Лакатница“; ул. „Река Осъм“ от ул. „Николай Ракитин“ до ул. „Светослав Тертер“\r\nблокове: №68, 77, 78. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Иван Асен II“ ъгъла с ул. „Николай Ракитин“.\r\nВъв връзка с монтаж на спирателни кранове на ул. „Цар Симеон“, жк. „Илинден“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул.„Цар Симеон“ от ул. „Вита“ до бул. „Константин Величков“; по ул. „Насте Стоянов“ от ул. „Цар Симеон“ до ул. „Цар Иван Александър“; по ул. „Зографски манастир“ от ул. „Цар Симеон“ до бул. „Тодор Александров“ и бл.127. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Качаник“.\r\nВъв връзка с изместване на пожарен хидрант на ул. „Ген. Асен Николов“ , жк. „Люлин“ 9, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: бл. 961, бл. 962, бл. 963, бл. 964. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 962.\r\nВъв връзка с реконструкция на уличен водопровод на ул. 185, вилна зона „Американски колеж“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: Вилна зона „Американски колеж“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 186 ъгъла с ул. 190.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.30", "title": "„Софийска вода” временно ще прекъсне водоснабдяването в някои части на столицата на 31 октомври"}
{"url": "http://www.focus-news.net/news/2017/10/30/2451952/pazardzhik-pochinala-e-i-mladata-zhena-postradala-tezhko-pri-katastrofata-na-patya-mezhdu-selata-bratanitsa-i-vetren-dol.html", "text": "След тежката катастрофа, станала снощи на пътя между селата Братаница и Ветрен дол, са починали млад мъж и млада жена, съобщи за Радио „Фокус“ – Пазарджик говорителят на ОДМВР в Пазарджик Мирослав Стоянов. Той обясни, че водач на лек автомобил „БМВ“ е загубил управлението над автомобила и се е блъснал в крайпътно дърво. „В резултат на тежкия удар автомобилът е бил силно деформиран. Установено е, че в него са пътували трима души. Загинал е водещият се до шофьора млад мъж, а младата жена, която бе настанена в болница в тежко състояние, по-късно също е починала. Жив е само шофьорът, който е в областната болница в Пазарджик“, посочи Стоянов. \r\nТой допълни, че е извършен оглед на местопроизшествието от дежурна група при полицейското управление в Септември и е установена самоличността на загиналите, които са от Пазарджик.\r\nВаня НИКОЛОВА", "date": "2017.10.30", "title": "Пазарджик: Починала е и младата жена, пострадала тежко при катастрофата на пътя между селата Братаница и Ветрен дол"}
{"url": "http://www.focus-news.net/news/2017/10/30/2451953/tass-mirnite-pregovori-za-siriya-uchastvashtite-delegatsii-pristignaha-v-astana.html", "text": "Всички делегации на страните, участващи в международната среща в Астана за разрешаване на ситуацията в Сирия, вече са пристигнали в столицата на Казахстан, предава TACC, като се позовава на информация от Министерството на външните работи на републиката.\r\n„Всички делегации на участниците в международната среща за Сирия в рамките на „астанинския процес“ са пристигнали в столицата на Казахстан. Днес ще се състоят двустранни и многостранни срещи за обсъждане на въпросите от дневния ред“, се казва в разпространеното съобщение. Всички срещи ще преминат при закрити врати.\r\nСедмата международна среща в Астана за Сирия ще се проведе в периода 30-31 октомври. В рамките й участниците планират да създадат работна група по освобождаване на заложници, затворници, предаване на телата на загиналите и издирването на изчезналите. Очаква се дискусиите да завършат със съвместно заявление за „хуманитарно разминиране“ в Сирия. Тереза Герова", "date": "2017.10.30", "title": "ТАСС: Мирните преговори за Сирия – участващите делегации пристигнаха в Астана"}
{"url": "http://www.focus-news.net/news/2017/10/30/2451954/zhelyo-vardunski-kmet-otmeneno-e-bedstvenoto-polozhenie-v-obshtina-kameno.html", "text": "Отменено е бедственото положение в общината, което беше обявено преди няколко дни заради проливните дъждове, при които десетки домове и пътища бяха наводнени. Това каза за Агенция „Фокус“ кметът на община Камено Жельо Вардунски.\r\n„Започнахме вече да изнасяме боклуците от селата и да осигуряваме дърва за печките на хората, за да могат да започнат да съхнат къщите им. Защото без това да се случи не можем да вкараме вътре техника“, каза още той и уточни, че продължава и работата по възстановяване на пътищата и мостовете.\r\n„В събота и неделя имахме доброволци, които ни помагаха в работата. Днес на място има войници, които ни оказват съдействие основно за премахването на боклуците, струпани по улиците – става въпрос за похабеното имущество, което хората са изнесли от къщите си“, обясни Вардунски.\r\nЦветилена СИМЕОНОВА", "date": "2017.10.30", "title": "Жельо Вардунски, кмет: Отменено е бедственото положение в община Камено"}
{"url": "http://www.focus-news.net/news/2017/10/30/2451955/pazardzhik-prodalzhavat-dnite-na-duhovnostta-posveteni-na-buditelstvoto-organizirani-ot-obshtina-panagyurishte.html", "text": "Продължават Дните на духовността, посветени на будителството, организирани от Община Панагюрище. Това съобщи за Радио \"Фокус\"-Пазарджик Радка Костуркова от Общината. Тя уточни, че от 16.00 часа в камерната зала на Театър Дом-паметник ще се състои официалното награждаване на победителите в ученическия конкурс „О, будители народни“ и представяне на отличените мултимедийни презентации. \r\n„В 17.30 часа в читалнята за възрастни на Общинска библиотека „Стоян Дринов“ ще бъде представено творчеството на Асен Дипчев – правнук на Райна Княгиня. Художник и поет по душа, нестандартен творец, наследил борческия дух на своята прабаба Райна Княгиня, Асен Дипчев с поезия, картини и проза изразява себе си и описва съвременността“, обясни Костуркова. \r\nДните на духовността, посветени на будителството, продължават до 1 ноември – Денят на народните будители.\r\nВаня НИКОЛОВА", "date": "2017.10.30", "title": "Пазарджик: Продължават Дните на духовността, посветени на будителството, организирани от Община Панагюрище"}
{"url": "http://www.focus-news.net/news/2017/10/30/2451956/mvr-okolo-50-sa-signalite-za-padnali-darveta-na-teritoriyata-na-tsyalata-strana.html", "text": "Около 50 са сигналите за паднали дървета на територията на цялата страна. Това съобщиха за Агенция „Фокус“ от пресцентъра на МВР. Сигналите са получени до 06.00 часа тази сутрин и са отработени.", "date": "2017.10.30", "title": "МВР: Около 50 са сигналите за паднали дървета на територията на цялата страна"}
{"url": "http://www.focus-news.net/news/2017/10/30/2451957/haskovo-selo-vaglarovo-e-bez-elektrichestvo-zaradi-avariya-prichinena-ot-silniya-vyatar.html", "text": "Без електричество е село Въгларово заради авария, причинена от силния вятър. Това съобщиха от пресцентъра на Областна администрация - Хасково. От сутринта екипите на електроразпределителното дружество работят по аварията и прогнозират, че електрозахранването на селото ще бъде възстановено най-късно до обяд. В Хасково има счупени клони на дървета. Вятърът е отнесъл и тенекиен покрив на улица „Добруджа“, нанесени са материални щети. Няма сигнали за по-сериозни инциденти, причинени от бурния вятър. \r\nВ област Хасково е обявен жълт код за опасност от силни ветрове. Скоростта на вятъра е между 45 и 60 км/час, на моменти поривите достигат 80 км/ч. В цялата област ще се задържи ветровито и хладно през целия ден. Експертите по сигурността съветват да приберете всички предмети от первазите на прозорците и терасите, за да се избегнат нежелани инциденти.", "date": "2017.10.30", "title": "Хасково: Село Въгларово е без електричество заради авария, причинена от силния вятър"}
{"url": "http://www.focus-news.net/news/2017/10/30/2451958/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Потенциалните партньори за „ямайска“ коалиция в Берлин – Съюза (ХДС/ХСС), Свободната демократическа партия (СвДП) и „Зелени“ започват нов етап от преговорите за съставяне на новото германско правителство, припомня националният ежедневник Die Frankfurter Allgemeine Zeitung.\r\nВъ фокуса на преговорите от новия етап ще бъдат темите на пазара на труда, пенсиите, здравеопазването и социалната политика. В дискусиите ще участват общо 50 представители на партиите. \r\nСондажите бяха отложени миналия четвъртък поради спорове, особено в областта на политиката в областта на опазването на околната среда и бежанците. В неделя вечерта председателите на четирите партии се срещнаха за тайна среща  в Берлин, за да обсъдят ситуацията и по-нататъшните действия. Информация след срещата не бе разпространена.\r\n*** Представители на турския интелектуален елит в Германия, които през 2016 г. призоваха в отворено писмо властите в Анкара да се въздържат от ескалация на конфликта с кюрдите, са изправени в Турция пред наказателно преследване за „терористична пропаганда“, съобщава баварският ежедневник Die Sueddeutsche Zeitung.\r\nСъгласно разпространените данни, в полезрението на турските власти попадат около стотина души, като част от тях вече са получили обвинителните си актове. В документите се отбелязва, че под „призивите за мир“ в отвореното писмо до Анкара се съдържа „открита пропаганда в полза на терористичната организация „Работническа партия на Кюрдистан“. Според главния прокурор на Истанбул, авторите са имали за цел да представят действията на турската държава като „незаконни“, „разрушителни“ и „престъпни“.\r\nОткритото писмо до турското правителство с критика към политиката към Анкара с населените предимно с кюрди региони на страната бе подписано от 1128 души. Посланието бе публикувано в Турция с уточнението, че в него се съдържа „призив за мир“. Действията на силите за сигурност в изброените региони бе заклеймено като „политика на унищожение и насилствено преселване“. Президентът Реджеп Тайип Ердоган подложи на ожесточена критика авторите на писмото.\r\n*** Новата директива на Европейския съюз за командироване цели да гарантира, че работниците в европейските страни ще получават по-справедливо възнаграждение. Но работодателите алармират за непредвидените и нежелани последици от документа, пише германският национален ежедневник Die Zeit.\r\nРавенството не е просто въпрос на правила, казва Херберт Шауман. „Аз също искам хората да получат същите пари за същата работа\", казва той. Това изобщо не подлежи на въпрос. Правилата са това, което отдавна тревожат германския строител.\r\nШауман се позовава на закона за командироване, който съществува от 1996 г. насам. В него се предвижда, че всички работници на неговите строителни площадки трябва да получат най-малко германската минимална работна заплата, независимо от страната, от която идват. За да се постигне справедливост на заплатите, човек не би трябвало да измисля нови закони, казва Шауман. Но министрите на труда и социалните партньори в ЕС са направили точно това. Само преди няколко дни те се споразумяха за затягане на директивата за командироването; в бъдеще чуждестранните работници трябва да получават заплатите, които получават местните им колеги, с всички допълнителни обезщетения, предвидени в закона. \r\nШауман предупреждава: „Ако има правила, но не се контролира спазването им, почти всички компании ще се стремят да ги заобиколят“. За него, като работодател, новата директива на ЕС усложнява с излишна бюрокрация дейността му: в бъдеще той ще трябва да проверява дали служителите на чуждестранни подизпълнители изплащат трудови възнаграждения според германския колективен трудов договор, дали получават коледни премии и други надбавки. Какво обаче се случва с „българския строител, който има напълно различно образование от германския, а също и съвсем различни дейности?\" Отговорът на този въпрос затруднява германските работодатели.\r\nАко работникът е групиран в грешен тарифен клас и чуждестранните подизпълнители му изплащат по-ниско трудово възнаграждение, то тогава германските работодатели носят отговорност като клиент. Това означава, че властите може да ги подведат под отговорност не само за занижените заплати, но и за по-ниските социални вноски, които са внесли. Или казано с други думи - в бъдеще наемането на строителните работници от Полша, Румъния и България на строителни обекти във ФРГ може да представлява правен риск за германските работодатели.\r\n***", "date": "2017.10.30", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/30/2451959/vidin-tri-padnali-darveta-sa-otstranili-ekipi-na-rdpbzn-v-oblastta.html", "text": "Три паднали дървета са отстранили екипи на Регионална дирекция „Противопожарна безопасност и защита на населението“ (РДПБЗН)-Видин. Това каза за Радио „Фокус“ – Видин, Стилиян Пешев, началник на сектор „Превантивна и контролна дейност“ в дирекцията. Той посочи, че едно от дърветата е паднало във Видин, другите две – в населени места във областта. \r\n„Обстановката вече се успокоява, силата на вятъра тази сутрин намаля в сравнение с това, което беше през нощта“, обясни Стилиян Пешев. Мобилни групи на Община Видин от началото на деня отстраняват паднали клони и листа от уличните платна и тротоарите във Видин. През изминалата вечер екипи на ЧЕЗ са възстановили електроснабдяването в град Дунавци, където е имало скъсани проводници от силния вятър.\r\nАнна ЛОЗАНОВА", "date": "2017.10.30", "title": "Видин: Три паднали дървета са отстранили екипи на РДПБЗН в областта"}
{"url": "http://www.focus-news.net/news/2017/10/30/2451960/shumen-porivite-na-vyatara-v-grada-sa-dostignali-do-17-ms.html", "text": "Поривите на вятъра в Шумен след полунощ до 4.00 часа тази сутрин са достигали до 17 м/с. Това съобщи за Радио „Фокус“-Шумен Лиляна Велева, ръководител на Хидрометеорологичната обсерватория в града. Средната скорост на вятъра е била 15 м/с. Към момента вятърът вече е умерен, със скорост от 5 до 7 м/с, с посока от запад. \r\nВремето е предимно слънчево, температурата на въздуха е около 8-9 градуса, очакваната максимална стойност за деня е 12 градуса.\r\nИвелина ИВАНОВА", "date": "2017.10.30", "title": "Шумен: Поривите на вятъра в града са достигнали до 17 м/с"}
{"url": "http://www.focus-news.net/news/2017/10/30/2451961/sport-grigor-dimitrov-zapazva-osma-pozitsiya-v-svetovnata-ranglista.html", "text": "Григор Димитров запазва осмата си позиция в световната ранглиста. Миналата седмица първата ракета на България отказа участие в турнира във Виена, а през настоящата предстои да играе на „Мастърс“-а в Париж, където ще започне директно от втория кръг. \r\nВ „Топ 10“ има една промяна. Германският тенисист Александър Зверев измести от четвъртото място хърватина Марин Чилич, който през новата седмица е поставен под номер пет. Начело остава Рафаел Надал, следван от Роджър Федерер и Анди Мъри.", "date": "2017.10.30", "title": "Спорт: Григор Димитров запазва осма позиция в световната ранглиста"}
{"url": "http://www.focus-news.net/news/2017/10/30/2451962/varna-pristanishteto-e-zatvoreno-za-manevrirane-poradi-silen-vyatar-poletite-na-letishteto-se-izpalnyavat-po-razpisanie.html", "text": "Вятърът не усложнява ситуацията на летище Варна. Това съобщиха за Радио „Фокус“ – Варна от пресцентъра на аеропорта. Всички полети към момента се изпълняват по разписание, уточниха от летището. Поради силния вятър към момента за маневриране е затворено пристанището във Варна. В отделни райони на порта поривите на вятъра достигат до 18,5 м/с.\r\nМарияна ВАЛЕНТИНОВА", "date": "2017.10.30", "title": "Варна: Пристанището е затворено за маневриране поради силен вятър, полетите на летището се изпълняват по разписание"}
{"url": "http://www.focus-news.net/news/2017/10/30/2451963/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Първата ракета на България Виктория Томова се придвижи с една позиция напред в световната ранглиста и през новата седмица е поставена под номер 141. \r\nЦветана Пиронкова отстъпи с едно място до номер 159. Спад от 17 позиции до номер 352 бележи и Изабелла Шиникова.\r\nСесил Каратанчева се изкачи с едно място нагоре до номер 172. Елица Костова запазва 209-та позиция.", "date": "2017.10.30", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2017/10/30/2451964/stara-zagora-informatsionen-den-po-povod-110-godini-ot-sazdavaneto-na-glavnata-inspektsiya-po-truda-shte-se-provede-v-grada-na-3-noemvri.html", "text": "Информационен ден по повод 110 години от създаването на Главната инспекция по труда и организираната Седмица на отворените врати ще се проведе в града на 3 ноември 2017 г. Това съобщиха от пресцентъра на Община Стара Загора. Събитието ще започне в 10.00 часа в общинската зала 2.", "date": "2017.10.30", "title": "Стара Загора: Информационен ден по повод 110 години от създаването на Главната инспекция по труда ще се проведе в града на 3 ноември"}
{"url": "http://www.focus-news.net/news/2017/10/30/2451965/varna-spokoyna-e-obstanovkata-v-oblastta-nyama-neprohodimi-patishta-vsledstvie-na-silniya-vyatar.html", "text": "Спокойна е обстановката във Варненска област. Това съобщиха за Радио „Фокус“ – Варна от Областна администрация – Варна, във връзка с обявения оранжев код за силен вятър. През последното денонощие от общините в областта няма постъпила информация за регистрирани инциденти или аварии. Нивата на водоемите са в норма, реките са в коритата си и не е съобщавано за настъпили проблеми. Във връзка със силния вятър през изминалата нощ в сутрешния доклад на дежурните по общини и до този момент няма данни за затруднения в трафика заради паднали клони и дървета.\r\nМарияна ВАЛЕНТИНОВА", "date": "2017.10.30", "title": "Варна: Спокойна е обстановката в областта, няма непроходими пътища вследствие на силния вятър"}
{"url": "http://www.focus-news.net/news/2017/10/30/2451966/sport-v-ponedelnik-shte-stane-yasen-parviyat-sapernik-na-grigor-dimitrov-za-turnira-v-parizh.html", "text": "Григор Димитров започва тази седмица участието си на турнира от сериите „Мастърс“ в Париж. Най-добрият български тенисист е поставен под номер шест в основната схема и ще стартира директно от втори кръг на турнира.\r\nПървият съперник на Григор Димитров ще бъде определен в двубоя между Ришар Гаске и Беноа Пер. Мачът между двамата французи ще се играе на Централния корт и ще започне не по-рано от 20:30 часа.", "date": "2017.10.30", "title": "Спорт: В понеделник ще стане ясен първият съперник на Григор Димитров за турнира в Париж"}
{"url": "http://www.focus-news.net/news/2017/10/30/2451967/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за нова схема за измами. „Пазарджиклийка изгоря с натрапени СМС-и“, пише вестникът и коментира, че нежелани СМС-и са натоварили солидно сметките за мобилни телефони на пазарджиклии. \r\nНа челната си страница изданието коментира и недостига на медици в региона под заглавието „Остър дефицит на медици“. \r\nНа втора страница се коментира подготвяната концесия на Зоната на здравето, плажа и Балона в Пазарджик. Друго заглавие от същата страница е: „Кмет плаши със съд стопани на скитащи коне“, под заглавието се уточнява, че става дума за взето решение в община Велинград. \r\nНа трета страница се разглеждат административни казуси под заглавието: „Дядо Митко не може да се продаде гората на държавата“, а на следващата страница е отделено място за дарение, направено от учителка от Панагюрище за храма „Свети Николай“ в село Баня. \r\nСледващите страници на вестник „Пазарджишка Марица“ са отделени за теми, свързани с проекта за бюджет на страната, културни и спортни теми от региона.", "date": "2017.10.30", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/30/2451968/montana-padnali-darveta-i-kloni-sa-otstraneni-ot-patya-prez-prohoda-petrohan.html", "text": "Паднали дървета и клони са отстранени от пътя през прохода „Петрохан“, каза за Радио „Фокус“ – Видин дежурният служител в Областно пътно управление – Монтана. Той посочи, че заради силния вятър тази нощ са паднали дървета, като са отстранени от аварийни групи на фирмата,  поддържаща пътя през зимата. „Паднал е сняг на прохода, но пътното платно е почистени и спокойно се преминава по пътя“, уточни дежурният служител. \r\nОстава забраната за преминаване на тежкотоварни автомобили над 12 тона по път ІІ-81 Монтана-София през проход „Петрохан“, обходният маршрут е през Своге.\r\nАнна ЛОЗАНОВА", "date": "2017.10.30", "title": "Монтана: Паднали дървета и клони са отстранени от пътя през прохода „Петрохан“"}
{"url": "http://www.focus-news.net/news/2017/10/30/2451969/haskovo-s-ritual-po-podnasyane-na-ventsi-i-tsvetya-pred-pametnika-na-buditelite-v-grada-shte-bade-otbelyazan-denyat-na-narodnite-buditeli.html", "text": "Община Хасково организира ритуал по поднасяне на венци и цветя пред Паметника на будителите до Младежки център за отбелязване на Деня на народните будители - 1 ноември. Това съобщиха от пресцентъра на Община Хасково. Събитието ще започне в 11.30 часа на 1 ноември. В празничната програма е предвиден и тържествен концерт от 18.30 часа на 31 октомври в Образцово народно читалище \"Заря - 1858\". На 1 ноември 11.00 часа ще се проведат изнасяне на доклад и беседа за будителите и поднасяне на цветя на паметника на село Войводово пред Народно читалище \"Отец Паисий - 1925\" - село Войводово. От 10.30 часа в село Криво полe ще се проведе литературно-музикална програма (рецитал, стихове, детски песни, драматизация на приказка, хора с най-малките) в Народно читалище \"Пробуда - 1905\". Народно читалище \"Св. св. Кирил и Методий\" в село Елена организира екскурзия до Търновград. От 11.00 часа читалищата \"Никола Вапцаров - 1964\" и \"Кадрия Лятифова - 2000\" организират викторина с ученици от СУ \"Пайсий Хилендарски\". Община Хасково съвместно с Народно читалище \"Васил Левски\" - село Орлово организира от 15.00 часа на сцената на площад \"Свобода\" концерт на народния оркестър към читалището и неговите солисти и с участието на вокални групи при Народно читалище \"Проф. д-р Асен Златаров - 1961\" и Народно читалище \"Зора - 1982\" - Хасково.", "date": "2017.10.30", "title": "Хасково: С ритуал по поднасяне на венци и цветя пред Паметника на будителите в града ще бъде отбелязан Денят на народните будители"}
{"url": "http://www.focus-news.net/news/2017/10/30/2451970/plovdiv-padnali-darveta-sa-otstraneni-v-rayona-uchilishte-patriarh-evtimiy-v-asenovgrad-ot-avtomobil-v-plovdiv-i-patya-za-selo-yugovo.html", "text": "Дърво е паднало в района училище „Патриарх Евтимий” в Асеновград. Това съобщи за Радио „Фокус” – Пловдив инспектор Цвятко Дешев, говорител на Пожарната в Пловдив. Няма пострадали, дървото е било отстранено своевременно. Инцидентът е станал около 8.00 часа тази сутрин. По същото време от силния вятър е паднало дърво и на улица „Уста Генчо” 2 в Пловдив, като е засегнат лек автомобил. Няма пострадали хора. В 5.40 часа също тази сутрин е било отстранявано и паднало дърво на пътя за село Югово.\r\nПо думите на Цвятко Дешев сигналите за паднали дървета при дежурните в пожарната са започнали да постъпват още вчера, 29 октомври. В 12.51 часа е имало сигнал за паднало дърво на „Цариградско шосе” 32. В 22.05 часа паднали клони са били отстранявани от пътното платно до бензиностанция в Калофер. Около 23.44 часа дърво е било отстранявано и от ул. „Свобода“ в Пловдив. Отстранявани са били и опасно надвиснали ламарини снощи в 22.09 часа на ул. „Белград” 24 в Пловдив и в събота, в 12.30 часа на ул. Марин Дринов” 9 в града.\r\nПожарникарите са обслужвали общо 23 сигнала за произшествия през почивните дни. Потушени са и четири пожара. На 28 октомври, в 11.44 часа е подаден сигнал за пожар в кухня на къща в Садово. Унищожено е домакинско имущество. В 12.09 часа, същият ден е възникнал пожар и в Пловдив, на тераса, на ул. „Весела” 3. В 16.29 часа, също в събота е гасен пожар в къща в село Остина. Спасена е къщата в съседство. В 15.08 часа вчера са изгорели и три контейнери за смет на ул. „Бетовен” 3 в Пловдив, поради небрежно боравене с открит огън. Засегнат е бил и лек автомобил.\r\nЦветана ТОНЧЕВА", "date": "2017.10.30", "title": "Пловдив: Паднали дървета са отстранени  в района училище „Патриарх Евтимий” в Асеновград, от автомобил в Пловдив и пътя за село Югово"}
{"url": "http://www.focus-news.net/news/2017/10/30/2451971/vidin-7-saksii-s-konopeni-rasteniya-sa-izzeti-pri-proverka-na-chasten-imot-v-grada.html", "text": "7 саксии с конопени растения са иззети при проверка на частен имот в града. Това съобщиха от ОДМВР - Видин. С прокурорско постановление е задържан 29-годишен мъж от Видин, който е собственик на жилището. Криминалисти предприели действия в рамките на специализирана полицейска операция. При извършено претърсване, в апартамента на мъжа с инициали Г.Б. в к-с ”Георги Бенковски”, открили 7 саксии със засадени конопени растения с височина от 40 до 70 см. Те били отглеждани в специално пригодена ниша, изолирана с алуминиево фолио и оборудвана с осветителни тела. При наркотеста тревата реагирала на канабис. Мъжът е криминално проявен и осъждан - в изпитателен срок на присъда „лишаване от свобода” за държане на наркотични вещества. Привлечен е в качеството на обвиняем и с постановление на прокурор от Районна прокуратура – Видин е задържан за срок до 72 часа. Работата на разследващите по случая продължава, в областната дирекция е образувано досъдебно производство.", "date": "2017.10.30", "title": "Видин: 7 саксии с конопени растения са иззети при проверка на частен имот в града"}
{"url": "http://www.focus-news.net/news/2017/10/30/2451972/faktor-makedoniya-dik-na-makedoniya-obyavi-za-nevalidni-poveche-ot-12-hil-byuletini.html", "text": "Държавната избирателна комисия (ДИК) на Македония обяви за невалидни 12 282 бюлетини от втория кръг на изборите за местна власт в страната – шестите, организирани след обявяването на независимостта й на 8 септември 1991 г., отбелязва скопското електронно издание „Фактор“.\r\nВ първия тур на кметските избори, проведен на 15 октомври, броят на невалидните бюлетини бе значително по-висок – 44 481, припомнят от редакцията.\r\nВ неделя гражданите на Македония гласуваха на втори кръг в изборите за местна власт. Предварителни резултати на ДИК показаха победа на управляващия Социалдемократически съюз на Македония (СДСМ), който след двата тура получи мандати в общо 54 общини. ВМРО-ДПМНЕ на Никола Груевски, която доминираше политическия живот в страната повече от десетилетие, постигна победа само в пет македонски общини. Тереза Герова", "date": "2017.10.30", "title": "„Фактор“ (Македония): ДИК на Македония обяви за невалидни повече от 12 хил. бюлетини"}
{"url": "http://www.focus-news.net/news/2017/10/30/2451973/montana-shofyorite-da-se-dvizhat-s-povisheno-vnimanie-prez-prohoda-petrohan-poradi-otstranyavane-na-padnali-darveta.html", "text": "Шофьорите да се движат с повишено внимание през прохода \"Петрохан\" поради отстраняване на паднали дървета. Това съобщиха от пресцентъра на Агенция \"Пътна инфраструктура\". Движението се регулира от „Пътна полиция“.", "date": "2017.10.30", "title": "Монтана: Шофьорите да се движат с повишено внимание през прохода \"Петрохан\" поради отстраняване на паднали дървета"}
{"url": "http://www.focus-news.net/news/2017/10/30/2451974/shumen-25-godishen-mazh-e-s-opasnost-za-zhivota-sled-katastrofa-v-selo-izgrev.html", "text": "25-годишен мъж е с опасност за живота след катастрофа в село Изгрев. Това съобщиха от ОДМВР - Шумен. Инцидентът е станал около 22.30 часа снощи в село Изгрев. 25-годишният мъж с инициали Д. М. от село Боян шофирал лек автомобил \"Пежо\" с шуменска регистрация. Поради движение с несъобразена скорост той загубил контрол над автомобила и се блъснал в паркиран на ул. “Лудогорие“ в село Изгрев влекач с прикачено към него полуремарке. Екип на РСПБЗН - Шумен е оказал съдействие за изваждането му от автомобила. Пострадалият е откаран в МБАЛ - Шумен. След преглед медиците установили, че мъжът е с черепно-мозъчна травма на лицевата част и фрактура на шиен прешлен. Настанен е за лечение в болничното заведение с опасност за живота. Взета му е кръвна проба за химичен анализ. Образувано е досъдебно производство.", "date": "2017.10.30", "title": "Шумен: 25-годишен мъж е с опасност за живота след катастрофа в село Изгрев"}
{"url": "http://www.focus-news.net/news/2017/10/30/2451975/veliko-tarnovo-s-22-sm-se-e-povishilo-nivoto-na-reka-dunav-pri-svishtov-prez-izminaloto-denonoshtie.html", "text": "С 22 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката там е 106 см. Температурата на водата e 12.6 градуса.\r\nДнес ще бъде ветровито и застудяването ще продължи. Ще духа силен, в източния участък от поречието на Дунав – на пориви бурен вятър от запад-северозапад. Ще е предимно слънчево време. Минималните температури ще са между 4° и 9°, а максималните ще са между 9° и 14°", "date": "2017.10.30", "title": "Велико Търново: С 22 см се е повишило нивото на река Дунав при Свищов през изминалото денонощие"}
{"url": "http://www.focus-news.net/news/2017/10/30/2451976/valcho-cholakov-oblasten-upravitel-izdirvaneto-na-izcheznalata-zhena-ot-selo-cherni-vrah-vremenno-e-preustanoveno-zaradi-silniya-vyatar.html", "text": "Издирвателните действия за изчезналата жена от село Черни връх са временно преустановени предвид силния вятър. Вчера беше обходено цялото езеро Мандра с повече от десет лодки, но без резултат. Това каза за Агенция „Фокус“ областният управител на Бургас Вълчо Чолаков. По думите му всеки момент се очаква да бъде отменено и бедственото положение в община Бургас, след като вчера беше отменено това в община Камено. Чолаков уточни, че обстановката вече е спокойна и навсякъде има вода и електричество.\r\n„Възстановителните дейности продължават, като към тях се включиха и три групи военни от армията, които помагат с разчистването в селата Равнец, Ливада и Полски извор“, каза още той. От думите му стана ясно, че се работи по възстановяване на пътища, отводняване на дворове и къщи и описване на щетите, които са нанесени на публичната и на частната инфраструктура. \r\n„До сряда ще бъде затворена детската градина в село Черни връх поради възстановителни дейности“, обясни Чолаков и уточни, че на учениците от село Равнец общината е възстановила всички учебници, които са пострадали при наводненията.\r\nЦветилена СИМЕОНОВА", "date": "2017.10.30", "title": "Вълчо Чолаков, областен управител: Издирването на изчезналата жена от село Черни връх временно e преустановенo заради силния вятър"}
{"url": "http://www.focus-news.net/news/2017/10/30/2451977/voennosluzheshti-ot-balgarskata-armiya-okazvat-pomosht-na-postradali-ot-navodneniyata-v-oblast-burgas.html", "text": "Военнослужещи от Българската армия продължават и днес от 08.30 часа сутринта да оказват помощ на пострадали от наводненията в област Бургас. Това съобщиха от пресцентъра на Министерство на отбраната. В разчистването на наводнените райони и домовете на пострадалите от бедствието в Бургаска област се включиха 20 военнослужещи от Военноморските сили, които действат в района на село Равнец, 21 военнослужещи от Съвместното командване на силите, които участват в разчистването на с. Ливада и 20 военнослужещи от състава на Военновъздушните сили, които помагат при ликвидирането на последствията от наводнението в с. Полски извор.\r\nДействията на модулните формирования се ръководят от флотилен адмирал Мален Чубенков, командир на Флотилия бойни и спомагателни кораби – Бургас.", "date": "2017.10.30", "title": "Военнослужещи от Българската армия продължават да оказват помощ на пострадали от наводненията в област Бургас"}
{"url": "http://www.focus-news.net/news/2017/10/30/2451978/krasimir-dimitrov-stolichna-obshtina-apelirame-stroitelnite-firmi-da-obezopasyat-obektite-si-a-grazhdanite-da-premahnat-nezakrepenite-predmeti-ot-terasite-i-fasadite.html", "text": "Апелираме към строителните фирми да обезопасят обектите си, тъй като при по-силен вятър необезопасени скелета или оградни пана могат да паднат върху тротоарното платно. Това съобщи за Агенция „Фокус“ директорът на Дирекция „Аварийна помощ и превенция“ към Столична община Красимир Димитров. „Апелираме и към гражданите да премахнат всички незакрепени предмети по тераси и фасади. Очаква се по-силен вятър, такива предмети могат да паднат и да се случи инцидент“, заяви той. „Сутринта имахме случай с около 14 паднали платна от строителен обект в кв. „Овча купел“, отбеляза директорът на аварийното звено. Красимир Димитров обясни, че в столицата има само 1 сигнал за паднало дърво в кв. „Лозенец“, по който работи пожарната. Той уточни, че 4 екипа на аварийното звено са на разположение, за да работят по сигнали на граждани. \r\nБиляна ИВАНОВА", "date": "2017.10.30", "title": "Красимир Димитров, Столична община: Апелираме строителните фирми да обезопасят обектите си, а гражданите да премахнат незакрепените предмети от терасите и фасадите"}
{"url": "http://www.focus-news.net/news/2017/10/30/2451979/tourdomru-skapite-hoteli-v-gartsiya-sa-gotovi-da-poemat-za-sobstvena-smetka-novite-taksi-za-turistite.html", "text": "Скъпите хотели в Гърция ще плащат за своя сметка новите такси за туристите, които влизат в сила от началото на следващата година, предава специализираният сайт TourDom.ru. \r\nПо оценка на наблюдатели, решението е взето с цел да бъде предотвратен отливът на клиенти. Хотелиерите признават обаче, че рано или късно ще се наложи да компенсират тези загуби с корекция на тарифите за настаняване. Същевременно по този начин поскъпването на услугите няма да бъде рязко и гостите на хотелите няма да го забележат. \r\n\"Фокус\" припомня, че на 1 януари 2018 г. в Гърция влиза в сила нов закон, който предвижда още от следващото лято туристите да бъдат таксувани допълнително за престоя си в курортите. При това данъкът ще бъде събиран както от организирани групи, така и от пътешественици, които сами планират почивката си. Размерът на курортната такса ще зависи от категорията на обекта на настаняването и ще струва между 0,25 евро до четири евро за нощувка на стая, съобщава Радио „Фокус“ в рубриката „Балкански туристически часовник“.\r\nПървоначално гръцките власти планираха данъкът да бъде събиран целогодишно, но след протести от страна на хотелиерите в страната Атина преразгледа решението си и ограничи срока на събирането на допълнителната курортна такса до периода на силния летен сезон - месеците юли и август. : Тереза Герова", "date": "2017.10.30", "title": "TourDom.ru: Скъпите хотели в Гърция са готови да поемат за собствена сметка новите такси за туристите"}
{"url": "http://www.focus-news.net/news/2017/10/30/2451980/sliven-obshtinata-predpriema-merki-za-optimizirane-na-smetosabiraneto-i-smetoizvozvaneto-po-selata.html", "text": "Мерки за оптимизиране на услугите „сметосъбиране и сметоизвозване в населените места обсъдиха на обща среща кметът на Сливен Стефан Радев, кметовете на села и представители на ДЗЗД „Грийн Партнърс – БКС“, осъществяващи дейностите по договор с Община Сливен. Това съобщиха от Общината. Услугата се извършва на територията на всички населени места в общината, които са снабдени с контейнери и кофи за битови отпадъци. Ангажиментът по ремонт и подмяна на амортизирани и повредени съдове е на дружеството. Представителите на фирмата увериха, че ще изпълнят задължението си.\r\nКофите за битови отпадъци постепенно ще бъдат заменени с контейнери, което ще увеличи обема на извозения боклук и ще намали значително разходите.\r\nКметът подчерта, че трябва да се оптимизира и разпределението на броя съдове за смет, за да се компенсират населените места, в които има недостиг. На срещата беше поставен въпросът за забавяне на графика за сметосъбиране, който ще бъде наваксан до десетина дни, увериха от фирмата.\r\nВсяко населено място да обособи терен извън територията си, на който да се изхвърлят само растителните отпадъци, без да се сместват с битови и строителни, за да се избегне създаването на нерегламентирани сметища, решиха участниците в срещата. Дружеството пое ангажимент след натрупване на определено количество строителни отпадъци да ги извозва.\r\nКметът Стефан Радев поиска нова среща след зимните месеци, на която да се обсъди ефективността от взетите мерки. По думите му трябва да се търсят резултатни и оптимални решения, съобразени с възможностите на общината и потребностите на населението.", "date": "2017.10.30", "title": "Сливен: Общината предприема мерки за оптимизиране на сметосъбирането и сметоизвозването по селата"}
{"url": "http://www.focus-news.net/news/2017/10/30/2451981/sluzhbata-na-federika-mogerini-naznachavaneto-na-osaden-voennoprestapnik-za-prepodavatel-vav-voennata-akademiya-v-belgrad-e-protiv-printsipite-na-es.html", "text": "Върховният представител на Европейския съюз по въпросите на външните работи и политиката на сигурност Федерика Могерини реагира на решението на сръбските власти да назначат Владимир Лазаревич, генерал, който е осъден за военни престъпления, за лектор във Военната академия в Белград, отбелязва изданието Gazeta Express.\r\nНазначаването на осъден военнопрестъпник за преподавател във Военната академия в Белград е против принципите на Общността. Европейският съюз очаква политическите лидери да почитат жертвите на миналите конфликти и искрено да насърчават помирението сред страните от Западните Балкани, бе коментарът на Брюксел, даден в отговор на запитване от редакцията на вестника. \r\nСрещу това решение реагира и косовският президент Хашим Тачи, който по-рано заяви, че Лазаревич гордо ще учи сръбските студенти на методите и стратегиите, използвани за етническото прочистване на Косово.\r\nЛазаревич, бивш командир на корпуса на Прищина и Трета армия на югославската армия, е назначен да преподава във Военната академия на Сърбия, въпреки че е осъден на 14 г. затвор от Хагския трибунал за жестокости, извършени срещу албанците от неговите сръбски войници по време на войната от 1998-1999 г., в която загинаха 10 хил. души, и един милион останаха без дом. \r\nЛазаревич изнесе първата си лекция в петък, споделяйки опита си в Косово и войната срещу НАТО, отбелязват от редакцията..Тереза Герова", "date": "2017.10.30", "title": "Службата на Федерика Могерини: Назначаването на осъден военнопрестъпник за преподавател във Военната академия в Белград е против принципите на ЕС"}
{"url": "http://www.focus-news.net/news/2017/10/30/2451982/blagoevgrad-po-povod-92-godini-ot-izbuhvaneto-na-petrichkiya-intsident-sdruzhenie-makedonski-komiti-petrich-postavi-pametna-plocha-na-prohoda-demir-kapiya.html", "text": "По повод 92 години от избухването на „Петричкия инцидент“ сдружение „Македонски комити“- Петрич постави паметна плоча на прохода Демир капия. Това съобщи за Радио „Фокус“ – Пирин председателят на сдружението Митко Тасев. Инициативата се е състояла в събота, 28 октомври.„Фокус“ припомня:\r\n„Петричкият инцидент“ е граничен конфликт между България и Гърция от 1925 година. Той избухва на 19 октомври 1925 година при граничен пост № 1 на прохода Демир капия в планина Беласица.\r\nЛивия НИНОВА", "date": "2017.10.30", "title": "Благоевград: По повод 92 години от избухването на „Петричкия инцидент“ сдружение „Македонски комити“- Петрич постави паметна плоча на прохода Демир капия"}
{"url": "http://www.focus-news.net/news/2017/10/30/2451983/pazardzhik-okrazhna-prokuratura-vnese-obvinitelen-akt-sreshtu-kmeta-na-batak-za-previshavane-na-pravata-mu-pri-prodazhba-na-chast-ot-darzhaven-imot.html", "text": "Окръжна прокуратура внесе обвинителен акт срещу кмета на Батак за превишаване на правата му при продажба на част от държавен имот. Това съобщиха от пресцентъра на Прокуратура на Република България. Обвинителният акт спрямо Петър Паунов, кмет на Община Батак, е за това, че в качеството си на длъжностно лице е нарушил служебните си задължения. Той е съставил и утвърдил Акт за частна общинска собственост, с който променил собствеността на поземлен имот в местността Язовир Батак, зона А, в землището на гр. Батак, обл. Пазарджик, от държавна собственост в общинска частна собственост. Паунов не е зачел влязло в сила решение на Районен съд - Пещера, в сила от 12 юни 2014 г., с което имотът е признат за собственост на държавата чрез Министерството на земеделието, храните и горите. Според обвинението действията му са с цел да набави облага за Община Батак в размер на 2 400 лева и на трето лице, станало собственик на имота, както и да причини вреда на държавата, изразяваща се в неблагоприятно изменение в имотното състояние на Министерството и от това могат да настъпят неблагоприятни имуществени вредни последици.\r\nПетър Паунов е предаден на съд и за това, че в качеството си на длъжностно лице – кмет на Община Батак, заемащо отговорно служебно положение, е превишил властта си, като е внесъл предложение, от 12 септември 2015 г., до председателя на Общинския съвет-Батак, за продажба на горепосочения имот, и по този начин е осъществил неследващи му се правомощия да се разпорежда с имоти държавна собственост, като предложението е гласувано от Общинския съвет и с договор от 13 ноември 2015 г. е последвала продажба на земя - част от имот, държавна собственост на стойност 2 400 лева, на трето лице. \r\nПо делото са били изискани и приложени документи, разпитани свидетели, извършени експертизи и др.", "date": "2017.10.30", "title": "Пазарджик: Окръжна прокуратура внесе обвинителен акт срещу кмета на Батак за превишаване на правата му при продажба на част от държавен имот"}
{"url": "http://www.focus-news.net/news/2017/10/30/2451984/shumen-padnali-darveta-sa-otstraneni-na-nyakolko-mesta-v-oblastta.html", "text": "Паднали дървета са отстранявали шуменските огнеборци през изминалото денонощие, съобщиха от ОДМВР-Шумен. В 23:49 часа на 29 октомври часа бил приет сигнал за паднало дърво на пътното платно в Индустриалната зона в Шумен. Близо до бившата „Сердика“ бил пратен екип. Дървото било нарязано и отстранено, а пътното платно било обезопасено за преминаващите автомобили. В 00:09 часа на 30 октомври бил приет сигнал за паднало дърво на бул. “Мадара“ в Шумен. Пратен е екип, който обезопасил мястото и отстранил падналото дърво. В 05:52 часа на 30 октомври било прието съобщение, че до бившето ДШП на бул. “Мадара“ в Шумен е паднало дърво. Пратен бил екип, който нарязал и отстранил дървото от пътното платно. Спасителни екипи от Районната противопожарна служба в Нови пазар и участъка във Смядово са се отзовали на сигнали за паднали дървета. В 04:51 часа тази сутрин бил приет сигнал за паднало след силен вятър дърво на пътното платно след село Преселка в посока към село Тръница. Екип е обезопасил пътния участък. Екип е реагирал и на получено съобщение в 02:26 часа днес за паднали дървета  по пътя след Смядово в посока Бургас. Екипът е  нарязал и премахнал паднало дърво, участъкът е обезопасен за преминаващите автомобили.", "date": "2017.10.30", "title": "Шумен: Паднали дървета са отстранени на няколко места в областта"}
{"url": "http://www.focus-news.net/news/2017/10/30/2451985/krasimir-dimitrov-stolichna-obshtina-otstranen-e-padnaliyat-varhu-svetofara-na-krastovishteto-na-bulevardite-hristo-botev-i-aleksandar-stamboliyski-stalb-dvizhenieto-e-vazstanoveno.html", "text": "Наклоненият от вятъра опасен стълб, който беше паднал върху светофарната уредба на кръстовището мна булевардите „Христо Ботев“ и „Александър Стамболийски“ е отстранен. Това съобщи за Агенция „Фокус“ директорът на Дирекция „Аварийна помощ и превенция“ към Столична община Красимир Димитров. Той обясни, че движението в участъка е възстановено и няма пострадали граждани.\r\nБиляна ИВАНОВА", "date": "2017.10.30", "title": "Красимир Димитров, Столична община: Отстранен е падналият върху светофара на кръстовището на булевардите „Христо Ботев“ и „Александър Стамболийски“ стълб, движението е възстановено"}
{"url": "http://www.focus-news.net/news/2017/10/30/2451986/d-r-vasil-valchev-mbal-pazardzhik-nad-350-romi-sa-se-sabrali-pred-bolnitsata-sled-katastrofata-mezhdu-selata-bratanitsa-i-vetren-dol-snoshti-ne-e-imalo-naprezhenie.html", "text": "Благодаря на полицията в Пазарджик за своевременната и адекватна реакция, късно снощи, след катастрофата между селата Братаница и Ветрен дол. Това каза за Радио „Фокус“ – Пазарджик началникът на МБАЛ-Пазарджик д-р Васил Вълчев. Той обясни, че след тежкия пътен инцидент, при който загинаха младеж на 18 години и млада жена на 22 години от областния град, пред болницата са се събрали над 350 роми. „Пет полицейски автомобила, около 50 полицаи с кучета и жандармерия са успели да осигурят реда пред болничното заведение“, посочи началникът на болницата. „Някои от ромите са дошли от състрадателност и съпричастност към семействата на загиналите, други са разбрали за катастрофата и са дошли, за да научат кои са пострадалите. Благодарение на полицията не е имало напрежение и проблеми“, каза още д-р Вълчев.\r\nВаня НИКОЛОВА", "date": "2017.10.30", "title": "Д-р Васил Вълчев, МБАЛ-Пазарджик: Над 350 роми са се събрали пред болницата след катастрофата между селата Братаница и Ветрен дол снощи, не е имало напрежение"}
{"url": "http://www.focus-news.net/news/2017/10/30/2451987/natsionalnata-daritelska-kampaniya-na-bchk-sabra-za-4-dni-139-144-lv-v-pomosht-na-zasegnatite-ot-navodnenieto-v-oblast-burgas.html", "text": "Националната дарителска кампания на БЧК събра за 4 дни 139 144 лв. в помощ на засегнатите от наводнението в област Бургас. Това съобщиха от пресцентъра на БЧК. Екипи на БЧК продължават и оценяването на щетите и нуждите на засегнатите от бедствието.\r\nНационалната дарителска кампания, която за четири дни набра сумата 139 144 лв., продължава. Всеки може да помогне:\r\n- чрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС. \r\n- на банковата сметка на БЧК: \r\nBG29UNCR70001506750406\r\nUNCRBGSF\r\nБанка: УниКредит Булбанк \r\nАдрес: ул. \"Калоян\" 3, София 1000, България \r\n- чрез on-line дарения на сайта на организацията\r\nБЧК благодари на всички дарители!", "date": "2017.10.30", "title": "Националната дарителска кампания на БЧК събра за 4 дни 139 144 лв. в помощ на засегнатите от наводнението в област Бургас"}
{"url": "http://www.focus-news.net/news/2017/10/30/2451988/gabrovo-na-tri-signala-za-padnali-darveta-vsledstvie-na-silniya-vyatar-sa-reagirali-ekipi-na-rdpbzn.html", "text": "На три сигнала за паднали дървета вследствие на силния вятър са реагирали екипи на Регионална дирекция „Пожарна безопасност и защита на населението“ (РДПБЗН)–Габрово през изминалото денонощие. Това съобщиха за Радио „Фокус“ – Велико Търново от РДПБЗН-Габрово. В 21.04 часа е получено съобщение за паднало дърво на главен път Габрово – Севлиево. Дървото е отстранено от екип на Районната служба в Севлиево с един противопожарен автомобил и двама пожарникари.\r\n10 минути по-късно, в 21.12 часа, е получено съобщение за паднало дърво на ул. „Лазурна“ в град Габрово. Дървото е премахнато от екип на Районната служба в Габрово с един противопожарен автомобил и трима пожарникари.\r\nЧас по-късно, в 22.04 часа, е получено съобщение за паднало дърво на пътя Трявна – село Добревци. Дървото е отстранено от екип на Районната служба в Трявна с един противопожарен автомобил и трима пожарникари.\r\nНадежда КРЪСТЕВА", "date": "2017.10.30", "title": "Габрово: На три сигнала за паднали дървета вследствие на силния вятър са реагирали екипи на РДПБЗН"}
{"url": "http://www.focus-news.net/news/2017/10/30/2451989/blagoevgrad-47-godishen-mazh-e-v-bolnitsa-sled-nanesen-mu-poboy-v-selo-gorno-spanchevo.html", "text": "47-годишен мъж е в болница след нанесен му побой в село Горно Спанчево. Това съобщиха от ОДМВР - Благоевград. Сигналът за случая е постъпил в РУ - Сандански около 07.30 часа на 29 октомври 2017 г. ФСМП - Сандански е съобщил за постъпило за преглед лице, пострадало при физическа саморазправа. От пристигналите на място полицейски служители е установено, че пострадалият е 47-годишен мъж от гр. София, който заявил, че в района на село Горно Спанчево, общ. Сандански, непознат за него мъж му нанесъл побой. Лицето е настанена за лечение в МБАЛ - Сандански с фрактура на четири ребра, комоцио и разкъсно-контузни рани в областта на главата. Уведомена е РП - Сандански. Работата по случая продължава.", "date": "2017.10.30", "title": "Благоевград: 47-годишен мъж е в болница след нанесен му побой в село Горно Спанчево"}
{"url": "http://www.focus-news.net/news/2017/10/30/2451990/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Държавната избирателна комисия (ДИК) на Македония обяви за невалидни 12 282 бюлетини от втория кръг на изборите за местна власт в страната – шестите, организирани след обявяването на независимостта й на 8 септември 1991 г., отбелязва скопското електронно издание „Фактор“.\r\nВ първия тур на кметските избори, проведен на 15 октомври, броят на невалидните бюлетини бе значително по-висок – 44 481, припомнят от редакцията.\r\nВ неделя гражданите на Македония гласуваха на втори кръг в изборите за местна власт. Предварителни резултати на ДИК показаха победа на управляващия Социалдемократически съюз на Македония (СДСМ), който след двата тура получи мандати в общо 54 общини. ВМРО-ДПМНЕ на Никола Груевски, която доминираше политическия живот в страната повече от десетилетие, постигна победа само в пет македонски общини.\r\n*** Върховният представител на Европейския съюз по въпросите на външните работи и политиката на сигурност Федерика Могерини реагира на решението на сръбските власти да назначат Владимир Лазаревич, генерал, който е осъден за военни престъпления, за лектор във Военната академия в Белград, отбелязва изданието Gazeta Express.\r\nНазначаването на осъден военнопрестъпник за преподавател във Военната академия в Белград е против принципите на Общността. Европейският съюз очаква политическите лидери да почитат жертвите на миналите конфликти и искрено да насърчават помирението сред страните от Западните Балкани, бе коментарът на Брюксел, даден в отговор на запитване от редакцията на вестника. \r\nСрещу това решение реагира и косовският президент Хашим Тачи, който по-рано заяви, че Лазаревич гордо ще учи сръбските студенти на методите и стратегиите, използвани за етническото прочистване на Косово.\r\nЛазаревич, бивш командир на корпуса на Прищина и Трета армия на югославската армия, е назначен да преподава във Военната академия на Сърбия, въпреки че е осъден на 14 г. затвор от Хагския трибунал за жестокости, извършени срещу албанците от неговите сръбски войници по време на войната от 1998-1999 г., в която загинаха 10 хил. души, и един милион останаха без дом. \r\nЛазаревич изнесе първата си лекция в петък, споделяйки опита си в Косово и войната срещу НАТО, отбелязват от редакцията.\r\n*** Жителите на гръцките острови в източната част на Егейско море, оказали помощ на десетки хиляди бежанци, са истински „герои“. \r\nна хиляди бежанци при неблагоприятни условия, са \"герои\", според първия вицепрезидент на Европейската комисия Франс Тимерманс. Това заяви председателят на Европейската комисия Франс Тимерманс в интервю за електронното издание Ekathimerini.\r\nВ навечерието на посещението си в Гърция, нидерландският политик подчерта, че въпреки огромния натиск, на който са подложени, кметовете и жителите на островите правят всичко възможно да помогнат на бежанците.\r\nТимерманс описа ситуацията на островите като „неприемлива\" и изрази загриженост за трудностите, които гръцкото правителство изпитва при усвояването на средства от Брюксел (около един милиард евро) за подобряване на инфраструктурата и изграждане на центрове за настаняването на около 50 хил. търсещи убежище.\r\n„Изправени сме пред редица проблеми\", призна Тимерманс, добавяйки, че опитът на ЕК „показа, че е трудно подкрепата, която предоставяме, да достигне до мястото, където е най-необходима\".\r\nТимерманс, който беше един от основните архитекти на миналогодишната сделка между ЕС и Турция за спиране на потока от мигранти в Европа, припомни, че хората, чиито молби за убежище са били обработени, трябва да бъдат върнати в Турция, както е предвидено в споразумението от март 2016 г.\r\n*** Местните власти в сръбския град Пожаревац проучват възможностите за инвестиции в областта на туризма, пише белградското издание Srbija Danas. \r\nЕдин от най-амбициозните проекти е свързван с развитието на спа център в близост до археологическия комплекс Виминациум, в който се намират едни от най-добре запазените римски терми не само в Сърбия, но и вероятно на целия Балкански полуостров, съобщава Радио „Фокус“ в рубриката „Балкански туристически часовник“. Целта е римската култура и традиции да бъдат съчетани с модерна концепция, за да се получи автентичен спа център в района на Пожаревац. \r\nСветлана Милутинович, заместник-кмет на Пожаревац, поясни, че към момента са предприети стъпки за проучване на рентабилността на инвестирането в подобен проект.\r\n***", "date": "2017.10.30", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/30/2451991/premierat-boyko-borisov-prie-ostavkata-na-ministara-na-zdraveopazvaneto-nikolay-petrov.html", "text": "Министърът на здравеопазването Николай Петров подаде оставка. Това съобщиха от правителствената информационна служба. Оставката беше приета от министър-председателя Бойко Борисов.", "date": "2017.10.30", "title": "Премиерът Бойко Борисов прие оставката на министъра на здравеопазването Николай Петров"}
{"url": "http://www.focus-news.net/news/2017/10/30/2451992/pregled-na-osnovnite-temi-v-smolyanskiya-pechat.html", "text": "„В Подвис излязоха на протест срещу високите скорости”, е водещото заглавие на регионалния вестник „Отзвук”. Жителите на село Подвис излязоха на протест срещу високите скорости на автомобилите в населеното място. Въпреки ограниченията колите се движат бясно, не спират дори на единствената пешеходна пътека и изпреварват неправилно, недоволстват местните.  Материалът продължава на страница трета. „Откраднаха 60-килограмова камбана от параклис над Момчиловци”, е друг акцент от челната страница. \r\n„Бургазлия хакнал електронната поща на смолянчанка”, четем на страница втора. Разследват бургазлия, който хакнал през март т. г. електронната поща на смолянчанка. След жалба на 53-годишната жена до прокуратурата е установено населеното място, от където е извършено престъплението. \r\n„Млад земеделец стана „Крал на фасула” в Смилян, изкарал близо 1 тон боб”, „Д-р Станимир Сираков – лекарят с медицински „Оскар”, е с корени от Баните”, „Нови 6.6 млн. лв. за улици и пътища в община Мадан” и „Земеделски производител с пробация, минал нелегално границата с Гърция”, са заглавия от страница трета. \r\n„За първи път затворнически театър с постановка на Герзовица”, е заглавие на материал от страница четвърта. Лишени от свобода станаха свидетели на първата театрална постановка с главни действащи лица техни съкилийници. \r\nВ изданието четем още: „Най-големият глиган за последните 25 години гръмнаха в Павелско”, „Дядо блъсна с „Рено” 9-годишно дете на пешеходна пътека” и „Спипаха с дрога 34-годишен мъж от Момчиловци.", "date": "2017.10.30", "title": "Преглед на основните теми в смолянския печат"}
{"url": "http://www.focus-news.net/news/2017/10/30/2451993/nsi-obshtiyat-pokazatel-na-biznes-klimata-prez-oktomvri-2017-g-namalyava-s-18-punkta-spryamo-nivoto-si-ot-septemvri.html", "text": "През октомври 2017 г. стопанската конюнктура в страната се оценява като неблагоприятна. Общият показател на бизнес климата намалява с 1.8 пункта спрямо нивото си от септември в резултат на понижените очаквания на стопанските ръководители от всички наблюдавани сектори - промишленост, строителство, търговия на дребно и услуги. Това сочи статистика на Националния статистически институт (НСИ).\r\nСъставният показател „бизнес климат в промишлеността“ спада с 2.8 пункта в сравнение с предходния месец, което се дължи главно на резервираните очаквания на промишлените предприемачи за бизнес състоянието на предприятията през следващите шест месеца. Анкетата регистрира подобрение в мненията им относно притока на нови поръчки през последните три месеца, но това не е съпроводено с повишени очаквания за производствената активност през следващите три месеца.\r\nСредното натоварване на мощностите от юли до октомври нараства с 0.8 пункта и достига 75.5%, като с оглед на очакваното търсене през следващите месеци се предвижда излишък от мощности.\r\nНесигурната икономическа среда и недостигът на работна сила остават основните пречки за развитието на бизнеса, посочени съответно от 47.2 и 29.8% от предприятията.\r\nПо отношение на продажните цени в промишлеността преобладаващите очаквания на мениджърите са те да останат без промяна през следващите три месеца.\r\nПрез октомври съставният показател „бизнес климат в строителството“ намалява с 1.6 пункта в резултат на по-неблагоприятните очаквания на строителните предприемачи за бизнес състоянието на предприятията през следващите шест месеца. Производственият график е осигурен с договори за 6.9 месеца, като е регистрирано понижение от 0.5 месеца спрямо оценката през юли. Същевременно и очакванията за нови поръчки през следващите шест месеца са по-резервирани.\r\nОсновните фактори, ограничаващи дейността в сектора, продължават да бъдат свързани с несигурната икономическа среда, конкуренцията в бранша и недостига на работна сила.\r\nОтносно продажните цени в строителството мениджърите не предвиждат промяна през следващите три месеца.\r\nСъставният показател „бизнес климат в търговията на дребно“ се понижава с 1.1 пункта спрямо септември, което се дължи на влошените очаквания на търговците на дребно за бизнес състоянието на предприятията през следващите шест месеца. Мненията им относно обема на продажбите през последните три месеца, както и очакванията им за следващите три месеца обаче са по-благоприятни.\r\nНай-сериозните затруднения за развитието на бизнеса остават конкуренцията в бранша, несигурната икономическа среда и недостатъчното търсене, като през последния месец се наблюдава засилване на негативното въздействие на първите два фактора.\r\nПо отношение на продажните цени анкетата регистрира известни очаквания за увеличение, макар по-голяма част от търговците да предвиждат запазване на тяхното равнище през следващите три месеца.\r\nПрез октомври в резултат на по-неблагоприятните очаквания на мениджърите за бизнес състоянието на предприятията през следващите шест месеца съставният показател „бизнес климат в сектора на услугите“ намалява с 0.6 пункта. Същевременно мненията им относно търсенето на услуги през следващите три месеца бележат леко подобрение, което обаче ги въздържа от прогнози за допълнително наемане на персонал.\r\nКонкуренцията в бранша и несигурната икономическа среда продължават да бъдат основните пречки за дейността в сектора, въпреки че анкетата отчита намаление на негативното влияние на втория фактор.\r\nОтносно продажните цени очакванията на мениджърите са те да останат без промяна през следващите три месеца.", "date": "2017.10.30", "title": "НСИ: Общият показател на бизнес климата през октомври 2017 г. намалява с 1.8 пункта спрямо нивото си от септември"}
{"url": "http://www.focus-news.net/news/2017/10/30/2451994/izvestiya-turtsiya-planira-reforma-na-zakonodatelstvoto-v-oblastta-na-turizma.html", "text": "Правителството на Турция планира реформа на законодателството в областта на туризма, тъй като действащите към момента закони не съответстват на съвременната действителност. Това заяви председателят на Съвета на директорите на международния холдинг OTI Айхан Бекташ, съобщава руският вестник \"Известия\".\r\nБекташ подчерта, че туристическият сектор в Турция функционира на основата на закони, приети през 70-те години на XX век, когато броят на туристите в страната не е достигал дори до милион. Сега обаче годишно страната е посещавана от 40 до 50 млн. туристи, което налага ново планиране на управлението на сектора, съобщава Радио „Фокус“ в рубриката „Балкански туристически часовник“. \r\nСпоред Бакташ Турция се нуждае от нови закони, регламентиращи инвестициите и дейността на туроператорите, за да бъде гарантирана устойчивостта и развитието на туризма в страната.: Тереза Герова", "date": "2017.10.30", "title": "\"Известия\": Турция планира реформа на законодателството в областта на туризма"}
{"url": "http://www.focus-news.net/news/2017/10/30/2451995/premierat-boyko-borisov-kohezionnata-politika-na-es-namalyava-razlikite-mezhdu-darzhavite-chlenki-v-balgariya-tova-mozhe-da-se-vidi-vav-vseki-grad.html", "text": "Кохезионната политика на Европейския съюз намалява разликите между държавите членки. В България това може да се види във всеки град, виждаме инфраструктурата, която е изградена през последните 10 години, виждаме построените пречиствателни станции, заводи за преработка на отпадъци, метро. Това посочи министър-председателят Бойко Борисов на среща с членовете на комисията по регионално развитие на Европейския парламент, председателствана от Искра Михайлова, съобщиха от правителствената информационна служба. \"Усилията в тази посока не трябва да спират. България се доказа като надежден партньор и отговорна страна-членка на Европейския съюз\", заяви Бойко Борисов. \r\nЧленовете на Комисия по регионално развитие се обединиха, че председателството на Съвета на ЕС идва в точния момент за България, защото страната може да покаже реалните постижения от Кохезионната политика и споделените ползи за всички държави членки. \r\n\"Ние ще положим всички усилия да насочим дебатите по време на Българското председателство на Съвета в конструктивна посока, така че да се стигне до работещи решения за развитието на Европейския съюз. Изправени сме пред изключително трудни предизвикателства, а на този фон ние, всички държави членки, трябва да се обединим около Финансовата рамка за следващия програмен период\", подчерта Бойко Борисов. Всички държави и европейски институции трябва да насочим усилията си да направим европейските инвестиции по-ефективни, по-лесни и по-бързи за изпълнение, по-видими за гражданите. \r\nВ срещата участваха още вицепремиерът Томислав Дончев, Искра Михайлова, член на Европейския парламент и Председател на Комисия по регионално развитие, както и евродепутатите Андрей Новаков, Ангел Джамбазки, Станислав Полчак, Йоахим Целер, Констанца Крел, Йенс Нилсон, Матхийс ван Милтенбург, Юнус Омарже.", "date": "2017.10.30", "title": "Премиерът Бойко Борисов: Кохезионната политика на ЕС намалява разликите между държавите членки- в България това може да се види във всеки град"}
{"url": "http://www.focus-news.net/news/2017/10/30/2451996/sofiya-na-15-signala-za-padnali-kloni-i-neobezopaseni-stroitelni-obekti-sa-reagirali-ekipite-na-avariyno-spasitelnata-direktsiya-kam-stolichna-obshtina.html", "text": "На 15 сигнала за паднали клони и необезопасени строителни обекти са реагирали екипите на аварийно-спасителната дирекция към Столична община. Това съобщиха от пресцентъра на Столична община. Четири екипа реагират на място при сигнали. \r\nВъв връзка с жълтия код за силен вятър от Столична община напомнят на гражданите да бъдат внимателни, да обезопасят незакрепени предмети от терасите или прозорците на жилищата си. Изпълнителите да проверят състоянието на строителните обекти, на оградите, крановете и строителните скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си.", "date": "2017.10.30", "title": "София: На 15 сигнала за паднали клони и необезопасени строителни обекти са реагирали екипите на аварийно-спасителната дирекция към Столична община"}
{"url": "http://www.focus-news.net/news/2017/10/30/2451997/sofiya-okrazhnata-prokuratura-zadarzha-za-72-chasa-dvama-holandski-grazhdani-za-kontrabanda-na-86-kg-tabletki-ekstazi.html", "text": "Окръжната прокуратура задържа за 72 часа двама холандски граждани за контрабанда на наркотици. Това съобщиха от пресцентъра на Апелативна прокуратура - София. Под надзора на Окръжна прокуратура - София продължава разследването по досъдебно производство на Митница Столична, започнало на 28 октомври 2017 г. срещу холандските граждани К. Харманкая и Б. Йоздил. \r\nДвамата са привлечени в качеството на обвиняеми за това, че на 28 октомври 2017 г. около 12.00 часа на вход от Република Сърбия за Република България, без надлежно разрешително, пренесли през границата на страната наркотични вещества. Таблетки, реагиращи на опиати, били разпределени в 49 полиетиленови пакета, с общо бруто тегло 86.350 кг. За извършването на деянието бил използван лек автомобил марка „Ауди“. \r\nС постановление на Окръжна прокуратура - София от 29 октомври 2017 г. чужденците са задържани за срок до 72 часа. Разследването продължава.", "date": "2017.10.30", "title": "София: Окръжната прокуратура задържа за 72 часа двама холандски граждани за контрабанда на 86 кг таблетки „екстази\""}
{"url": "http://www.focus-news.net/news/2017/10/30/2451998/veliko-tarnovo-okrazhnata-prokuratura-zadarzha-za-72-chasa-balgarski-grazhdanin-izdirvan-s-evropeyska-zapoved-za-arest-za-trafik-na-hora.html", "text": "Окръжна прокуратура – Велико Търново задържа за 72 часа български гражданин, издирван с Европейска заповед за арест за участие в организирана престъпна група за трафик на хора. Това съобщиха от пресцентъра на Апелативна прокуратура - Велико Търново. Пламен Г. е обявен за международно издирване от френските власти въз основа на Европейска заповед за арест. Заповедта е издадена на 25 октомври 2017 г. от Прокуратурата в град Лил, Република Франция по дело, като лицето се изисква за провеждане на наказателно преследване спрямо него за извършено престъпление – участие в трафик на хора при условията на организирана престъпна група. \r\nС постановление на наблюдаващ прокурор българският гражданин е задържан за 72 часа до довеждането му пред съда. Проверката е установила, че ЕЗА отговаря на изискванията на ЗЕЕЗА и е придружена с превод на български език. \r\nВ законовият срок прокуратура внесе в съда искане за вземане на мярка за неотклонение „задържане под стража”.", "date": "2017.10.30", "title": "Велико Търново: Окръжната прокуратура задържа за 72 часа  български гражданин, издирван с Европейска заповед за арест за трафик на хора"}
{"url": "http://www.focus-news.net/news/2017/10/30/2451999/vitsepremierat-krasimir-karakachanov-za-ostavkata-na-zdravniya-ministar-ne-moga-da-komentiram-deystviyata-na-kolegi-toy-taka-e-pretsenil.html", "text": "Не мога да коментирам действията на колеги. Той така е преценил. Това каза пред журналисти вицепремиерът и министър на отбраната Красимир Каракачанов във връзка с подадената от здравния министър Николай Петров оставка, предаде репортер на Агенция \"Фокус\". \"Пред мен не го е мотивирал, а пред министър-председателя\", добави Каракачанов. По думите му Николай Петров не е присъствал на днешното правителственото заседание. \r\nЛюба АЛЕКСИЕВА", "date": "2017.10.30", "title": "Вицепремиерът Красимир Каракачанов за оставката на здравния министър: Не мога да коментирам действията на колеги, той така е преценил"}
{"url": "http://www.focus-news.net/news/2017/10/30/2452000/deutsche-welle-germanskiyat-orazheen-eksport-kakvo-tryabva-da-znaemi.html", "text": "Германските производители на оръжие се оплакаха, че напрежението в двустранните отношения между Берлин и Анкара е в ущърб на бизнеса. Каква обаче е истината? Deutsche Welle прави преглед на поръчките за оръжия, които производителите в Германия са изпълнили за други държави по света.\r\nРъководителят на най-големия производител на оръжия в Германия е на мнение, че напрежението между Берлин и Анкара прави практически невъзможно за неговата фирма да развива бизнес с Турция.\r\nЗа да предлагат своите продукти и услуги в чужбина, германските производители на оръжия трябва да получат специално разрешение от Министерството на икономиката в Берлин. „Ако отношенията с Турция не се подобрят, ще бъде трудно да се получи, разрешение от Германия\", каза изпълнителният директор на „Райнметал“ Армин Папергер, оплаквайки се, че редица двустранни договори са поставени под въпрос заради дипломатическото напрежение. \r\nОръжията са важна, макар и много противоречива част от индустрията на ФРГ. Намаляването на продажбите на Турция може да доведе до по-голямо влошаване в сектора, но изглежда, че германските производители на оръжие имат множество потенциални клиенти.Колко голяма е търговията на оръжия на Германия с Турция?\r\nВ отговор на официално разследване през септември, Министерството на икономиката на ФРГ съобщи, че през първите осем месеца на 2017 г. е одобрило сделки за продажби на оръжие на Турция на стойност 25 млн. евро. В сравнение със същия период на предходната година, стойността на споразуменията е намаляла с 69 млн. евро. Съгласно данните на ведомството  одобреният износ се състои основно от бомби, торпеда и ракети.\r\nЗа сравнение през първите четири месеца на 2017 г. със Швеция са сключени договори за 30,6 млн. евро, а със Швейцария - 22,7 млн. евро. Алжир и Литва са купили оръжия за съответно 830 млн. евро и 469 млн. евро, заемайки по този начин челните места в класацията за най-големите клиенти на германски оръжия.Къде се нарежда Германия сред световните износители на оръжие?\r\nЧесто може са се чуе, че Германия е третият най-голям износител на оръжия в света, но официалните статистически данни обикновено не са нито напълно надеждни, нито напълно актуални. Това, което изглежда сигурно, е, че Германия е сред първите пет, изоставайки далеч зад САЩ и Русия по обем. Оръжейният експорт на ФРГ е по-сравним с този на Китай и Франция.\r\nПрез 2016 г. правителството в Берлин издаде разрешение за продажба на оръжие в размер на 6,85 млрд. евро. Според изчисленията на Стокхолмския международен институт за изследване на мира (SIPRI),  миналата година оръжейният експорт на Германия е възлизал на около 5,6% от световния.\r\nГермания има широка клиентска база и изнася оръжия за десетки различни страни, включително САЩ, Великобритания, Гърция, Бразилия, Южна Корея и Индия. Според правителството 46,4% от разрешенията за продажба на оръжие в Германия са за държави от НАТО, включително Турция.Дали германският износ се увеличава или намалява?\r\nОтговорът на този въпрос  зависи от гледната точка в ситуацията. Търсенето на оръжия е нараснало драстично през 2015 г., до голяма степен от страните в Близкия изток и Северна Африка, така че в момента германските нива на износ остават сравнително високи. Компанията  Jane's Defense  изчислява, че до 2018 г. Близкият изток и Северна Африка може да получават до 40% от износа на оръжие от Германия до 2018 г.\r\nАко бъде погледнато в по-тесен времеви период, износът на германски оръжия намалява. Регистрираните 6,85 млрд. евро през 2016 г. представляват значителен спад спрямо рекордните 7,86 млрд. евро от 2015 г. И официалните данни за одобрението за износ за първите четири месеца на тази година (2,42 млрд. евро) също са значително по-ниски спрямо тези от същия период на 2016 г. (3,3 млрд. евро).\r\nНамаляването на броя на издаваните лицензи за продажби се дължи на повишеното внимание на правителството в Берлин към потенциалните купувачи. През 2013 г. Германия обеща да намали размера на оръжейния експорт на фона на острата критика, която правителството получи за някои от сключените сделки.Кои други продажби на германски оръжия предизвикаха противоречия?\r\nГермания е предоставила оръжия на редица държави със съмнителни репутация, стане ли въпрос за спазването на правата на човека, включително Саудитска Арабия и Катар. ФРГ продава оръжия на Египет и Обединените арабски емирства (ОАЕ) – две страни, обвинени в прилагането на изтезания. \r\nВъпреки че в крайна сметка бе одобрена, сделката за продажба на подводници на Израел на обща стойност около 1,5 млрд. евро срещна ожесточена критика заради разярилия се корупционен скандал по високите етажи на властта в близкоизточната държава. Към това следва да се прибавят предупрежденията на експерти, които отбелязват, че германските подводници, продадени на Израел, може да бъдат модифицирани, за да носят ядрени ракети..Тереза Герова", "date": "2017.10.30", "title": "Deutsche Welle: Германският оръжеен експорт – какво трябва да знаем?"}
{"url": "http://www.focus-news.net/news/2017/10/30/2452001/mladen-marinov-gl-sekretar-na-mvr-pri-intsidenta-s-prebitata-meditsinska-sestra-ima-nepravilni-deystviya-na-chast-ot-sluzhitelite-v-pirogov.html", "text": "При инцидента в болница \"Пирогов\", при който младеж преби медицинска сестра, има неправилни действия на част от служителите там. Това заяви главният секретар на МВР главен комисар Младен Маринов, предаде БНР. \"Днес ще продължим работата там, за да изследваме точно как се е случило всичко и къде са пропуските. Там също има наета такава охранителна фирма. В \"Пирогов\" и в няколко болнични заведения имаме и полицейски служители, но така или иначе ще бъдат предприети допълнителни мерки на база на анализа на това, което се е случило. Хората, които работят в тази сфера, трябва да имат сигурност, пък и не може навсякъде да има постоянно полицейско присъствие. Затова ще търсим варианти със сили и средства на болничните заведения, по-добра комуникация с охранителните фирми, най-вероятно и обучение на служителите, които изпълняват тази дейност, защото това, което имам като информация от този инцидент, е неправилни тактически действия на определени служители\", каза още Младен Маринов.", "date": "2017.10.30", "title": "Младен Маринов, гл. секретар на МВР: При инцидента с пребитата медицинска сестра има неправилни действия на част от служителите в „Пирогов“"}
{"url": "http://www.focus-news.net/news/2017/10/30/2452002/sgs-varna-na-prokuraturata-obvinitelniya-akt-sreshtu-traycho-traykov-simeon-dyankov-ivo-prokopiev-petar-vasilev-lyubomir-evstatiev-i-radoslav-rachev.html", "text": "СГС върна на прокуратурата обвинителния акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев, съобщиха от пресцентъра на Софийски градски съд. Съдия Костадинка Костадинова прекрати съдебното производство и изпрати делото на СГП за отстраняване на съществени нарушения, които са довели до ограничаване на процесуални права на обвиняемите. \r\nВ обвинителния акт не са описани конкретни факти, че Рачев, Евстатиев и Василев са действали в съучастие. Посоченият от прокуратурата общ престъпен резултат относно обвиняемия Рачев не съответства на сбора от сумите по отделните деяния. На практика остава неясен механизмът, по който СГП е направила изводите си относно конкретния размер на общия престъпен резултат, причинен от Рачев.\r\nПо обвинението, повдигнато срещу Трайчо Трайков, липсва конкретика дали той е бил запознат с действията и решенията на Агенцията за приватизация и следприватизационен контрол и с анализа на инвестиционния посредник за определяне на стойността на предложените за продажба акции, преди да даде разрешение за извършване на разпоредителните сделки. \r\nНалице е неяснота в обвинителния акт относно размера на вредите, причинени на държавата, как се формират, от кого са причинени, как и с кое деяние и кои факти формират извод за това. \r\nСъдът констатира и липса на описание какво е трябвало да направи Трайков, за да защити държавния интерес, и да постигне печеливша продажба и то в периода, за който му е повдигнато обвинение. \r\nПо отношение обвинението спрямо  Иво Прокопиев и Симеон Дянков липсват изложени  факти, от които се извежда твърдението, че в инкиримирания период те са действали с цел да набавят на „Булброкърс“ ЕАД облага в размер на 1 276 618,85 лв. по договор за извършване на посреднически услуги. От уточнение се нуждае и инкриминирания спрямо двамата период. Не са описани и конкретни данни, че Дянков и Прокопиев са действали в съучастие.          \r\nРазпореждането подлежи на обжалване и протестиране в 7 срок от съобщаването му.", "date": "2017.10.30", "title": "СГС върна на прокуратурата обвинителния акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев"}
{"url": "http://www.focus-news.net/news/2017/10/30/2452003/kyustendil-kmetat-petar-paunov-preryaza-lentata-na-remontiranata-sgrada-na-detska-gradina-slantse.html", "text": "Кметът на Кюстендил Петър Паунов преряза лентата на ремонтираната сграда на Детска градина „Слънце” в града, предаде репортер на Радио „Фокус” – Кюстендил. На тържеството за откриването на обновената сграда присъстваха зам.-кметовете Светослав Василев и Радмила Рангелова, директорът на Дирекция „Култура, образование и спорт” към Община Кюстендил Нели Петкова, представители на Общинския съвет, директори на детски градини и училища в града, родители и др. В двора на реновираното детско заведение беше отслужен водосвет за здраве, а възпитаниците на детската градина представиха кратка програма. След това беше прерязана лентата, като в церемонията участваха кметът на Община Кюстендил Петър Паунов и директорът на детска градина „Слънце” Маргарита Цекина. \r\n„Благодаря на хората, които помогнаха за този ремонт, на Община Кюстендил и лично на кмета Петър Паунов, на Общински съвет и на фирмата-изпълнител, на родителите които винаги са ни помагали и ни помагат за обогатяване на интериора на нашите деца”, каза Маргарита Цекина. Тя увери родителите, че екипът на детското заведение ще положи всички усилия да превърне сградата в слънчев дом за всяко дете.\r\nВенцеслав ИЛЧЕВ", "date": "2017.10.30", "title": "Кюстендил: Кметът Петър Паунов преряза лентата на ремонтираната сграда на Детска градина „Слънце”"}
{"url": "http://www.focus-news.net/news/2017/10/30/2452004/sliven-dvama-dushi-sa-zaginali-pri-katastrofa-mezhdu-lek-i-tovaren-avtomobil-na-patya-sliven-selo-ichera.html", "text": "Двама души са загинали при катастрофа между лек и товарен автомобил на пътя Сливен - село Ичера. Това съобщиха от ОДМВР - Сливен. Инцидентът е станал на 28 октомври около 12.43 часа на път ІІІ-48 (Сливен - село Ичера). От произшествието на място са починали 59-годишният водач на лекия автомобил и пътуващата с него жена на 58 години и двамата от село Градец. Водачът на товарния автомобил е изпробван с техническо средство за употреба на алкохол и упойващи вещества - пробите са отрицателни. Причините за произшествието са в процес на установяване. По случая е образувано досъдебно производство.", "date": "2017.10.30", "title": "Сливен: Двама души са загинали при катастрофа между лек и товарен автомобил на пътя Сливен - село Ичера"}
{"url": "http://www.focus-news.net/news/2017/10/30/2452005/neli-petkova-obshtina-kyustendil-obshtinata-investira-izklyuchitelno-mnogo-prez-godinata-v-sanirane-na-uchebni-zavedeniya-i-detski-gradini.html", "text": "Община Кюстендил инвестира изключително много през годината в саниране на учебни заведения и детски градини. Това каза пред журналисти Нели Петкова, директор на Дирекция „Култура, образование, младежки дейности и спорт” в Общината, предаде репортер на Радио „Фокус” – Кюстендил. По думите на Нели Петкова тази година са санирани детските градини „Слънце”, „Славейче” и „Първи юни”. Ремонтирани и санирани са сградите на Второ основно училище „Даскал Димитри”, Начално училище „Св. Климент Охридски” и ПМГ. „Нека учителите в тези нови и реновирани учебни заведения и детски градини да продължават да работят със същия хъс и упоритост, да дават знания на учениците и децата и да продължават напред”, посочи Нели Петкова.\r\nВенцеслав ИЛЧЕВ", "date": "2017.10.30", "title": "Нели Петкова, Община Кюстендил: Общината инвестира изключително много през годината в саниране на учебни заведения и детски градини"}
{"url": "http://www.focus-news.net/news/2017/10/30/2452006/agentsiya-fokus-izlachva-na-zhivo-vav-feysbuk-brifing-na-finansoviya-ministar-vladislav-goranov.html", "text": "Агенция „Фокус“ излъчва на живо във „Фейсбук“ брифинг на финансовия министър Владислав Горанов след правителственото заседание. Министър Горанов представя акцентите в Бюджет 2018.\r\nПресконференцията може да гледате на живо в страницата на ИА „Фокус“ във „Фейсбук“", "date": "2017.10.30", "title": "Агенция „Фокус“ излъчва на живо във „Фейсбук“ брифинг на финансовия министър Владислав Горанов"}
{"url": "http://www.focus-news.net/news/2017/10/30/2452007/sofiya-v-doma-na-evropa-shte-se-sastoi-preskonferentsiya-na-chlenove-na-ep-ot-komisiyata-po-regionalno-razvitie-s-uchastieto-na-ministar-lilyana-pavlova.html", "text": "От 15:30 ч. в Дома на Европа в София ще се състои пресконференция на членове на Европейския парламент от Комисията по регионално развитие, Томислав Дончев, заместник министър-председател, и Лиляна Павлова, министър за Българското Председателство на Съвета на ЕС 2018, на която ще бъдат обобщени резултатите от официалното посещение на евродепутатите. Това съобщиха от пресцентъра на Министерството на Българското председателство на Съвета на ЕС през 2018 година.\r\nЧленовете на Европейския парламент от Комисията по регионално развитие Искра Михайлова (АЛДЕ, България), Станислав Полчак (ЕНП, Чехия), Йоахим Целер (ЕНП, Германия), Констанце Крел (С&Д, Германия), Йенс Нилсон (С&Д, Швеция), Матейс ван Милтенбьорг (АЛДЕ, Холандия), Юнус Омаржи (ЕОЛ/СЗЛ, Франция), Андрей Новаков (ЕНП, България) и Ангел Джамбазки (ЕКР, България) са на официална визита в България. \r\nРаботната им програмата включва срещи с министър-председателя на Република България Бойко Борисов, заместник министър-председателя Томислав Дончев, кмета на София Йорданка Фандкъкова, дискусия с Националното сдружение на общините в България, министри, заместник-министри и управляващи органи на оперативните програми, както и посещение на различни проекти, финансирани от оперативните програми за регионално развитие.\r\nЦелта на работното посещение е да бъдат обсъдени приоритетите на българското председателство на Съвета в сферата на регионалните политики, бъдещето на кохезионната политика след 2020 г., както и да се обменят добри практики за управлението на проекти, финансирани от оперативните програми за регионално развитие.", "date": "2017.10.30", "title": "София: В Дома на Европа ще се състои пресконференция на членове на ЕП от Комисията по регионално развитие с участието на министър Лиляна Павлова"}
{"url": "http://www.focus-news.net/news/2017/10/30/2452008/a1-on-makedoniya-sled-izborite-za-mestna-vlast-v-makedoniya-ochakvat-se-promeni-v-pravitelstveniya-i-parlamentarniya-sastav.html", "text": "Резултатите от двата кръга на местните избори в Македония предполагат промени в правителството и в парламентарния състав, отбелязва скопският телевизионен канал A1 On.\r\nКъм момента не е известно какви ще бъдат следващите стъпки на „Алианс за албанците“ на д-р Зиядин Села, след като след гласуването в неделя партията обяви, че няма да признае резултатите от вота. Партията е част от управляващата коалиция в Скопие и остава отворен въпросът за това как ще се отрази на правителството по-нататъшните й действия. ВМРО-ДПМНЕ, която е най-голямата опозиционна сила в парламента, също не призна резултатите.\r\nПромени в правителствения състав засега се очакват на челната позиция в Министерството на здравеопазването, тъй като Арбен Таравари („Алианс за албанците“) спечели кметските избори в Гостивар. Нов човек в правителството на премиера Зоран Заев трябва да дойде и на поста министър без портфейл, отговарящ за чуждестранните инвестиции, след като Рамиз Мерко от „Демократичен съюз за интеграция“ (ДСИ) спечели кметския мандат в Струга. За кмет на Чаир бе избран Висар Ганиу (ДСИ), който заема поста заместник-министър на образованието.\r\nВ средата на тази седмица се очаква парламентът да продължи работата си. Според информация от кабинета на председателя на Събранието Талат Джафери на първата сесия ще бъдат констатирани оставките на двама депутати от албанския блок, подадени преди изборите, след което ще бъде проследена информацията за няколко депутати, спечелили кметски мандати.Тереза Герова", "date": "2017.10.30", "title": "A1 On (Македония): След изборите за местна власт в Македония – очакват се промени в правителствения и парламентарния състав"}
{"url": "http://www.focus-news.net/news/2017/10/30/2452009/nsi-obshtiyat-indeks-na-tsenite-na-proizvoditel-prez-septemvri-2017-g-narastva-s-05-spryamo-predhodniya-mesets.html", "text": "Общият индекс на цените на производител през септември 2017 г. нараства с 0.5% спрямо предходния месец. Това сочи статистика на Националния статистически институт (НСИ). По-високи цени са регистрирани в преработващата промишленост - с 0.7%, и в добивната промишленост - с 0.5%, докато при производството и разпределението на електрическа и топлоенергия и газ е отчетено намаление с 0.3%.\r\nПо-съществено увеличение на цените в преработващата промишленост се наблюдава при производството на основни метали - с 1.7%, и при производството на дървен материал и изделия от него, без мебели - с 1.1%, а намаление е регистрирано при производството, некласифицирано другаде - с 1.0%, при производството на лекарствени вещества и продукти и при производството на превозни средства, без автомобили - по 0.2%.\r\nОбщият индекс на цените на производител през септември 2017 г. нараства с 5.7% в сравнение със същия месец на 2016 година. Увеличение на цените е отчетено при производството и разпределението на електрическа и топлоенергия и газ - с 10.3%, в добивната промишленост - с 9.9%, и в преработващата промишленост - с 4.0%.\r\nВ преработващата промишленост по-съществено увеличение на цените се наблюдава при производството на основни метали - с 13.6%, при производството на дървен материал и изделия от него, без мебели - с 6.7%, и при производството на автомобили, ремаркета и полуремаркета - с 4.5%, а намаление е регистрирано при производството на компютърна техника, електронни и оптични продукти и при производството на превозни средства, без автомобили - по 1.8%.\r\nИндексът на цените на производител на вътрешния пазар през септември 2017 г. е с 0.3% над равнището от предходния месец. Увеличение на цените е отчетено в добивната промишленост - с 1.8%, и в преработващата промишленост - с 0.4%, докато при производството и разпределението на електрическа и топлоенергия и газ няма изменение.\r\nВ преработващата промишленост увеличение на цените спрямо предходния месец се наблюдава при производството на дървен материал и изделия от него, без мебели - с 1.6%, и при производството на основни метали - с 0.8%, а намаление е отчетено при производството на лекарствени вещества и продукти - с 0.4%, и при производството на изделия от каучук и пластмаси - с 0.2%.\r\nИндексът на цените на производител на вътрешния пазар през септември 2017 г. нараства с 6.0% в сравнение със същия месец на 2016 година. Увеличение на цените е регистрирано в добивната промишленост - с 10.9%, при производството и разпределението на електрическа и топлоенергия и газ - с 10.6%, и в преработващата промишленост - с 2.9%. \r\nПо-високи цени в преработващата промишленост спрямо септември 2016 г. са отчетени при: производството на основни метали - с 14.5%, производството на дървен материал и изделия от него, без мебели - с 6.4%, и производството на електрически съоръжения - с 5.7%. Намаление на цените се наблюдава при производството на компютърна техника, електронни и оптични продукти - с 0.5%, и при обработката на кожи; производството на изделия от обработени кожи без косъм - с 0.4%.\r\nИндексът на цените на производител на международния пазар през септември 2017 г. се увеличава с 0.8% в сравнение с предходния месец.\r\nВ преработващата промишленост е отчетено нарастване на цените с 1.2%. По-съществено увеличение се наблюдава при производството на изделия от каучук и пластмаси и при производството на основни метали - по 2.0%, а намаление е отчетено при производството, некласифицирано другаде - с 1.5%, при производството на метални изделия, без машини и оборудване - с 0.4%, и при производството на превозни средства, без автомобили - с 0.3%.\r\nИндексът на цените на производител на международния пазар през септември 2017 г. нараства с 5.3% в сравнение със същия месец на 2016 година.\r\nВ преработващата промишленост увеличението на цените е с 5.3%. По-високи цени са отчетени при производството на основни метали - с 13.4%, и при производството на хартия, картон и изделия от хартия и картон - с 11.2%. Намаление на цените се наблюдава при производството на химични продукти - с 2.9%, при производството на компютърна техника, електронни и оптични продукти, и при производство на превозни средства, без автомобили - по 2.5%.", "date": "2017.10.30", "title": "НСИ: Общият индекс на цените на производител през септември 2017 г. нараства с 0.5% спрямо предходния месец"}
{"url": "http://www.focus-news.net/news/2017/10/30/2452010/sliven-16-siriyski-grazhdani-sa-otkriti-v-mezhdunarodniya-tovaren-vlak-ot-istanbul-za-ruse.html", "text": "16 сирийски граждани са открити в международния товарен влак от Истанбул за Русе. Това съобщиха от ОДМВР - Сливен. Мигрантите са установени на територията на РУ - Нова Загора на 28 октомври в международния товарен влак от Истанбул за Русе. Групата се състои от 4 семейства, от които 9 пълнолетни и 7 деца. Част от групата е настанена в РПЦ - село Баня. Трима са приведени в СДВНЧ - Любимец към Дирекция \"Миграция\" – МВР. \r\nОбразувано е административно производство и са наложени принудителни административни мерки по Закона за чужденците в Република България.", "date": "2017.10.30", "title": "Сливен: 16 сирийски граждани са открити в международния товарен влак от Истанбул за Русе"}
{"url": "http://www.focus-news.net/news/2017/10/30/2452011/vratsa-silniyat-vyatar-ostavi-5-sela-ot-obshtinata-bez-tok.html", "text": "Силният вятър, който премина през община Враца през последното денонощие, остави части от населени места без ел. захранване. Това съобщиха от пресцентъра на Община Враца. Сигнали за прекъснато електроснабдяване на населени места в общината са постъпили при дежурните телефони в общинска администрация. \r\nБез ток към момента са част от селата Бели извор, Вировско, Върбица, Горно Пещене, Косталево. Аварийни екипи на електроразпределителното дружество вече работят по възстановяването на захранването. В части на населените места Баница, Горно Пещене, Лиляче, Мало Пещене, и Мраморен е прекъснато и уличното осветление. Техниците на Община Враца започнаха отстраняването на авариите.\r\nВследствие на бурния вятър е паднала и облицовъчна плоча от сграда на ул. „Стоян Кялъчев“ №6, където се помещават офиси на частни дружества и компании. Мястото е оградено, за да не паркират автомобили и да не преминават граждани. Собствениците и наемателите на сградата са уведомени за предприемане на действия за обезопасяване на сградата.\r\nВъв връзка с постъпилата прогноза за времето за опасни явления от силни ветрове съпроводени с ниски температури е обявен оранжев код за област Враца. В тази връзка на кметове на населените места е разпоредено да извършат проверка на речните корита и язовири, да се следи нивото на водоемите, както и да са почистени дъждоприемните шахти в града.", "date": "2017.10.30", "title": "Враца: Силният вятър остави 5 села от общината без ток"}
{"url": "http://www.focus-news.net/news/2017/10/30/2452012/veliko-tarnovo-predstaviteli-na-stopanska-akademiya-v-svishtov-uchastvaha-v-regionalniya-savet-za-razvitie-na-severozapadniya-rayon-za-planirane.html", "text": "Представители на Стопанска академия „Димитър А. Ценов“ участваха в заседание на Регионалния съвет за развитие на Северозападния район за планиране. Това съобщиха от пресцентъра на Стопанска академия „Димитър А. Ценов“. Гл. ас. д-р Юлиян Господинов – научен секретар на катедра „Стратегическо планиране“ и второкурсниците от специалност „Публична администрация“ – Николай Иванов и Лиляна Светославова представиха свищовското висше училище в заседанието, което се проведе в град Вършец. Заседанието беше открито и водено от Росен Белчев – областен управител на област Монтана и председател на РСР на СЗР за настоящата 2017 г. В него участие взеха представители на министерства, областните управители на областите Видин, Монтана, Враца, Ловеч и упълномощен представител на областния управител на област Плевен, кметове на общини от петте области, представители на национално представените работодателски организации и синдикати, както и представители на академичните среди.\r\nНа заседанието бяха обсъдени редица въпроси с регионално значение, сред които: информация за напредъка по отношение на дейностите, свързани с инфраструктурно подобряване/разширяване и изграждане на четирилентов път по трасето на републикански път I-1 (Е-79), представен от ръководството на Агенция „Пътна инфраструктура“; приоритетите на социалната политика, провеждана на територията на СЗР, представени от заместник-министъра на труда и социалната политика Султанка Петрова; проект на Междинна оценка на Регионалния план за развитие за периода 2014-2020 г., изготвен от Юлияна Николова и Тихомира Трифонова от Агенция „Стратегма“.\r\nВ рамките на участието си в заседанието, представителите на Стопанска академия проведоха работни срещи със зам.-министър Султанка Петрова, областни управители и кметове. Проведените разговори бяха насочени към задълбочаване на връзките между висшето училище и институциите от публичния сектор, в т.ч. организирането на съвместни инициативи от взаимен интерес.", "date": "2017.10.30", "title": "Велико Търново: Представители на Стопанска академия в Свищов участваха в Регионалния съвет за развитие на Северозападния район за планиране"}
{"url": "http://www.focus-news.net/news/2017/10/30/2452013/georgi-tronkov-kmet-na-valchi-dol-do-6-noemvri-shte-badat-sklyucheni-dogovori-s-tri-firmi-za-zimno-poddarzhane-na-obshtinskata-patna-mrezha.html", "text": "Приключи процедурата за изпълнител за зимно поддържане и снегопочистване на общинска пътна мрежа за експлоатационен сезон 2017/2018 година на територията на община Вълчи дол. Това каза в интервю за Радио „Фокус“ – Варна новоизбраният кмет на Вълчи дол Георги Тронков. Той допълно, че до 6 ноември ще бъдат сключени договори с трите избрани фирми.\r\nГеорги Тронков подчерта, че като най-трудни за поддържане пътни участъци през зимния сезон в района могат да се определят пътищата Вълчи дол – Суворово, Вълчи дол – Искър – Михалич – Добротич, между селата Брестак, Караманите и Червенци, както и участъка от град Вълчи дол до разклона за село Генерал Киселово.\r\nМарияна ВАЛЕНТИНОВА", "date": "2017.10.30", "title": "Георги Тронков, кмет на Вълчи дол: До 6 ноември ще бъдат сключени договори с три фирми за зимно поддържане на общинската пътна мрежа"}
{"url": "http://www.focus-news.net/news/2017/10/30/2452014/dobrich-zadarzhani-pod-strazha-sa-dvama-mazhe-otkradnali-1-000-leva-i-debitni-karti-ot-koito-sa-izteglili-4-800-lv.html", "text": "Окръжен съд - Добрич е наложил мерки за неотклонение “задържане под стража” на двама мъже, разследвани за кражба на пари и ползване на чужди платежни инструменти, съобщиха от пресцентъра на съда. Това са 37-годишният Иван М., сръбски гражданин със статут на постоянно пребиваващ в България, живеещ в столицата, и 44-годишният Борислав Еф. от София. Срещу двамата са повдигнати обвинения за това, че на 25 октомври тази година от паркиран зад сградата на пощата в Добрич лек автомобил, чрез използване на техническо средство, са отнели от мъж от града портфейл, в който имало 1000 лв. и дебитни карти. На същата дата те използвали няколко пъти платежните инструменти, без съгласието на собственика, като изтеглили общо 4 800 лева. \r\nПострадалият е подал жалба в полицията още същия ден. Междувременно в Областната дирекция на МВР - Добрич е бил получен и оперативен сигнал от ОДМВР – Велико Търново, че известни на полицията лица се намират на територията на Добрич и съществува вероятност да извършат престъпления. Веднага е било предприето издирване, включително проследяване чрез системата на Агенция „Пътна инфраструктура“, в резултат на което е била установена траекторията на движение на автомобила на посочените лица. Колата е била засечена в град Обзор и двамата са били задържани. \r\nВчера в две съдебни заседания Окръжен съд - Добрич е разгледал постъпилите от Окръжна прокуратура искания за налагане на най-тежката мярка за процесуална принуда спрямо тях. Съдът е преценил, че от събраните до момента в хода на досъдебното производство доказателства може да се направи обоснованото предположение, че двамата мъже в съучастие помежду си са извършили тежките деянията, за които са привлечени под наказателна отговорност и които се характеризират с висока степен на обществена опасност. Повдигнатото срещу сръбския гражданин обвинение е за извършено престъпление при условията на опасен рецидив и само това е достатъчно основание за налагане на най-тежката мярка за неотклонение, посочва в определението си съдът. От приложените по делото доказателства е видно, че 37-годишният Иван М. е осъждан 9 пъти, включително за извършване на същите по вид престъпления. 44-годишният софиянец също има предходни осъждания, които са приключвали с налагане на административни наказания „глоба”, като едното от тях е било за противозаконно проникване в чуждо МПС, без съгласието на собственика. Той е с лоши характеристични данни и с налични образувани наказателни производства за извършени от него идентични с настоящото престъпни деяния, по две от които вече има внесени обвинителни актове. Наложените от Окръжен съд - Добрич мерки за неотклонение могат да се обжалват в 3-дневен срок пред горната съдебна инстанция - Апелативен съд - Варна.", "date": "2017.10.30", "title": "Добрич: Задържани под стража са двама мъже, откраднали 1 000 лева и дебитни карти, от които са изтеглили 4 800 лв."}
{"url": "http://www.focus-news.net/news/2017/10/30/2452015/veliko-tarnovo-v-stopanska-akademiya-v-svishtov-se-provede-sreshta-mezhdu-mestnata-vlast-biznesa-studenti-i-prepodavateli-za-predpriemachestvoto-v-turizma.html", "text": "Кръгла маса на тема „Проблеми и перспективи пред предприемачеството в сферата на туризма в България“ се проведе в Стопанска академия, организирана по проект с ръководител проф. д-р Марияна Божинова, преподавател към катедра „Икономика и управление на туризма“ и зам.-ректор по учебна дейност. Това съобщиха от пресцентъра на Стопанска академия „Димитър А. Ценов“. В кръглата маса участваха Росен Маринов – директор на дирекция „Култура и културно наследство“ при община Свищов, Севдалина Камбурова – дирекция „Управление на собствеността и стопански дейности“, Стефан Проданов от „Съвет по туризъм“ – Свищов, представители на бизнеса в сферата на хотелиерството, ресторантьорството и туроператорски фирми, студенти от специалност „Икономика на туризма“ от всички курсове.\r\nВъв връзка с темата на кръглата маса, проф. Божинова подчерта, че предприемаческата активност намира поле за развитие във всички сфери и сектори на икономиката, като с особена важност е туристическия сектор. „Делът на туризма в БВП и значението му непрекъснато растат и той е един от основните двигатели на икономическото развитие на България“, каза проф. Божинова. Тя поясни, че основната цел на проектния екип е на основата на емпирично изследване състоянието на предприемачеството в сферата на туризма в страната ни, да се очертаят съществуващите проблеми и възможните перспективи за развитие на предприемаческия туристически бизнес, допринасящи за утвърждаване на България като туристическа дестинация с множество природни и антропогенни дадености, подходящи за развитие на различни видове туризъм. \r\nПриветствие към поректния екип и към участниците във форума поднесе зам.-ректорът по научноизследователска и проектна дейност, доц. д-р Тодор Кръстевич. Той подчерта важността на форум, който дава възможност да се представят мнения и оценки на хората, които систематично изучават проблемите на туризма, представителите на туристическия бизнес и представителите на местната власт, които систематично регулират процеси в сферата на туристическия бизнес в една малка и нетипично туристическа община.\r\nВ рамките на проекта е проведено анкетно проучване сред предприемачи, реализиращи малък туристически бизнес в общините Приморско, Велинград и Велико Търново, които са популярни туристически дестинации, разполагащи с различни природни и антропогенни ресурси за развитие на туризъм. Резултатите от направените проучвания бяха представени на кръглата маса от ас. д-р Любомира Тодорова и ас. д-р Павлин Павлов – преподаватели към катедра „Икономика и управление на туризма“, и Василиса Вълкова – докторант към катедрата и собственик на туроператорска фирма от В. Търново. Основната изследователска теза, която защитиха членовете на проектния екип е, че повишаването на предприемаческата активност в сферата на туризма в България е от съществено значение за стабилизирането и устойчивото развитие на туристическия пазар, което предлага дългосрочни ползи за всички заинтересовани страни – предприемачите, държавата, туристите и местните общности. \r\nПредставителите на туристическия бранш в община Свищов споделиха свои проблеми и предизвикателства, които стоят пред развитието на техния бизнес. Коментирана беше и инициативата на министерствата на земеделието и туризма „Сподели България“, въз основа на която нова онлайн платформа ще рекламира страната ни пред чужденците и ще привлича туристи с 12 дестинации за винен и кулинарен туризъм. Една от дестинациите – „Мизия“, включва и община Свищов, което участниците в кръглата маса коментираха като ново предизвикателство и възможност за хотелиери, ресторантьори и туроператори от свищовския регион. Участващите предприемачи споделиха, че тази среща е била изключително полезна за тях и препоръчаха форумът да стане традиционен. Активно в дискусиите участваха и присъстващите студенти от специалност „Икономика на туризма“, които споделиха идеи и отправиха предложения за обогатяване на туристическия продукт в община Свищов.\r\nЗначимостта на кръглата маса, организирана от най-младата катедра в Стопанска академия, бе подчертана и в получените поздравителни адреси от други катедри. Сред отправените пожелания към катедрения състав е да продължат да работят с настойчивост и последователност за създаване на условия за устойчиво развитие на туризма, за доразвитие на инфраструктурата и повишаване на заетостта, както в региона, така и в България.", "date": "2017.10.30", "title": "Велико Търново: В Стопанска академия в Свищов се проведе среща между местната власт, бизнеса, студенти и преподаватели за предприемачеството в туризма"}
{"url": "http://www.focus-news.net/news/2017/10/30/2452016/sport-dimitar-kuzmanov-se-klasira-za-osnovnata-shema-na-turnira-v-ekvador.html", "text": "Димитър Кузманов се класира за основната схема на турнира на червени кортове от сериите „Чалънджър“ в Гуаякил, Еквадор. Българският тенисист победи с 6:3, 6:4 поставения под номер седем в квалификациите Лени Хампел от Австрия. \r\nПобедата бе осма в последните девет мача на българина.  Миналата седмица Димитър Кузманов постигна пет победи и стигна до четвъртфиналите на турнира в Лима, Перу.", "date": "2017.10.30", "title": "Спорт: Димитър Кузманов се класира за основната схема на турнира в Еквадор"}
{"url": "http://www.focus-news.net/news/2017/10/30/2452017/ministar-vladislav-goranov-prof-nikolay-petrov-mi-kaza-che-nyama-da-dopusne-po-nikakav-nachin-da-bade-opetneno-imeto-mu-zashtoto-60-godini-se-bori-za-nego.html", "text": "Проф. Николай Петров ми каза: „Няма да допусна по никакъв начин да бъде опетнено името ми, 60 години се боря за него“. Това каза на брифинг министърът на финансите Владислав Горанов след като здравният министър подаде оставка, предаде репортер на Агенция „Фокус“. „Не е сезирана държавната финансова инспекция. Това, с което разполагаме, е одитен доклад от вътрешния одит на Министерството на отбраната от месец март 2017 година. Наистина ще се запознаем още веднъж с този одитен доклад, за да видим дали има твърдения и някакви закононарушения“, коментира Горанов. По думите му това, което разбира е, че министърът е предприел, макар и да звучи клиширано, морален акт. „В коридора, когато разбрахме, че това се е случило, тъй като оставката е подадена лично и пред премиера, и на срещата между двамата на 4 очи, това, което разменихме с професора, когото смятам за един много достоен български офицер, беше: „Няма да допусна по никакъв начин да бъде опетнено името ми. 60 години се боря за това име“, каза още Владислав Горанов. \r\nЛюба АЛЕКСИЕВА", "date": "2017.10.30", "title": "Министър Владислав Горанов: Проф. Николай Петров ми каза, че няма да допусне по никакъв начин да бъде опетнено името му, защото 60 години се бори за него"}
{"url": "http://www.focus-news.net/news/2017/10/30/2452018/sofiya-s-arhiereyska-sv-liturgiya-beshe-otbelyazan-hramoviyat-praznik-na-mitropolitskata-katedrala-sv-nedelya.html", "text": "Днес митрополитска катедрала „Св. Неделя” в София празнува своя втори храмов празник - деня, в който Църквата почита паметта на св. крал Стефан Милутин, предаде репортер на Агенция \"Фокус\". Светите мощи на св. крал Стефан Милутин от векове се намират в София и се покоят в катедралния храм, в югоизточния ъгъл на наоса. Те са поставени в специален саркофаг и всеки ден християни от столицата, страната и чужбина им се покланят.  \r\nПо този повод в празничния ден, с благословението и молитвеното участие на Негово Светейшество Софийския митрополит и Български патриарх Неофит бе отслужена архиерейска св. Литургия. Тя бе оглавена от Негово Преосвещенство Мелнишки епископ Герасим, главен секретар на Св. Синод на Българската православна църква. \r\nНикола ПЕТКОВ", "date": "2017.10.30", "title": "София: С архиерейска св. Литургия беше отбелязан храмовият празник на митрополитската катедрала \"Св. Неделя\""}
{"url": "http://www.focus-news.net/news/2017/10/30/2452019/faz-vlastite-v-sauditska-arabiya-razreshiha-na-zhenite-da-poseshtavat-stadioni.html", "text": "Представителките на нежния пол в Саудитска Арабия получиха право да следят спортни събития на стадиони, стига да са в компанията на семейството си, отбелязва германският вестник Die Frankurter Allgemeine Zeitung.\r\nСъответното разрешение влиза в сила от следващата 2018 г. Мярката бе обявена след няколко предшестващи решения на саудитските власти, насочени към увеличаване правата на жените в арабското кралство. Най-забележителният пример е разрешението на жените да управляват автомобили, въведено преди няколко месеца, припомнят от редакцията.Тереза Герова", "date": "2017.10.30", "title": "FAZ: Властите в Саудитска Арабия разрешиха на жените да посещават стадиони"}
{"url": "http://www.focus-news.net/news/2017/10/30/2452020/natsionalniyat-istoricheski-muzey-organizira-vazstanovka-na-staroto-shkolo-ot-vazrazhdaneto-za-denya-na-buditelite.html", "text": "Националният исторически музей /НИМ/ организира възстановка на занятие в старо възрожденско училище по случай Деня на народните будители – 1 ноември. Това съобщиха от НИМ. Музеят кани на 31 октомври, 1 и 2 ноември децата, които искат да научат и да опитат как едно време техните връстници са се учили да пишат и да четат „Аз”, Буки”, „Веди” - върху пясък и с перо.  \r\nУчебните часове в „Старото школо“ са организирани от Детския образователен център на НИМ и в тях ще могат да участват деца от предучилищна възраст, както и по големи – от първи до четвърти клас. Всички те ще могат да изкарат по един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов. При това – в класна стая, подредена като от втората половина на XIX век - с характерната катедра, с дървени чинове. На първия ред ще седнат най-малките - както е било, по-големите ученици ще влизат в ролята на „показвачи“ и „чиноначалници“, а всички неминуемо ще усетят атмосферата на тогавашното взаимно училище. \r\nВ „Старото школо” децата могат да разгледат автентични предмети и пособия от българското училище от началото на миналия век - глобус от книжарницата на Христо Г. Данов, икона на славянските първоучители Св. св. Кирил и Методий. \r\nНай-любопитно за тях безспорно ще бъде да видят  т. нар. „затвор” – помещение зад катедрата на даскала, в което са отпращани за наказание непослушните ученици.\r\nДецата ще могат да разширят познанията си като посетят експозицията на НИМ, посветена на Възраждането. В пространството пред зала №4 се съхраняват един от първите преписи на „История славянобългарска”, „Неделника” на Софроний Врачански от 1806, копие на глобуса на Неофит Рилски, „Рибния буквар” на д-р Петър Берон от 1824 г. и др.\r\nНа 1 ноември в Националния исторически музей ще има и специална екскурзоводна беседа по случай празника, на тема „Нашето славно минало”. Предварителни заявка за беседата се приемат на тел. 02/955 42 80.", "date": "2017.10.30", "title": "Националният исторически музей организира възстановка на „старото школо” от Възраждането за Деня на будителите"}
{"url": "http://www.focus-news.net/news/2017/10/30/2452021/ministar-vladislav-goranov-shte-doyde-vreme-kogato-shte-rastat-zaplatite-s-po-golyam-temp-no-predi-da-izharchim-tezi-pari-tryabva-da-gi-proizvedem.html", "text": "Ще дойде време вероятно през годините, когато ще растат заплатите с по-голям темп и в останалите сектори, но преди да изхарчим тези пари, трябва да ги произведем. Това каза на брифинг министърът на финансите Владислав Горанов, предаде репортер на Агенция „Фокус“. „Чуват се много гласове, че темпът на консолидация не е съобразен с икономическия цикъл т.е. че при 3,9-4% ръст на икономиката да се планира бюджет с дефицит не е най-разумното нещо. Има аргументи и в тази посока. В този смисъл над 730 млн. лв. повече разходи за персонал е стъпка, която по моите разбирания е значителна. Дали може още, със сигурност хората, особено заетите в бюджетната сфера, имат желание винаги да получават повече“, заяви Горанов. Той уточни, че в случая това не са средства на финансовия министър, а на българския данъкоплатец и трябва много внимателно да търсят баланс между необходимостта във всички сектори, защото пенсиите растат с половин милиард. „Някакви проценти ще си каже някой, но това е половин милиард от парите на българския данъкоплатец. Извели сме приоритети, когато съставяхме това правителство и ги следваме стриктно. Претенции за повече винаги ще има и аз винаги съм знаел, че да се прави бюджет в период на икономически растеж, може би е по-трудно, отколкото да се прави в период, в който трябва да се ограничават разходите“, допълни Горанов. Според него тогава всеки знае, че трябва да търпят определени рестрикции и напрежението в обществото е по-ниско. „За мен фискалната рамка за следващата година е оптимална и най-бързо нарастват заплати там, където сме идентифицирали най-големите проблеми – в средното образование“, каза още министърът на финансите. \r\nЛюба АЛЕКСИЕВА", "date": "2017.10.30", "title": "Министър Владислав Горанов: Ще дойде време, когато ще растат заплатите с по-голям темп, но преди да изхарчим тези пари, трябва да ги произведем"}
{"url": "http://www.focus-news.net/news/2017/10/30/2452022/afp-belgiyskite-vlasti-zadarzhaha-chetirima-zapodozreni-vav-vrazka-s-teroristichnata-ataka-sreshtu-visokoskorostniya-vlak-talis-ot-2015-g.html", "text": "В понеделник белгийската полиция задържа  четирима души във връзка с нападението срещу високоскоростния влак „Талис“ от 2015 г., при което ислямистки екстремист откри огън и рани няколко души, пътуващи за френската столица Париж, предава AFP.\r\nСъгласно разпространената информация, в ранните часове на деня полицията е нахлула в шест имота в района на Брюксел и „четирима души бяха отведени за разпит\", стана ясно от изявление на прокурорите. Очаква се по-късно през деня да бъде взето решение за следващите действия срещу задържаните.Тереза Герова", "date": "2017.10.30", "title": "AFP: Белгийските власти задържаха четирима заподозрени във връзка с терористичната атака срещу високоскоростния влак „Талис“ от 2015 г."}
{"url": "http://www.focus-news.net/news/2017/10/30/2452023/nimh-noemvri-shte-zapochne-sas-slanchevo-vreme-i-povishavane-na-temperaturite.html", "text": "Ноември ще започне със слънчево време и повишаване на температурите. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Тази година през ноември се очаква средната месечна температура да бъде около и под нормата, която за Северна България и Горнотракийската низина е между 5 и 8°, за високите полета – между 3 и 5°, по Черноморието и долината на р. Струма – между 8 и 10°, в планинските райони — от минус 5 до 3°. Месечната сума на валежите ще бъде около нормата, която за по-голямата част от страната е между 40 и 70 л/кв. м, в южните и планинските райони – между 60 и 90 л/кв. м. Най-ниските температури през месеца ще бъдат между минус 8° и минус 3°, по Черноморието – около 0°, а най-високите - между 15° и 20°.     \r\nПрез първите дни от ноември ще преобладава слънчево време, температурите ще се повишат, но ще останат по-ниски от обичайните. Към 3 - 4-ти ноември  през страната ще премине бърз студен атмосферен фронт. Облачността ще се увеличи и на отделни места ще превали дъжд, температурите слабо ще се понижат. Относително подобрение на времето и повишение на температурите се очаква през периода 5-7-ми ноември. През последните дни от десетдневието облачността отново ще се увеличи и на места ще има валежи: в равнините от дъжд, в планините – от сняг. Температурите ще се понижат.  \r\nИ през второто десетдневие динамиката на атмосферните процеси ще остане повишена и времето ще е променливо. Около 12-ти, 17-ти и 20-ти ноември има повишена вероятност за преминаване на атмосферни смущения. Ще има и валежи, като с понижението на температурите дъждът по високите полета и в Предбалкана ще преминава в сняг. \r\nПрез повечето дни от третото десетдневие времето ще се определя от антициклонален тип атмосферна циркулация. Динамиката ще намалее и над страната ще преобладава облачно, в равнините и мъгливо време. Повече слънчеви часове ще има в планинските райони. \r\nНоември е преходен месец между есента и зимата. Нощното изстиване на земната повърхност е значително и броят на дните с облачно и мъгливо време се увеличава. Намаляват спокойните есенни дни. Динамиката на атмосферните процеси се увеличава. Арктичният въздух по-често достига до Балканския полуостров и не рядко  вали сняг. В същото време при топли средиземноморски нахлувания температурите са достигали до 27-30˚. Периодите със слънчево и топло време през ноември са наречени „циганско (сиромашко) лято”.\r\nВ началото на месеца Слънцето в София ще изгрява в 7 ч. и 01 мин. и залязва в 17 ч. и 19 мин. Продължителността на деня е 10 ч. и 18 мин. В края на месеца Слънцето ще изгрява в 7 ч. и 36 мин. и залязва в 16 ч. и 54 мин. Продължителността на деня е 9 ч. и 18 мин.\r\nФазите на Луната през месеца са: 4.11 — пълнолуние. 10.11 – последна четвърт, 18.11 — новолуние, 26.11 — първа четвърт.", "date": "2017.10.30", "title": "НИМХ: Ноември ще започне със слънчево време и повишаване на температурите"}
{"url": "http://www.focus-news.net/news/2017/10/30/2452024/plovdiv-16-godishno-momiche-e-v-bolnitsa-sled-kato-e-blasnato-ot-avtomobil-na-peshehodna-pateka-na-bul-svoboda.html", "text": "Две момичета са пострадали при пътен инцидент в събота в Пловдив. Това съобщиха от ОДМВР-Пловдив. Около 18.20 часа, на пешеходна пътека на бул. “Свобода”, от лек автомобил “Пежо” били блъснати тийнейджърки на 16 и 15 години. В болница е 16-годишната пешеходка, а на 15-годишната е оказана медицинска помощ на място. Отрицателна е алкохолната проба на 41-годишния шофьор на колата. Причините и обстоятелствата около произшествието се изясняват. Образувано е досъдебно производство.", "date": "2017.10.30", "title": "Пловдив: 16-годишно момиче е в болница, след като е блъснато от автомобил на пешеходна пътека на бул. “Свобода”"}
{"url": "http://www.focus-news.net/news/2017/10/30/2452025/ministar-vladislav-goranov-byudzhet-2018-e-dobar-i-shte-dade-vazmozhnost-za-normalnoto-funktsionirane-na-vsichki-darzhavni-organi-i-institutsii.html", "text": "Бюджет 2018 е добър и ще даде възможност за нормалното функциониране на всички държавни органи и институции. Това каза на брифинг министърът на финансите Владислав Горанов, предаде репортер на Агенция „Фокус“. „Очаквано, след задълбочени дебати и дискусии, правителството днес одобри законопроекта за държавния бюджет за 2018 г. и 3-годишната бюджетна прогноза за периода 2018-2020 г. На заседанието бяха одобрени и законопроектите за бюджетите на НЗОК и ДОО за следващата година. Добрата фаза на икономическия цикъл и успокояването в икономическите субекти дават възможност да отчетем един доста сериозен за следкризисни нива растеж“, коментира Горанов. По думите му стратегията на правителството за поетапно намаляване на дефицита и за изпълнение на основните приоритети от правителствената програма са намерили място във финансовата рамка за следващата година. „И по моя оценка съм пристрастен, тъй като съм част от екипа, който е съставял бюджета, той е добър бюджет, който ще даде възможност освен изпълнението на основните политически приоритети на правителството в образованието, в сферата на сигурността, в сферата на социалната инфраструктура, на физическата инфраструктура, ще даде възможност и за нормално функциониране на всички държавни органи и институции“, допълни той. Според него темповете на нарастване на доходите в бюджетната сфера не могат да следват същите, които се случват в реалния сектор. „Това не е задължително лоша новина, всеки случай по-доброто развитие на икономиката дава възможност и заплащането в бюджетния сектор да следва темпове на растеж – нещо, което не сме могли да си позволим в годините след финансовата криза от 2008-2009 г.“, каза още Владислав Горанов. \r\nЛюба АЛЕКСИЕВА", "date": "2017.10.30", "title": "Министър Владислав Горанов: Бюджет 2018 е добър и ще даде възможност за нормалното функциониране на всички държавни органи и институции"}
{"url": "http://www.focus-news.net/news/2017/10/30/2452026/otmeneno-e-chastichnoto-bedstveno-polozhenie-v-obshtina-burgas.html", "text": "Със заповед на кмета Димитър Николов частичното бедствено положение в община Бургас е отменено, считано от 12.00 часа днес. Това съобщиха от пресцентъра на Община Бургас. Междувременно започна масова дезинфекция на пострадалите от наводнението райони в община Бургас. Приоритетно се работи в село Равнец. Екипите на Дезинфекционна станция - Бургас третират пострадали от водата помещения в частни домове и дворове, местата за изхвърляне на отпадъци, както и околните дерета, в които има трупове на домашни и диви животни. Целта е да се предотврати възникването на епидемиологична опасност.\r\nС днешна дата учебният процес протича нормално на територията на цялата община, няма затворени училища и детски градини.\r\nПродължава работата по възстановяване на пострадалата инфраструктура. Организира се превоз за извозване на натрупаните пред наводнените стотици къщи повредени и неизползваеми мебели. Днес служители на Община Бургас отново ще посетят всички пострадали семейства. Те ще описват и актуализират списъците с понесените щети. Търсят се всякакви възможности за осигуряване на материална помощ под формата на строителни материали и бяла техника, която да помогне за по-бързо нормализиране на живота в пострадалите населени места след бедствието.\r\nНа днешната оперативка кметът Николов разпореди ускорено почистване на падналите след силния вятър листна маса и клони, за да не задръстват канализацията. Тази сутрин има три сигнала за паднали дървета в град Бургас, които вече са нарязани и отстранени.\r\nОбщина Бургас призовава своите жители и гости да следят прогнозата за времето и да се придвижват внимателно на открито.", "date": "2017.10.30", "title": "Отменено е частичното бедствено положение в община Бургас"}
{"url": "http://www.focus-news.net/news/2017/10/30/2452027/veliko-tarnovo-nad-256-kilograma-naryazan-tyutyun-sa-izzeli-politseyski-sluzhiteli-ot-stamboliyski.html", "text": "Над 256 килограма нарязан тютюн са иззели служители на Районно управление на МВР-Стамболийски в хода на специализирана операция в петък. Това съобщиха от ОДМВР-Пловдив. Контрабандната стока те открили при проверка на товарен автомобил “Форд” с 28-годишна криминално проявена шофьорка от село Оризари. С полицейска заповед жената е задържана за срок до 24 часа, образувано е бързо производство по чл. 234, ал.21 от НК. Работата по случая продължава под наблюдението на районната прокуратура.", "date": "2017.10.30", "title": "Велико Търново: Над 256 килограма нарязан тютюн са иззели полицейски служители от Стамболийски"}
{"url": "http://www.focus-news.net/news/2017/10/30/2452028/pazardzhik-okolo-5-sm-snezhna-pokrivka-se-e-obrazuvala-v-mestnostta-karatepe-kray-sarnitsa.html", "text": "Около 5 см снежна покривка се е образувала в местността Каратепе край Сърница, която е най-високата точка в област Пазарджик,    съобщи за Радио „Фокус” – Пазарджик Неби Бозов, кмет на Сърница. Снеговалежите са били през почивните дни. Това е и първият паднал сняг в района за тази година. Местността Каратепе се намира по пътя Велинград – Сърница. Разположена е на около 1530 метра надморска височина. \r\nВ района има голям брой вили, горско стопанство и две заведения. Днес времето в Сърница е слънчево и термометрите отчитат 5 градуса. „В община Сърница зимният сезон вече започна. Имаме готовност да посрещнем зимата. Обезпечени сме с гориво за целия сезон”, уточни Бозов.\r\nАлбена ЖИЛЕКОВА", "date": "2017.10.30", "title": "Пазарджик: Около 5 см снежна покривка се е образувала в местността Каратепе край Сърница"}
{"url": "http://www.focus-news.net/news/2017/10/30/2452029/veliko-tarnovo-v-grada-se-provezhda-zasedanie-na-parlamentarnata-komisiya-po-obrazovanie.html", "text": "Постоянната комисия по образование в 44-тото Народно събрание заседава във Велико Търново. Това съобщиха от пресцентъра на Община Велико Търново. Работната среща бе открита от кмета Даниел Панов и от председателя на парламентарния орган Милена Дамянова. Един от основните акценти бе поставен върху професионалното образование и връзката между училищата, университета, бизнеса и пазара на труда. Заседанието събра представители на изпълнителната, законодателната и местната власт, на образователни институции, също университетски преподаватели и учители. Заместник-министърът на просветата Таня Михайлова запозна аудиторията със стратегията за развитието на професионалното образование, основните мерки и методики в документа.\r\nВ приветствените си думи кметът на Велико Търново Даниел Панов благодари на ръководството на комисията, че е избрала Велико Търново за изнесеното заседание. Той подчерта, че тази практика е успешна, защото дава възможност редица локални и регионални въпроси, поставени от директори на училища, учители и дори родители, да намерят бързи и адекватни отговори. „Вече втора година Управителният съвет на Националното сдружение на общините провежда подобни изнесени заседания. Това позволява да се запознаем в детайли с проблемите в населените места и градовете и да намерим своевременно решения. Нека и останалите парламентарни комисии приложат този модел на работа“, каза Панов.\r\n„Радвам се, че акцентът днес е поставен върху професионалното образование и върху връзката с бизнеса. Във Велико Търново вече втора година работим в тази насока. След регионалния анализ на пазара на труда, който изготвихме с евродепутата Ева Майдел, вече имаме работещи решения и нови паралелки в училищата. Все повече работодатели предоставят базите и дори лабораториите си за практически занятия на учениците“, коментира Даниел Панов.  \r\nТой посочи и няколко примера за работещата връзка между бизнеса и образованието - в Професионалната гимназия по туризъм е създаден клас по хлебарство, което отговаря на нуждите на хранително-вкусовите предприятията. Възпитаниците на Професионалната гимназия по електроника и електротехника провеждат практиката си в голяма местна фирма, работеща в IT сферата. Планирано е и създаването на бакалавърска специалност по технология на храненето в филиала на реномиран български университет. \r\n„Вярвам, че днешното заседание ще даде отговори на много поставени въпроси, включително за новите моменти в законодателството, делегираните бюджети и по други теми“, каза на финала на изказването си Даниел Панов. Приветствия отправиха също областният управител проф. Любомира Попова и Милена Дамянова.  \r\nВ рамките на изнесеното заседание на комисията е планирано и работно посещение в Професионалната гимназия по туризъм „Д-р Васил Берон“.", "date": "2017.10.30", "title": "Велико Търново: В града се провежда заседание на Парламентарната комисия по образование"}
{"url": "http://www.focus-news.net/news/2017/10/30/2452030/plovdiv-44-godishen-mazh-ot-rakovski-e-s-dve-probodni-rani-a-67-godishniyat-mu-bashta-s-ohluzvaniya-po-litseto-sled-sbivane.html", "text": "Извършители на побой са били задържани от полицията в Раковски. Това съобщиха от ОДМВР-Пловдив. Около 22.30 часа в събота на спешен телефон 112 постъпил сигнал за сбиване между четирима употребили алкохол участници в семейно тържество в квартал “Секирово”. Пристигналите незабавно на място униформени установили, че 44-годишен мъж от града с две прободни рани по тялото, а 67-годишният му баща - с охлузвания по лицето. След оказана медицинска помощ двамата пострадали са освободени за домашно лечение, без опасност за живота. В хода на разследването в районното управление са отведени нападателите -  техни родственици, на 16 и 18 години. Срещу тях е образувано досъдебно производство по чл. 129 от НК. Междувременно в неделя в полицията в Първомай попаднало 15-годишно момче от града, срещу което започнало бързо производство за причинена телесна повреда по хулигански подбуди. По първоначални данни, половин час след полунощ, в междублоково пространство на ул. “Орфей” непълнолетният се спречкал с други двама тийнейджъри, на 16 и 17 години, и им нанесъл удари с дървен кол по главите. Пострадалите са прегледани в пловдивска болница и освободени за домашно лечение. Пълното документиране на случаите продължава под наблюдението на прокуратурата.", "date": "2017.10.30", "title": "Пловдив: 44-годишен мъж от Раковски е с две прободни рани, а 67-годишният му баща - с охлузвания по лицето, след сбиване"}
{"url": "http://www.focus-news.net/news/2017/10/30/2452031/nikos-kodzias-makedoniya-e-dar-ot-boga-no-problemat-e-che-e-izbrala-greshniya-krastnik.html", "text": "Министърът на външните работи на Гърция Никос Кодзиас заяви, че т.нар. спор за името съвсем не означава, че Атина е против съществуването на Македония, предава Македонска Радио Телевизија (МРТ).\r\n„Страната им е дар от Бога, но проблемът е, че са избрали грешния кръстник. Спора за името не означава, че Гърция има някакви планове за реорганизация или разпадане\", подчерта Кодзиас в изявление пред гръцките медии.\r\nСъщевременно първият дипломат на Атина подчерта, че освен името, основният проблем в гръцко-македонските отношения е иредентизмът. Кодзиас допълни, че двете страни ще съставят комисия, която ще преразгледа съдържанието на учебниците и ще се опита да преодолее разногласията в исторически контекст.\r\n„Нямаме нищо против да погледнем в нашите книги и ако има нещо нередно в тях, то да бъде поправено“, увери Кодзиас.Тереза Герова", "date": "2017.10.30", "title": "Никос Кодзиас: Македония е дар от Бога, но проблемът е, че е избрала грешния кръстник"}
{"url": "http://www.focus-news.net/news/2017/10/30/2452032/nsi-narasnalo-e-proizvodstvoto-na-energiyni-produkti-prez-mesets-avgust-2017-g-v-sravnenie-s-predhodniya-mesets.html", "text": "Нараснало е производството на енергийни продукти през месец август 2017 г. в сравнение с предходния месец. Това сочи статистика на Националния статистически институт (НСИ).\r\nПрез август 2017 г. спрямо юли 2017 г. нараства производството на:\r\n- твърди горива - с 4.4% до 2 688 хил. т;\r\n- безоловен бензин - с 1.3% до 160 хил. т;\r\n- дизелово гориво - с 2.2% до 277 хил. т;\r\n- електроенергия - с 1.9% до 3 795 ГВтч.\r\nПроизводството на пропан-бутанови смеси и природен газ остава без изменение.\r\nПрез август 2017 г. спрямо същия месец на предходната година нараства производството на:\r\n- твърди горива - със 7.0%; \r\n- пропан-бутанови смеси - с 22.2%;\r\n- безоловен бензин - с 8.8%;\r\n- дизелово гориво - с 38.5%;\r\n- електроенергия - с 3.0%.\r\nНамалява производството на:\r\n- природен газ - с 28.6%. \r\nДоставки на енергийни продукти\r\nПрез август 2017 г. спрямо юли 2017 г. нарастват доставките на:\r\n- твърди горива - с 3.3% до 2 758 хил. т;\r\n- пропан-бутанови смеси - с 15.9% до 51 хил. т;\r\n- безоловен бензин - с 37.8% до 51 хил. т; \r\n- дизелово гориво - с 24.1% до 216 хил. т;  \r\n- електроенергия - с 0.7% до 2 670 ГВтч. \r\nНамаляват доставките на:\r\n- природен газ - с 5.6% до 167 млн. м3.\r\nПрез август 2017 г. спрямо същия месец на предходната година нарастват доставките на:\r\n- твърди горива - със 7.1%;\r\n- пропан-бутанови смеси - с 8.5%;\r\n- безоловен бензин - с 15.9%; \r\n- дизелово гориво - с 10.2%; \r\n- електроенергия - с 4.1%.\r\nДоставките на природен газ остават без изменение.", "date": "2017.10.30", "title": "НСИ: Нараснало е производството на енергийни продукти през месец август 2017 г. в сравнение с предходния месец"}
{"url": "http://www.focus-news.net/news/2017/10/30/2452033/haskovo-v-selo-orlov-dol-se-provede-traditsionen-sabor-posveten-na-140-godini-ot-gibelta-na-orlovdolskite-komiti.html", "text": "В село Орлов дол се проведе традиционен събор, посветен на 140 години от гибелта на орловдолските комити. Това съобщиха от пресцентъра на Община Тополовград. Тазгодишният събор в Орлов дол беше посветен на няколко значими за селото исторически събития: 180-годишнината от рождението на Васил Левски, 140 години от гибелта на орловдолските комити, 90-годишнината на местното читалище. Въпреки дъждовното време, много жители и гости и многобройна група от Тополовград, участваха в заупокойната молитва в местната църква, в памет на 64-те смели мъже, обесени от турците, заради участието им в местния революционен комитет, основан от Васил Левски. \r\nСлед панахидата в черквата, където е пял самият Левски, местни и общински институции и граждани поднесоха венци и цветя пред паметника на обесените орловдолчани и барелефа на Левски. За дейността на революционната организация, за родолюбивия и непремерим дух на орловдолци произнесе слово проф. Дечко Лечев.\r\nФормацията за художествено слово на читалище и „Св. св. Кирил и Методий – 1894\" - Тополовград, изнесе поетичен рецитал, посветен на делото на Васил Левски. За вълнуващото му представяне допринесоха и Ангел Крумов и Иван Янчев, които разказаха за посещенията на Апостола в село Орлов дол и героичната кончина на героя. Патриотични песни изпълни Мъжкият камерен хор. По повод на 90-годишнината от създаването на местното читалище „Паисий Хилендарски – 1927” концертна програма изнесе Женската група за автентичен фолклор. Любимата песен на Левски „От кога си, момне ле, калугерица“ с много творчески вдъхновение изпълни ръководителката на състава Кръстина Тончева. \r\nГолямото събитие в Орлов дол се проведе в присъствието на председателя на Общинския съвет – Тополовград Васил Сяров и заместник-кметът на Общината Наско Стоянов.\r\nСлова произнесоха Красимира Ятакчиева – началник отдел „ХСД“ в Община Тополовград, председателят на тополовградското читалище „Трифон Ламбов, които поздравиха орловдолци с юбилея на местния културен храм. Поздравителен адрес и подарък от кмета на Общината Божин Божинов поднесе Красимира Ятакчиева.\r\nКметът на селото Красимир Костов поздрави орловдолци с празника на селото и пожела светли бъднини.", "date": "2017.10.30", "title": "Хасково: В село Орлов дол се проведе традиционен събор, посветен на 140 години от гибелта на орловдолските комити"}
{"url": "http://www.focus-news.net/news/2017/10/30/2452034/the-telegraph-katalunskata-politsiya-e-zabelyazana-da-vliza-v-sgradata-na-pravitelstvoto-v-barselona.html", "text": "Каталунската полиция е забелязана да влиза в сградата на регионалното правителство в Барселона в сутрешните часове на понеделник, съобщава британският вестник The Telegraph.\r\nПървата работна седмица след едностранното обявяване на независимост на Каталуния ще се превърне в тест на това доколко успешно Мадрид е наложил контрол в региона, след като взе решение за отнемане на автономните му правомощия. Местни медии вече съобщиха, че част от освободените от длъжност официални лица са се върнали на работните си места.Тереза Герова", "date": "2017.10.30", "title": "The Telegraph: Каталунската полиция е забелязана да влиза в сградата на правителството в Барселона"}
{"url": "http://www.focus-news.net/news/2017/10/30/2452035/vitsepremierat-valeri-simeonov-sled-kato-nyama-konstatirani-narusheniya-zashto-beshe-nuzhno-edin-stoynosten-chovek-kato-nikolay-petrov-da-bade-otstranen.html", "text": "Лично аз имам много добро мнение за личните качества на г-н Петров. Не мисля, че беше правилно, въпреки упреците, които са отправени към него. По-скоро за мен това беше едно активно медийно мероприятие. Това коментира пред журналисти вицепремиерът Валери Симеонов след подадената оставка на здравния министър проф. Николай Петров, предаде репортер на Агенция „Фокус“. Попитан дали е възможно това да е изготвено от опозицията, той отговори, че всичко е възможно. „Вие виждате и самите отговори на въпроса ги знаете. След като няма констатирани нарушения, защо беше нужно един такъв стойностен човек да бъде отстранен, но както знаете ние сме коалиционно правителство. Той е от квотата на ГЕРБ, в крайна сметка колегите от ГЕРБ решават какво да правят“, каза още Валери Симеонов. \r\nЛюба АЛЕКСИЕВА", "date": "2017.10.30", "title": "Вицепремиерът Валери Симеонов: След като няма констатирани нарушения, защо беше нужно един стойностен човек като Николай Петров да бъде отстранен"}
{"url": "http://www.focus-news.net/news/2017/10/30/2452036/shumen-ot-nachaloto-na-godinata-do-30-septemvri-v-oblastta-sa-stanali-499-patnotransportni-proizshestviya-s-225-po-malko-spryamo-sashtiya-period-2016-g.html", "text": "От началото на годината до 30 септември на територията на ОДМВР-Шумен са станали 499 пътнотранспортни произшествия, с 225 по-малко спрямо същия период на миналата година. Това стана ясно на брифинг с участието на инспектор Мирослав Миронов от сектор „Пътна полиция“ и Ася Йорданова, говорител на ОДМВР, по повод акция „Зима“, която ще се проведе от 1 до 30 ноември на територията на цялата страна, като основната й цел е ограничаване на пътнотранспортния травматизъм през есенно-зимния сезон. Тежките катастрофи, регистрирани в областта през периода, са 59, с 28 по-малко в сравнение с предходната година, загинали са 14 души - с 4 по-малко, ранени са 64 души - с 5 по-малко спрямо 2016 г. От 1 ноември 2016 година до 31 март 2017 година на територията на областта най-голям е бил броят на убитите водачи - 8, а починалите при инциденти пътници са били 5. \r\n„Новост при препоръките, които се дават за движение през зимния сезон е, че се посочва видът нарушение и съответната предвидена в закона санкция, например от 15 ноември до 30 март е задължително използването на зимни гуми, с дъблбочина на протектора над 4 мм, глобата за износена гума е 50 лв.“, заяви инсп. Миронов. Наред със специализираните полицейски операции в рамките на акция „Зима“, органите на реда ще извършват и оглед на състоянието на пътните настилки, на вертикалната сигнализация, хоризонталната маркировка и осветеността на участъците от уличината мрежа, там където има увеличена опасност от пътнотранспортни произшествия. При констатирани нарушения ще бъдат изготвяни сигнални писма до отговарящите за пътя институции. През миналатта година в рамките на акция „Зима“ е било изпратено 1 сигнално писмо до Агенция \"Пътна инфраструктура\".\r\nТри тематични кампании ще бъдат реализирани в рамките на акция „Зима“ на територията на ОДМВР-Шумен. Към превенция на поведението водачите на велосипеди, превозни средства с животинска тяга и селскостопанска техника ще бъдат насочени усилията в рамките на първата кампания - „С безопасно превозно средство през зимата”, от 1 до 10 ноември, като 6 ноември е обявен за Ден без велосипедисти – жертви на пътя. От 11 до 20 ноември в рамките на втората кампания – „Пешеходци и водачи за толерантност на пътя”, ще се следи за спазването от пешеходците на правилата за безопасно пресичане, както и за даването от водачите на предимство на пешеходците на пешеходните пътеки. При нарушения ще се налагат санкции. 16 ноември е обявен за Ден без пешеходци – жертви на пътя, а на 20 ноември ще бъде отбелязан Световният ден за възпоменание на жертвите на пътнотранспортни произшествия. 22 ноември е обявен за Ден без водачи и пътници в МПС – жертви на пътя, като от 21 до 30 ноември в рамките на третата кампания - „Безопасно шофиране през зимата”, акцентът ще бъде върху техническата изправност на автомобилите и на осветителните им системи. „Напоследък се натъкваме на случаи, в които техническото състояние на автомобилите се подценява“, каза инсп. Миронов. \r\nИвелина ИВАНОВА", "date": "2017.10.30", "title": "Шумен: От началото на годината до 30 септември в областта са станали 499 пътнотранспортни произшествия, с 225 по-малко спрямо същия период 2016 г."}
{"url": "http://www.focus-news.net/news/2017/10/30/2452037/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще разберем каква е готовността на Община Садово за зимата, осигурени ли са машини и консумативи за снегопочистване, както и гориво за отопление на общинските заведения. Това ще ни каже зам.-кметът на Садово Петър Георгиев. \r\nЩе научим също как в общината се готвят да посрещнат Деня на народните будители и кои будители се почитат там. Ще разговаряме с Димитър Йорданов, председател на Народно читалище „Христо Смирненски-1925 г.” в Садово, и Маринела Ставрева, секретар на читалището в село Поповица.\r\nВ края на предаването ще чуем зам.-директора на Института по растителни и генетични ресурси в Садово доц. д-р Станислав Стаматов, който ще ни разкаже за предимствата на сусама от сорт „Невена” и за това възможно ли е той да измести отглеждането на тютюн у нас.\r\n„Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.10.30", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2017/10/30/2452038/ministar-vladislav-goranov-ne-bi-tryabvalo-da-ima-iznenadi-pri-glasuvaneto-na-byudzheta-v-parlamenta.html", "text": "Предстоят задълбочени, надявам се смислени, дебати в българския парламент. Имам уверението на нашите коалиционни партньори, с които заедно съставихме правителството, че те са удовлетворени от рамката и бюджетът ще бъде подкрепен в българския парламент. Това каза на брифинг министърът на финансите Владислав Горанов, предаде репортер на Агенция „Фокус“. „Разбира се, само парламентът може да реши какъв ще е окончателният вариант на финансовата рамка за следващата година. Но моите очаквания са, че не би трябвало да има изненади при гласуването и обсъждането на бюджета. Субсидиите на партиите са определени със Закона за политическите партии. Не съм сигурен, че ако се намали, демокрацията ще укрепне. Напротив, има аргументи за обратното, но това е моето лично мнение. Този въпрос трябва да го зададете към политическите лидери на партиите в българския парламент, защото Законът за бюджета отчита и се планира на база на действащото законодателство“, коментира Горанов. По думите му не съществува пречка, ако се приеме за целесъобразно политическите партии да не бъдат финансирани от данъкоплатците, а да търсят друг източник и ресурс, това да бъде решено и средствата, предвидени в централния бюджет за следващата година за финансиране на партиите да останат в резерв и да се икономисат. „Пак казвам, не може да се гледа едностранчиво на механизма, възприет за финансиране на партиите, тъй като природата не търпи вакуум. В момента, в който финансирането на политическите партии престане да се осъществява по начина, по който е предвидено в закона, е много възможно те да започнат да се финансират по алтернативни методи и зависимостта им от задкулисието нараства“, каза още Владислав Горанов. \r\nЛюба АЛЕКСИЕВА", "date": "2017.10.30", "title": "Министър Владислав Горанов: Не би трябвало да има изненади при гласуването на бюджета в парламента"}
{"url": "http://www.focus-news.net/news/2017/10/30/2452039/pregled-na-mezhdunarodnite-novini-do-13-chasa-agentsiya-fokus.html", "text": "Имоти в най-големия български ски курорт Банско бяха предложени за продажба в Малта, съобщава електронното издание The Times of Malta. \r\nПо данни на изданието, агенция за недвижими имоти предлага на пазара първокласни вили в Банско, разположени на около 400 метра от кабинковия лифт, който отвежда любителите на зимни спортове директно до пистите. \r\nОт редакцията отбелязват, че цените в Банско, който е поставен на седмо място в класация за ски курорти в Европа, се покачват. Тенденцията на поскъпването на цените на имотите обаче е в цяла Европа.\r\nСъгласно разпространената информация, къщите се продават със споразумения за поддръжка и почистване, така че на закупилите ваканционен имот „няма да се наложи да си мръднат пръста“. Изданието припомня, че седмично има три полета, свързващи Малта с България и обратно.\r\n*** Държавната избирателна комисия (ДИК) на Македония обяви за невалидни 12 282 бюлетини от втория кръг на изборите за местна власт в страната – шестите, организирани след обявяването на независимостта й на 8 септември 1991 г.\r\nВ първия тур на кметските избори, проведен на 15 октомври, броят на невалидните бюлетини бе значително по-висок – 44 481, припомнят от редакцията.\r\nВ неделя гражданите на Македония гласуваха на втори кръг в изборите за местна власт. Предварителни резултати на ДИК показаха победа на управляващия Социалдемократически съюз на Македония (СДСМ), който след двата тура получи мандати в общо 54 общини. ВМРО-ДПМНЕ на Никола Груевски, която доминираше политическия живот в страната повече от десетилетие, постигна победа само в пет македонски общини.\r\n*** Резултатите от двата кръга на местните избори в Македония предполагат промени в правителството и в парламентарния състав.\r\nКъм момента не е известно какви ще бъдат следващите стъпки на „Алианс за албанците“ на д-р Зиядин Села, след като след гласуването в неделя партията обяви, че няма да признае резултатите от вота. Партията е част от управляващата коалиция в Скопие и остава отворен въпросът за това как ще се отрази на правителството по-нататъшните й действия. ВМРО-ДПМНЕ, която е най-голямата опозиционна сила в парламента, също не призна резултатите.\r\nПромени в правителствения състав засега се очакват на челната позиция в Министерството на здравеопазването, тъй като Арбен Таравари („Алианс за албанците“) спечели кметските избори в Гостивар. Нов човек в правителството на премиера Зоран Заев трябва да дойде и на поста министър без портфейл, отговарящ за чуждестранните инвестиции, след като Рамиз Мерко от „Демократичен съюз за интеграция“ (ДСИ) спечели кметския мандат в Струга. За кмет на Чаир бе избран Висар Ганиу (ДСИ), който заема поста заместник-министър на образованието.\r\nВ средата на тази седмица се очаква парламентът да продължи работата си. Според информация от кабинета на председателя на Събранието Талат Джафери на първата сесия ще бъдат констатирани оставките на двама депутати от албанския блок, подадени преди изборите, след което ще бъде проследена информацията за няколко депутати, спечелили кметски мандати.\r\n*** В понеделник белгийската полиция задържа  четирима души във връзка с нападението срещу високоскоростния влак „Талис“ от 2015 г., при което ислямистки екстремист откри огън и рани няколко души, пътуващи за френската столица Париж.\r\nСъгласно разпространената информация, в ранните часове на деня полицията е нахлула в шест имота в района на Брюксел и „четирима души бяха отведени за разпит\", стана ясно от изявление на прокурорите. Очаква се по-късно през деня да бъде взето решение за следващите действия срещу задържаните.\r\n*** Представители на турския интелектуален елит в Германия, които през 2016 г. призоваха в отворено писмо властите в Анкара да се въздържат от ескалация на конфликта с кюрдите, са изправени в Турция пред наказателно преследване за „терористична пропаганда“.\r\nСъгласно разпространените данни, в полезрението на турските власти попадат около стотина души, като част от тях вече са получили обвинителните си актове. В документите се отбелязва, че под „призивите за мир“ в отвореното писмо до Анкара се съдържа „открита пропаганда в полза на терористичната организация „Работническа партия на Кюрдистан“. Според главния прокурор на Истанбул, авторите са имали за цел да представят действията на турската държава като „незаконни“, „разрушителни“ и „престъпни“.\r\nОткритото писмо до турското правителство с критика към политиката към Анкара с населените предимно с кюрди региони на страната бе подписано от 1128 души. Посланието бе публикувано в Турция с уточнението, че в него се съдържа „призив за мир“. Действията на силите за сигурност в изброените региони бе заклеймено като „политика на унищожение и насилствено преселване“. Президентът Реджеп Тайип Ердоган подложи на ожесточена критика авторите на писмото.\r\n*** Всички делегации на страните, участващи в международната среща в Астана за разрешаване на ситуацията в Сирия, съобщават от Министерството на външните работи на Казахстан. \r\n„Всички делегации на участниците в международната среща за Сирия в рамките на „астанинския процес“ са пристигнали в столицата на Казахстан. Днес ще се състоят двустранни и многостранни срещи за обсъждане на въпросите от дневния ред“, се казва в разпространеното съобщение. Всички срещи ще преминат при закрити врати.\r\nСедмата международна среща в Астана за Сирия ще се проведе в периода 30-31 октомври. В рамките й участниците планират да създадат работна група по освобождаване на заложници, затворници, предаване на телата на загиналите и издирването на изчезналите. Очаква се дискусиите да завършат със съвместно заявление за „хуманитарно разминиране“ в Сирия.\r\n*** Потенциалните партньори за „ямайска“ коалиция в Берлин – Съюза (ХДС/ХСС), Свободната демократическа партия (СвДП) и „Зелени“ започват нов етап от преговорите за съставяне на новото германско правителство.\r\nВъ фокуса на преговорите от новия етап ще бъдат темите на пазара на труда, пенсиите, здравеопазването и социалната политика. В дискусиите ще участват общо 50 представители на партиите. \r\nСондажите бяха отложени миналия четвъртък поради спорове, особено в областта на политиката в областта на опазването на околната среда и бежанците. В неделя вечерта председателите на четирите партии се срещнаха за тайна среща  в Берлин, за да обсъдят ситуацията и по-нататъшните действия. Информация след срещата не бе разпространена.\r\n*** Каталунската полиция е забелязана да влиза в сградата на регионалното правителство в Барселона в сутрешните часове на понеделник.\r\nПървата работна седмица след едностранното обявяване на независимост на Каталуния ще се превърне в тест на това доколко успешно Мадрид е наложил контрол в региона, след като взе решение за отнемане на автономните му правомощия. Местни медии вече съобщиха, че част от освободените от длъжност официални лица са се върнали на работните си места.\r\n***", "date": "2017.10.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/30/2452040/konstantin-raykov-kzp-iznesenite-priemni-davat-vazmozhnost-na-komisiyata-da-se-zapoznae-s-regionalnite-potrebitelski-vaprosi-i-da-potarsi-reshenieto-im-v-dialog-s-horata.html", "text": "Провеждането на изнесени приемни в различни градове от страната е една от най-новите ни инициативи, които дават възможност на състава на Комисията лично да се запознае с актуалните потребителски въпроси, които вълнуват хората в дадено населено място, какви трудности евентуално срещат и заедно да намерим най-правилните подходи за преодоляването им. Това заяви Константин Райков, член на Комисията за защита на потребителите (КЗП), при отриването на приемна за граждани във Велинград, съобщиха от пресцентъра на КЗП.  \r\nРайков подчерта, че наред с тази инициатива и всички други активности за повишаване информираността на хората за потребителските им права, институцията продължава да осъществява ефективен контрол върху дейността на търговците на пазара и онлайн. „Предстоят \"Черният петък\", Осми декември, Коледните и Новогодишни празници, във връзка с които вече следим промоциите и специалните предложения. Във Велинград, който е целогодишна туристическа дестинация, както и в цялата страна, засилваме контрола относно коректността на търговците в бранша при предлагането на туристически услуги”, добави Райков.", "date": "2017.10.30", "title": "Константин Райков, КЗП: Изнесените приемни дават възможност на Комисията да се запознае с регионалните потребителски въпроси и да потърси решението им в диалог с хората"}
{"url": "http://www.focus-news.net/news/2017/10/30/2452041/reuters-chast-ot-otstranenite-ot-dlazhnost-katalunski-polititsi-se-varnaha-na-rabotnite-si-mesta.html", "text": "Испанският контрол над Каталуния е подложен на сериозно изпитание в понеделник, след като политици и държавни служители се върнаха на работните си места, обявявайки, че не приемат директната власт на Мадрид, предава Reuters.\r\nГоляма част от отстранените от длъжност лица бяха на работните си места още в девет часа сутринта (местно време). Ако по-голямата част от тях останат в офисите си и решат да не изпълняват инструкциите на Мадрид, това би повдигнало сериозни съмнения относно стратегията на испанското правителство за справяне с кризата.\r\nОсвен това не е ясно дали висши държавни служители и депутати, които обявиха независимостта на региона от Испания в петък, ще се опитат да получат достъп до своите офиси и дали при подобен сценарий каталунската полиция ще възпрепятства действията им.Тереза Герова", "date": "2017.10.30", "title": "Reuters: Част от отстранените от длъжност каталунски политици се върнаха на работните си места"}
{"url": "http://www.focus-news.net/news/2017/10/30/2452042/varna-vav-vodata-ot-dve-obshtestveni-cheshmi-v-kv-asparuhovo-sa-ustanoveni-zavisheni-stoynosti-na-bakterii.html", "text": "Във водата от две обществени чешми в кв. „Аспарухово“ във Варна са установени завишени стойности на бактерии. Това сочи информацията от мониторинга на Регионална здравна инспекция - Варна за качеството на питейната вода, подавана на населението във Варненска област за периода 1 – 15 октомври. При две от изследваните проби по микробиологични показатели при консуматорите от местни водоизточници са установени показатели с отклонение. Става въпрос за чешми в кв. „Аспарухово“ – до ПГТМД и в местност Вилите. Издадени са предписания до кмета на район „Аспарухово” за поставяне на трайна маркировка върху местните обществени чешми, че водата е негодна за пиене там, където е надвишена максималната стойност за „коли-титър”.\r\nЗа отчетния период са издадени и две предписания до управителя на ВиК Варна за провеждане на допълнителни проучвания на специфични радионуклиди в селата Осеново и Кичево. При консуматорите от централно водоснабдени населени места по радиологични показатели са изследвани две проби, като на наредбата за качеството на водата, предназначена за питейно – битови цели, не отговарят в пробите от с. Кичево – 0,105 Bq/l, и село Осеново – 0,197 Bq/l. В справката се посочва, че контролно ниво за „обща алфа-активност” (0,1 Bq/l) не може да послужи за преценяване на степента на въздействие върху здравето на населението, преди да бъдат направени допълнителни проучвания на специфични радионуклиди в питейната вода от водоизточниците. При оценката на въздействието се взема предвид и количеството подавана (консумирана) вода за период от една година в съответната зона на водоснабдяване. Показателят „обща алфа-активност” има сезонна динамика, следователно еднократен анализ към настоящия момент не е достатъчен. Необходимо е да бъдат събрани представителни данни по сезони, както и да се търсят специфични радионуклиди, за да се изчисли „общата индикативна доза” на база годишната консумация на вода.\r\nСпоред справката в населените места от Варненска област не е установено надвишаване на параметричната стойност за „естествен уран” във водата на крана при консуматора, което кореспондира с дългосрочните наблюдения на здравната инспекция и водното дружество, както и с липсата на източници на замърсяване в региона. Показателят „обща бета-активност” не надвишава контролното ниво. При проведените анализи на питейните води в Институт по почвознание „Н. Пушкаров” не се установява надвишаване на параметричната стойност за „тритий”. Съществуващите хидрогеоложки проучвания показват, че „радон” не се установява в утаечни скали и почви, каквито са типичните геоморфоложки особености в регион Варна.\r\nПри останалите изследвани проби по химични и микробиологични показатели не са установени отклонения.", "date": "2017.10.30", "title": "Варна: Във водата от две обществени чешми в кв. „Аспарухово“ са установени завишени стойности на бактерии"}
{"url": "http://www.focus-news.net/news/2017/10/30/2452043/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani-na-31-oktomvri.html", "text": "Народният представител от \"БСП за България\" Ирена Анастасова и общинският съветник Николай Николов ще проведат приемна за граждани на 31 октомври. Това съобщиха от пресцентъра на БСП - София. От 15.00 до 17.00 часа те ще бъдат на разположение на гражданите в постоянната приемна на БСП – София на ул. \"Леге\" №10, етаж 1.\r\nЖелаещите може да се запишат предварително на телефон 02/987 20 86.", "date": "2017.10.30", "title": "Народният представител от \"БСП за България\" Ирена Анастасова и общинският съветник Николай Николов ще проведат приемна за граждани на 31 октомври"}
{"url": "http://www.focus-news.net/news/2017/10/30/2452044/georgi-tronkov-kmet-na-valchi-dol-sastoyanieto-na-patishtata-v-obshtinata-predi-zimniya-sezon-e-sravnitelno-dobro.html", "text": "През годината успяхме да извършим ремонти на една значителна част от общинската пътна мрежа. Това каза в интервю за Радио „Фокус“ – Варна кметът на Община Вълчи дол Георги Тронков. „Значете, че нашата община е голяма – обхваща 22 населени места и е невъзможно едновременно да бъдат ремонтирани всички проблемни участъци, но състоянието на пътищата в региона е сравнително добро. Има какво още да се желае и ще работим за постигането му с всички сили“, допълни кметът.\r\nПрез тази година ремонтираните общински пътища са Караманите – село Червенци, общински път в регулацията на село Войводино, ул. „Здравец” в село Брестак, улици в село Оборище, общински път между селата Радан войвода и Генерал Колево, улици в село Стефан Караджа, общински път село Ген. Киселово – Звънец- Страхил. Работено е и по улици в село Калоян, улици в „Ромски квартал” на село Есеница, ул. „Ал. Стамболийски” в град Вълчи дол. „Цялостно бе асфалтирана  ул. „Витоша” в град Вълчи дол“, каза още кметът Георги Тронков.\r\nМарияна ВАЛЕНТИНОВА", "date": "2017.10.30", "title": "Георги Тронков, кмет на Вълчи дол: Състоянието на пътищата в общината преди зимния сезон е сравнително добро"}
{"url": "http://www.focus-news.net/news/2017/10/30/2452045/montana-dvizhenieto-prez-prohod-petrohan-ot-km-53-do-km-64-se-osashtestvyava-v-edna-lenta-poradi-pochistvane-na-padnali-darveta.html", "text": "Движението през проход \"Петрохан\" от км 53 до км 64 се осъществява двупосочно в една лента поради почистване на пътната настилка от паднали клони и дървета. Това съобщиха от пресцентъра на Агенция \"Пътна инфраструктура\". Водачите да шофират с повишено внимание. Трафикът се регулира от \"Пътна полиция\".", "date": "2017.10.30", "title": "Монтана: Движението през проход \"Петрохан\" от км 53 до км 64 се осъществява в една лента поради почистване на паднали дървета"}
{"url": "http://www.focus-news.net/news/2017/10/30/2452046/sport-robert-levandovski-shte-propusne-macha-na-bayern-myunhen-sreshtu-seltik.html", "text": "Нападателят на Байерн Мюнхен Роберт Левандовски ще пропусне мача срещу Селтик от груповата фаза на Шампионска лига, след като получи мускулно схващане в съботния мач срещу Лайпциг и бе сменен в първото полувреме на срещата.\r\nРъководството на тима увери, че полският футболист ще излезе на терена в края на седмицата, когато Байерн Мюнхен ще играе срещу Борусия Дортмунд в мач от националното първенство на Германия. \r\nДвубоят между Байерн Мюнхен и Селтик ще се играе във вторник от 21:45 часа.", "date": "2017.10.30", "title": "Спорт: Роберт Левандовски ще пропусне мача на Байерн Мюнхен срещу Селтик"}
{"url": "http://www.focus-news.net/news/2017/10/30/2452047/shumen-patnotransportnite-proizshestviya-s-blasnat-peshehodets-v-oblastta-v-parvite-9-mesetsa-na-godinata-sa-15-dvama-dushi-sa-zaginali-a-13-tezhko-postradali.html", "text": "През деветмесечието се запазва тенденцията по отношение на пешеходците, съобщи на брифинг във връзка с акция „Зима“ инсп. Мирослав Миронов от сектор „Пътна полиция“ при ОДМВР-Шумен, предаде репортер на Радио „Фокус“-Шумен. Пътнотранспортните произшествия (ПТП) с блъснат пешеходец са 15, като този вид ПТП е преобладаващ сред останалите видове пътни инциденти. При тях има загинали 2-ма пешеходци и 13 тежко пострадали. \r\nПрез миналия зимен период при катастрофи са загинали 5 пътници, ранените са били  15. От началото на годината до 30 септември територията, обслужвана от ОДМВР–Шумен, са санкционирани 86 пешеходци и са наложени административни наказания на 27 шофьори за отнемане предимството на пешеходец. През 2016 година на територията на ОДМВР-Шумен са проведени 17 специализирани полицейски операции за акция „Зима“. Проверени са общо 2204 пътни превозни средства. 137 от тях са били технически неизправни, като най-голям е бил броят на превозните средства с неизправност по осветителните системи и сигнализация - 96, четири са били с износени или разкъсани гуми, 14 неизправности са открити по време на проверките при велосипедите. За установени нарушения са били съставени 413 акта, наложени са 1091 глоби с фиш. От движение са били спрени 72 пътни превозни средства. \r\nИнсп. Миронов постави акцент и върху състоянието на пътните настилки и маркировка. „Много важен елемент от пътя е хоризонталната маркировка, в много случаи тя е водеща, например при гъста мъгла, при интензивни валежи и др., затова при полицейски операции имаме и практика за оглед на състоянието на пътните настилки и  маркировки, към момента за тази година е извършена проверка на републиканската пътна мрежа, като състоянието и е добро, пътната сигнализация е добре като цяло, има проблеми основно недостиг на средства за полагане на пътна маркировка по третокласната пътна мрежа, но се работи и по това направление“, каза инсп. Миронов.\r\nИвелина ИВАНОВА", "date": "2017.10.30", "title": "Шумен: Пътнотранспортните произшествия с блъснат пешеходец в областта в първите 9 месеца на годината са 15, двама души са загинали, а 13 - тежко пострадали"}
{"url": "http://www.focus-news.net/news/2017/10/30/2452048/spetsializiranata-prokuratura-i-gdbop-neutraliziraha-grupa-za-razprostranenie-na-narkotitsi-v-sofiya-povdignati-sa-obvineniya-na-5-dushi.html", "text": "Специализираната прокуратура повдигна обвинения на петима участници в организирана престъпна група за разпространение на различни видове наркотици в София. Това съобщиха от пресцентъра на Апелативна специализирана прокуратура. Участниците са задържани на 25 октомври 2017 г. при специализирана операция на ГДБОП и Специализираната прокуратура в ж.к. \"Обеля\" и \"Люлин\".\r\nДоказателствата сочат, че групата е действала организирано от началото на 2017 г. Ръководителят Никола Д. осигурявал наркотичните вещества на едро.\r\nУчастниците ги пласирали и се отчитали пред него, като всеки от тях изпълнявал и конкретни задачи в групата.\r\nПо време на операцията по задържането в дома и автомобила на Никола Д. са намерени и иззети 500 г амфетамини, 360 г марихуана и 6 г кокаин.\r\nИзвършени са претърсвания на 17 адреса и автомобили на участниците, събрани са множество доказателства, в т.ч. свидетелски показания, дадени пред съдия.\r\nПо искане на Специализирана прокуратура, на 28 октомври 2017 г.\r\nСпециализираният наказателен съд наложи мярка за неотклонение „Задържане под стража“ на ръководителя на групата и на един от участниците – Цветелин Д.\r\nС прокурорски постановления на останалите трима от групата са наложени парични гаранции между 500 и 2000 лева. По-леките им мерки за неотклонение са наложени от обвинението заради съдействие на разследването и пълни самопризнания за извършваните престъпни деяния.", "date": "2017.10.30", "title": "Специализираната прокуратура и ГДБОП неутрализираха група за разпространение на наркотици в София, повдигнати са обвинения на 5 души"}
{"url": "http://www.focus-news.net/news/2017/10/30/2452049/kyustendil-mladezhkata-organizatsiya-na-bchk-predstavi-realiziranite-deynosti-po-proekta-horata-okolo-nas-v-grada.html", "text": "Младежката организация на БЧК – Кюстендил представи реализираните дейности по проекта „Хората около нас”, предаде репортер на Радио „Фокус” – Кюстендил. На представянето присъстваха Екатерина Керемидарска, председател на областната организация на Български червен кръст – Кюстендил, д-р Емилия Кацарска, директор на червенокръстката организация, Стоян Стоянов, експерт „Младежки дейности” към Община Кюстендил, доброволци към червенокръстката организация. В рамките на срещата бяха представени извършените дейности по проекта, реализиран с финансовата подкрепа на Община Кюстендил. Целта на проекта е да бъдат провокирани 15 младежи на възраст от 15 до 29 години, които нямат роднини на село и не са усетили топлината и уюта в тази обстановка. Идеята е тези младежи да се замислят към отношенията си към останалите, да развият и да обогатят ценностната система, да осъзнаят стойностните неща в живота. В дейностите по проекта са участвали младежи и възрастни хора. Младежите са излезли от зоната си на комфорт, излезли са от градската среда и са отишли на село, където са се запознали с живота и с бита на хората. Младежите са повишили солидарността и разбирателството между хората.\r\nПо проекта са изготвени и информационни брошури, свързани с комуникацията с възрастните хора, толерантността и уважението към тях, както и рецептурник с традиционни ястия, приготвяни от жителите на село Шишковци. „Младежите приготвяха ястия от миналото с подкрепата на възрастните хора. Бяха изготвени книжки с рецепти, които са направени по проекта. Определено ще ги използване и в бъдеще. Най-приятно беше когато си приготвяхме храната и всички заедно хапвахме след това“, каза доброволецът Катерина Горова. Освен това младежите са имали възможност да приготвят и зимнина. По време на дейностите по проекта са посетени културни забележителности в Кюстендил, празнувани са различни празници – рождени дни и обичаи.\r\nВенцеслав ИЛЧЕВ", "date": "2017.10.30", "title": "Кюстендил: Младежката организация на БЧК представи реализираните дейности по проекта „Хората около нас” в града"}
{"url": "http://www.focus-news.net/news/2017/10/30/2452050/ministar-nikolay-nankov-opisat-na-shtetite-v-burgasko-sled-prolivnite-dazhdove-shte-priklyuchi-v-ramkite-na-tazi-sedmitsa.html", "text": "Описът на щетите в Бургаско след проливните дъждове ще приключи в рамките на тази седмица. Това коментира пред журналисти министърът на регионалното развитие и благоустройството Николай Нанков, предаде репортер на Агенция „Фокус“. „Специално в село Равнец в едно от деретата и в реката укрепват. Днес на МС мина 1 млн. лв. за аварийно-възстановителните работи, които трябва да бъдат извършени. Прави се опис, комисиите минават, описват и по уличната инфраструктура. Само по републиканските пътища към 4,3 млн. лв. по първоначални данни щети. На кметовете им трябваше и техника, и материали. Прави се опис на щетите. Има си нормативи, по които се отпуска помощта. Общините вече отпуснаха еднократната помощ“, коментира Нанков. По думите му и общинските язовири, и държавните, и частните са в регистър и всеки собственик е длъжен да си отговаря за собствеността. „Има контролен орган. ДАМТН контролира, дава предписания, който не ги спазва, си отговаря пред компетентните органи. Предполагам, че в рамките на тази седмица ще приключи описа на щетите. Областният управител е създал добра организация, двамата кметове на Бургас и Камено съдействат и още тази седмица ще са готови. От първия ден започна описът“, добави Нанков. Той уточни, че освен с преодоляване на щетите, от първия ден е започнал опис имот по имот, респективно и инфраструктура - и ВиК, и ел. преносна мрежа, пътна, екологична. „Станцията в Езерово вече функционира, в авариен режим, но на втория ден я пуснахме, няма да допуснем екологична катастрофа“, подчерта той. \r\nТранспортният министър Ивайло Московски добави, че са изпратили 4500 траверси през нощта, когато е имало проблем. „От Синдел и от Айтос цяла нощ сме дежурили. Кранова механизация също изпратихме от железницата.  Нямаме сериозни щети по железницата, но въпреки това сме съдействали с механизация и материали, каквито са необходими, за да се извършат другите дейности“, каза още Ивайло Московски. \r\nЛюба АЛЕКСИЕВА", "date": "2017.10.30", "title": "Министър Николай Нанков: Описът на щетите в Бургаско след проливните дъждове ще приключи в рамките на тази седмица"}
{"url": "http://www.focus-news.net/news/2017/10/30/2452051/sofiya-izticha-krayniyat-srok-za-plashtane-na-mestnite-danatsi-za-nedvizhimi-imoti-i-prevozni-sredstva.html", "text": "На 31 октомври изтича крайният срок за плащане на последната вноска за данък сгради и данък МПС за 2017 г. След това на дължимите суми за местни данъци започват да се начисляват лихви. Това съобщиха от пресцентъра на Столична община. Плащане може да се прави във всеки от 22-та районни отдела на Дирекция \"Общински приходи\" в София, независимо от адреса на имота. Всички каси разполагат с ПОС устройства за плащане с дебитни или кредитни карти. Плащане на местни данъци и такси може да се прави по банков път, а най-удобно е онлайн през електронната страница на общината, достъпна . \r\nВ районните служби се издава и ПИН-код, с който да се правят справки или да се .  \r\nЗа да се получи ПИН код трябва да се представи документ за самоличност.\r\nДо края на месец ноември изтича срокът за последната вноска на такса битови отпадъци за 2017 г., напомнят още от дирекция \"Общински приходи\".", "date": "2017.10.30", "title": "София: Изтича крайният срок за плащане на местните данъци за недвижими имоти и превозни средства"}
{"url": "http://www.focus-news.net/news/2017/10/30/2452052/plovdiv-ogranichava-se-dvizhenieto-v-uchastak-ot-ul-aleksandar-stamboliyski-v-asenovgrad-poradi-remont.html", "text": "Ограничава се движението по ул. ”Александър Стамболийски” в Асеновград, в участъка от ул. „Пере Тошев” до ул. ”Плиска”, поради дейности по възстановяване на пътната настилка. Това съобщиха за Радио „Фокус” – Пловдив от общината. Движението на МПС ще се извършва двупосочно в едното платно. Ограничението ще е валидно от 31.10.2017 г. (вторник). Забранява се паркирането на МПС на горепосочения участък.\r\nОт 1 ноември 2017 г. (сряда) се ограничава движението по ул. ”Индустриална”, в участъка от ул. „Иван Вазов” до ул. ”Васил Левски”, също поради дейности по възстановяване на пътната настилка. Движението на МПС ще се извършва двупосочно в едното платно. Забранява се паркирането в посочената зона.", "date": "2017.10.30", "title": "Пловдив: Ограничава се движението в участък от ул. ”Александър Стамболийски” в Асеновград, поради ремонт"}
{"url": "http://www.focus-news.net/news/2017/10/30/2452053/ministar-ekaterina-zaharieva-shte-otkrie-balgarskoto-konsulstvo-v-grad-tarakliya-moldova.html", "text": "Заместник министър-председателят по правосъдната реформа и министър на външните работи Екатерина Захариева заминава на двудневно посещение в Република Молдова, което ще се проведе днес и утре (31 октомври). Това съобщиха от пресцентъра на Министерството на външните работи. \r\nВ Кишинев Екатерина Захариева ще се срещне със заместник министър-председателя и  министър на външните работи и европейската интеграция Андрей Галбур. На 31 октомври двамата вицепремиери ще открият заедно новото българско консулство в град Тараклия. Захариева и Галбур се договориха за това на среща в Мауербах, Австрия, през месец юли т.г.    \r\nНа 24 март 2017 г. българското правителство взе решение за откриване на консулство в град Тараклия с консулски окръг, обхващащ територията на Южна Молдова - районите Тараклия, Кахул, Кантемир, Бесарабяска и Автономното териториално образувание Гагаузия. Изборът на мястото на новото българско консулство не е случаен. В Молдова живее една от най-големите български исторически общности в чужбина. От около 65 000 етнически българи в страната, 57% живеят в Южна Молдова. Тараклийският район е обособен като български национално-културен център от 1995 г., а град Тараклия – „столицата“ на българския център в Молдова, е населен предимно с етнически българи. Тук се намира и единственият български университет зад граница –Тараклийският държавен университет „Григорий Цамблак” (ТДУ). Ежегодно България приема молдовски граждани от българска народност за обучение в български ВУЗ по ПМС № 103/1993 г. За учебната 2016/2017 г. бяха приети за обучение 104 студенти от Молдова, от които 27 по магистърски програми, трима специализанти и шестима докторанти.   \r\nДо момента консулското обслужване се извършваше единствено от българското посолство в град Кишинев. С откриването на консулство в град Тараклия ще отпадне необходимостта нашите сънародници от Южна Молдова да пътуват до консулската служба в столицата на Молдова и да отделят сериозен времеви и финансов ресурс с цел получаване на необходими консулски услуги. Освен ускоряване на административните процедури, българското представителство в град Тараклия ще допринесе и за активизиране на двустранните връзки с този регион в областта на културата, икономиката и инвестициите. Грижата за нашите сънародници в чужбина е една от основните задачи на Министерството на външните работи и на българското правителство.    \r\nПо време на визитата си в Молдова вицепремиерите Екатерина Захариева и Андрей Галбур ще обсъдят и предстоящото за страната ни председателство на Съвета на ЕС. Сред акцентите в разговорите на първите дипломати на България и Молдова ще бъдат както приоритетите в българската програма за първите шест месеца на 2018 г., така и въпроси от областта на двустранното сътрудничество.", "date": "2017.10.30", "title": "Министър Екатерина Захариева ще открие българското консулство в град Тараклия, Молдова"}
{"url": "http://www.focus-news.net/news/2017/10/30/2452054/ventsislav-boyanov-sotsialno-podpomagane-vidin-8-870-litsa-s-uvrezhdaniya-v-oblastta-sa-podpomognati-s-nad-1-600-000-lv.html", "text": "8 870 лица с увреждания от областта са подпомогнати с над 1 600 000 лв. Това каза на пресконференция Венцислав Боянов, директор на Регионална дирекция „Социално подпомагане“ – Видин, предаде репортер на Радио „Фокус“ – Видин. Той посочи, че от началото на годината до края на септември на тези лица са изплатени общо 19 199 месечни добавки за сумата от 1 600 382 лв. \r\n„Месечни добавки за социална интеграция за транспортни услуги са изплатени на 8 870 души, за сумата от 717 083 лв. За ползване на информационни и телекомуникационни услуги  са изплатени 147 381 лв. на 1 393 лица“, допълни Венцислав Боянов. 6 917 са хората, които са подпомогнати с месечни суми за диетично хранене и лекарствени продукти от началото на годината, за общо 556 764 лв. 19 жители на областта са получили общо 6 816 лв. като месечна добавка за наем на общинско жилище. 15 841 лв. са изплатени за добавки за балнеолечение и рехабилитационни услуги на 52 лица. За първите 9 месеца на 2017 г. Регионална дирекция „Социално подпомагане“ – Видин е отпусналав размер на 1 098 777 лв. за предоставяне на медицински изделия, помощни средства, приспособления и съоръжения за хората с увреждания, като от тях 9 245 лв. са изплатени на 21 деца.\r\nАнна ЛОЗАНОВА", "date": "2017.10.30", "title": "Венцислав Боянов, „Социално подпомагане“ – Видин: 8 870 лица с увреждания в областта са подпомогнати с над 1 600 000 лв."}
{"url": "http://www.focus-news.net/news/2017/10/30/2452055/sliven-dvama-dushi-sa-zadarzhani-po-vreme-na-izvarshvane-na-telefonna-izmama-v-grada.html", "text": "Двама души са задържани по време на извършване на телефонна измама в града. Това съобщиха от ОДМВР - Сливен. Криминално проявен мъж с инициали А. Д.(на 24 г.) от град Сливен и 26-годишна жена с инициали Р. М. от село Градец са хванати при полицейска операция в сливенския квартал „Даме Груев“. Акцията е осъществена от служители на Областните дирекции на МВР в Сливен и Пловдив, и Главна дирекция „Национална полиция“. В резултат на проведените съвместни оперативно-следствени действия мъжът и жената са задържани докато  взимат плик със сумата от 2760 лева. Парите са били хвърлени през терасата от жена на 77 години, която е станала жертва на телефонна измама. \r\nРаботата по случая продължава от служители на сектор „Противодействие на криминалната престъпност“ към ОДМВР - Сливен, под надзора на Районна прокуратура-Сливен. \r\n24-годишният А. Д. е с наложена мярка за неотклонение „домашен арест”.", "date": "2017.10.30", "title": "Сливен: Двама души са задържани по време на извършване на телефонна измама в града"}
{"url": "http://www.focus-news.net/news/2017/10/30/2452056/sofiyska-voda-nad-350-kg-zlatna-i-srebarna-karakuda-otpluva-vav-vodite-na-reka-iskar-ot-prechistvatelnata-stantsiya-za-otpadachni-vodi-kray-kubratovo.html", "text": "Над 1/3 тон риба (350 кг) отплува във водите на река Искър от Пречиствателната станция за отпадъчни води (ПСОВ) на „Софийска вода“ край Кубратово. Това съобщиха от пресцентъра на „Софийска вода“. Поради планирани ремонтни дейности и необходимост от източване на водата, досегашното й местообитание – контактният резервоар на пречиствателната станция, стана неподходящо място за презимуване на рибата. След обмен на информация и съгласуване с компетентните органи, специалистите на „Софийска вода“ решиха, че най-подходящото място за рибата от вида златна и сребърна каракуда е на свобода, във водите на река Искър. Преди да се осъществи, акцията бе предшествана от подробен анализ на рибата, която бе извършена в специализираната лаборатория на Българската агенция по безопасност нахраните. Пробите не показаха наличие на опасни за човешкото здраве тежки метали и елементи, считани че се натрупват в рибите, обитаващи замърсени води, особено в по-едрите екземпляри. Те потвърдиха, че рибата е в прекрасно здравословно състояние.\r\nПрез контактния резервоар на ПСОВ Кубратово преминава пречистената отпадъчна вода на пречиствателната станция, една от най-големите на Балканите и сред първите по-енергийна ефективност сред близо 3000 подобни, управлявани от водещата в света  група във водния сектор Веолия. Успешното реинтродуциране на рибите в река Искър ще допринесе за биоразнообразието в реката, в която през последните две десетилетия бавно се завръща животът – благодарение на разширяването на канализационната мрежа в столицата и пречистването на водите от нея. С третичното си стъпало за отстраняване на фосфора и азота, връщаните води в лишената задълго от живот преди десетилетия р. Искър, позволяват по-високи количества на кислород във водите и постепенно възстановяване на водната и крайбрежна екосистема.\r\nОт пускането си в експлоатация през 1984г. до момента, ПСОВ Кубратово показва стабилна и безотказна технологична експлоатация, а оптимизацията на технологичните процеси при пречистване, използваща опита на Веолия, позволи пълно енергийно покритие на нуждите от енергия и продажба на  около 20% „зелена електроенергия“  на пазара. От друга страна, оползотворяването на метана и неизпускането му в атмосферата е ангажимент на „Софийска вода“ АД като част от Веолия към намаляването на парниковите емисии и принос в кръговата икономика.", "date": "2017.10.30", "title": "„Софийска вода“: Над 350 кг златна и сребърна каракуда отплува във водите на река Искър от Пречиствателната станция за отпадъчни води край Кубратово"}
{"url": "http://www.focus-news.net/news/2017/10/30/2452057/sled-izborite-za-mestna-vlast-v-makedoniya-promeni-v-pravitelstveniya-sastav-i-deputatite-v-parlamenta-obzor.html", "text": "След двата тура на изборите за местна власт в Македония – шестите, организирани след обявяване на независимостта й на 8 септември 1991 г., се очакват промени в правителствения състав и депутатите в парламента.\r\nУправляващата коалиция, съставена от Социалдемократическия съюз на Македония (СДСМ) на премиера Зоран Заев,  „Демократичен съюз за интеграция“ на Али Ахмети и „Алианс за албанците“ на Зиядин Села, ще трябва да се споразумее за назначаването на нови лица в кабинета. Досегашният здравен министър Арбен Таравари („Алианс за албанците“) спечели кметските избори в Гостивар. Нов човек в правителството на министър-председателя Зоран Заев ще трябва да замени заемащия до този момент поста на министър без портфейл, отговарящ за чуждестранните инвестиции Рамиз Мерко от ДСИ, който бе избран за кмет в Струга. Скопие напуска и заместник-министърът на образованието Висар Ганиу (ДСИ), спечелил кметски мандат в Чаир. \r\nНеколцина членове на парламента в Скопие ще заменят депутатското с кметското място. Двама народни представители от БЕСА и ДПА – Билал Касами и Бардул Даути, вече подадоха депутатските си оставки. В Събранието те ще бъдат земенени от Н. Каремани и Мерал Узаири Ферати.\r\nОт редиците на СДСМ кметове станаха  Петре Шилегов (Скопие), Стефан Богоев (Карпош), Курто Дуду (Шуто Оризари), Максим Димитриевски (Куманово), Сашко Поцков (Гевгелия), Струмица Коста Яневски (Струмица) и Благой Бочварски (Щип).  Техните места се очаква да заемат Татяна Лалчевска, Анета Симеска-Димоска Лидия Тасевски, Ристе Ташев, Костадин Костадинов, Агим Муртезанов и Костадин Ацевски. Депутатът Чедомир Саздовски от ГРОМ, коалиционен партньор на ВМРО-ДПМНЕ, официално става независим депутат.\r\nИнтересна е и промяната, която може да настъпи в отношенията между партиите в управляващата коалция. След обявяване на предварителителните резултати от втория кръг на местните избори в Македония лидерът на „Алианс за албанците“ обяви, че партията няма да признае резултатите от вота заради сериозни нарушения на изборния процес и злоупотреби в полза на кандидатите на ДСИ. \r\nВ обръщение към своите привърженици в Гостивар, Таравари („Алианс за албанците“) заяви, че общината, управлявана до този момент от Невзат Бейта (ДСИ), най-накрая е свободна. „Победихме малкия диктатор в Гостивар. Отсега нататък всички граждани и всички етноси ще живеят свободно. Продължаваме нататък, на следващите парламентарни избори ще победим ДСИ на държавно ниво\", закани се Таравари.\r\nИзявленията на Села и Таравари поставиха под съмнение оставането на „Алианс за албанците“ в правителствената коалиция. Това на свой ред породи въпрос за оцеляването на от парламента мнозинство (61) на управляващата коалиция. \r\nВ средата на тази седмица се очаква парламентът в Скопие да продължи работата си. Според информация от кабинета на председателя на Събранието Талат Джафери, на първата сесия ще бъдат констатирани оставките на двама депутати от албанския блок, подадени преди изборите, след което ще бъде проследена информацията за няколко депутати, спечелили кметски мандати.Тереза Герова", "date": "2017.10.30", "title": "След изборите за местна власт в Македония – промени в правителствения състав и депутатите в парламента (ОБЗОР)"}
{"url": "http://www.focus-news.net/news/2017/10/30/2452058/ministar-lilyana-pavlova-obsadi-prioritetite-na-predsedatelstvoto-na-saveta-na-es-s-balgarskata-stopanska-kamara.html", "text": "Министърът за Българското председателство на Съвета на ЕС 2018 Лиляна Павлова се срещна днес с членове на Българската стопанска камара, на която представи приоритетите на председателството и получи подкрепата на бизнес организацията. Това съобщиха от пресцентъра на Министерство за Българското председателство на Съвета на ЕС 2018. „Водени от волята, от желанието за добро сътрудничество и диалог в рамките на страната с всички работодателски, браншови организации и неправителствения сектор, направихме над 30 обществени обсъждания на приоритетите на Българското председателство. Предстоят още много нови срещи и дискусии, за да получим обратна връзка от вас“, заяви министър Павлова пред представителите на БСК.\r\nТя подчерта, че сме дали много важна заявка – Българското председателство да остане в историята не само с това, че е първо за нас. По тази причина България ще работи за повече единство, повече солидарност, повече сигурност и стабилност в Европа, каквато днес ни е необходима повече от всякога. „Правим тази заявка и с протегната ръка към нашите партньори и приятели от Западните Балкани“, посочи министър Павлова. Тя добави, че трябва да повярваме в себе си и в нашите приоритети. „Да покажем, че сме тези, които могат да дадат баланс, бъдем мост между ЕС и да дадем европейската перспектива за Западните Балкани,  да бъдем сигурният и надежден партньор на Европа“, каза още министър Павлова. \r\nПо време на срещата с нея членове на БСК дадоха конкретни предложения за сътрудничество и партньорство в името на успешно първо Българско председателство на Съвета на ЕС. В името на националната кауза трябва да се обединим и да сме единни, категорични бяха изказванията по време на срещата. \r\nИзпълнителният председател на БСК Божидар Данев посочи важните събития от календара на Българското председателство, които се организират с помощта на камарата. \r\n„Сред тях е срещата на Съвета на президентите на членовете на Business Europe, която ще се проведе през май 2018 г. Тогава в София ще пристигнат 40 президенти на най-мощните бизнес организации в Европа, за да обсъждат проблемите с уменията на работната сила и предизвикателствата пред пазара на труда в условията на дигитализиране на икономиката“, заяви г-н Данев. Той благодари на министър Павлова за цялата й подкрепа и за осигурената възможност резиденция „Бояна“ да се използва за форумите, организирани от БСК в рамките на председателството.", "date": "2017.10.30", "title": "Министър Лиляна Павлова обсъди приоритетите на председателството на Съвета на ЕС с Българската стопанска камара"}
{"url": "http://www.focus-news.net/news/2017/10/30/2452059/ministar-ivaylo-moskovski-prodalzhavame-politikata-po-redutsiraneto-i-namalyavaneto-na-zadalzheniyata-na-bdzh.html", "text": "Продължаваме политиката по редуцирането и намаляването на задълженията на БДЖ. Това коментира пред журналисти министърът на транспорта Ивайло Московски, предаде репортер на Агенция „Фокус“. „Бюджетът не се намалява. В общи линии е същият като миналата година именно поради факта, че се разчита вътрешно системата да си осигури финансите,  които са й необходими за модернизация и развитие. Не считам да има проблеми  за БДЖ. Продължаваме в тази политика, която реализираме към момента за редуциране и намаляване на задълженията на дружеството. В момента, в който сме готови с процедурата за нов подвижен състав, ще разчитаме на капиталовия трансфер основно на бъдещите постъпления като авансово плащане от концесията на летище „София“ и разбира се, може би ще разчитаме и на подкрепа от държавния бюджет“, коментира Московски. По думите му в момента, в който са готови да пуснат процедурата, ще го минат като постановление в МС, така че ще бъдат обезпечени може би до месец. \r\nПо отношение на концесията за летище „София“ той обясни, че миналата седмица са подписали консултантски договор със Световна банка и с Европейската банка за възстановяване и развитие съвместно в рамките на около два месеца да довършат предконцесионните анализи, защото за 2015 и 2016 г. не фигурират в процедурата тези данни. „Да се направи преглед на цялата документация плюс допълване с анализите за 2015 г. и 2016 г. – основно технически, трафик и юридически. Когато приключат, рестартираме процедурата. Ако излязат данните и за 2018 г. ще ги включим и тях. Когато се подготвя такава процедура, се прави т.нар. анализ „Разходи и ползи“. Той включва в себе си нетна настояща стойност и вътрешна норма на възвръщаемост от една такава процедура“, допълни Московски. Според него всичко това ще даде отражение върху цялостната концепция на процеса. „Няма да има нова концепция, запазва се принципът да има авансово плащане от концесионера. Запазва се принципът да има годишна коцесионна такса, както е по закон, запазва се принципът да има инвестиции, всичко, което бъде построено по време на концесията да се актува като публична държавна собственост т.е. да остане в полза на държавата. Единствената промяна, ако има такава, ще бъде в посока нагоре. Тоест в полза на държавата. Ще има рестартиране на процедурата за концесия с актуализирани данни вътре до два месеца“, каза още Ивайло Московски. \r\nЛюба АЛЕКСИЕВА", "date": "2017.10.30", "title": "Министър Ивайло Московски: Продължаваме политиката по редуцирането и намаляването на задълженията на БДЖ"}
{"url": "http://www.focus-news.net/news/2017/10/30/2452060/dimitrovgrad-34-160-kasa-tsigari-bez-banderol-sa-izzeti-ot-politsiyata-v-dimitrovgrad.html", "text": "Цигари без бандерол конфискуваха при проверки полицаи от Димитровград. Това съобщиха от пресцентъра на МВР. През почивните дни те проверили автомобил, гаражна клетка и мъж на Неделния пазар в града. Иззети са общо 34 160 къса. Предстои съставянето на актове.", "date": "2017.10.30", "title": "Димитровград: 34 160 къса цигари без бандерол са иззети от полицията в Димитровград"}
{"url": "http://www.focus-news.net/news/2017/10/30/2452061/ministar-nikolay-nankov-protsedurata-za-tol-sistemata-varvi-i-to-dobre-do-kraya-na-godinata-tryabva-da-sme-sklyuchili-dogovor-za-izpalnenie.html", "text": "Процедурата за тол системата върви и то добре, до края на годината трябва да сме сключили договор за изпълнение. Това коментира пред журналисти министърът на регионалното развитие и благоустройството Николай Нанков, предаде репортер на Агенция „Фокус“. „Искахме миналата седмица, в четвъртък, изпълнение от колегите от КЗК. Ако ни го уважат, подписваме договора и стартираме с изпълнението. Правната уредба трябва да променим, финансовото моделиране (тарифирането) е важен момент и трябва да бъде взето решение на МС след експертното становище, което ще получим от външни консултанти. Имаме много работа наред с внедряването на ТОЛ системата, но процедурата върви и то добре. Чакаме, върви си процедурата, спазваме си закона и до края на годината трябва да сме сключили договор“, обясни Нанков. \r\nЗа оставката на здравния министър, той посочи, че не е запознат и е научил малко след заседанието на МС и то от медиите. Министърът на транспорта Ивайло Московски също коментира, че току що чува. „Не мога да направя коментар. Все още не знаех, че има такава оставка, не мога да преценя, защото нямам информация“, каза още той. \r\nЛюба АЛЕКСИЕВА", "date": "2017.10.30", "title": "Министър Николай Нанков: Процедурата за тол системата върви и то добре, до края на годината трябва да сме сключили договор за изпълнение"}
{"url": "http://www.focus-news.net/news/2017/10/30/2452062/orf-prokuraturata-na-ispaniya-povdigna-obvinenie-sreshtu-karles-puchdemon.html", "text": "Испанската прокуратура повдигна обвинения срещу отстранения от власт председател на Женералитата в Барселона Карлес Пучдемон и други членове на сваленото регионално правителство, предава австрийската медия ORF.\r\nПучдемон и останалите представители на каталунското правителство ще бъдат подведени под отговорност за иницииране на бунт срещу властта на държавата и присвояване на публични средства, уточни Главният прокурор на Мадрид Хосе Мануел Маса.Тереза Герова", "date": "2017.10.30", "title": "ORF: Прокуратурата на Испания повдигна обвинение срещу Карлес Пучдемон"}
{"url": "http://www.focus-news.net/news/2017/10/30/2452063/vezhdi-rashidov-gerb-balgariya-e-visoko-otsenena-v-yunesko.html", "text": "Горд съм,че културното наследство на България е високо оценено в ЮНЕСКО. Това заяви днес в Париж председателят на парламентарната Комисия по културата и медиите Вежди Рашидов след срещата си с Ирина Бокова, генерален директор на ЮНЕСКО, съобщиха от пресцентъра на ПП ГЕРБ. Вежди Рашидов благодари на Бокова за току що взетите от нея две много важни за страната ни решения - нов шестгодишен договор за продължаване на работата на Регионалния център на ЮНЕСКО в София и обявяването на Габрово за творчески град на занаятите под егидата на ЮНЕСКО. Така Габрово става вторият български град след София, чийто културен потенциал е оценен много високо от световната организация. \r\nВежди Рашидов поздрави Ирина Бокова за двата й успешни мандата начело на ЮНЕСКО, за безценните й усилия за опазването на световното културно наследство и за личната й ангажираност за развитието на българската култура. Вежди Рашидов е в Париж за участие в Генералната конференция на 39-ата сесия на световната организация. Една от основните теми на форума е опазването на културното наследство. Утре Рашидов има срещи във френския Сенат.", "date": "2017.10.30", "title": "Вежди Рашидов, ГЕРБ: България е високо оценена в ЮНЕСКО"}
{"url": "http://www.focus-news.net/news/2017/10/30/2452064/plovdiv-okrazhnata-prokuratura-vnese-obvinitelen-akt-sreshtu-katya-lertsa-koyato-blasna-i-ubi-s-avtomobila-si-politseyski-sluzhitel-v-grada.html", "text": "Окръжна прокуратура – Пловдив внесе за разглеждане в Съда обвинителен акт срещу Катя Лерца, която блъсна и уби с автомобила си полицейски служител в града през месец май 2017 г. Това съобщиха от пресцентъра на Апелативна прокуратура - Пловдив. Повдигнатото обвинение е за това, че на е 13 май 2017 г., в град Пловдив, при управление на моторно превозно средство, е нарушила правилата за движение и по непредпазливост е причинила смъртта на Делян Палазов. \r\nВ хода на разследването е установено, че обвиняемата Лерца се е движела със скорост от 99 км/час в населено място, не е реагирала своевременно на опасността от удар на пострадалия и вместо екстрено спиране е предприела смяна на лентата за движение на автомобила, като това са и причините за настъпване на проишзшествието. \r\nОтнемане на свидетелството за управление на МПС на обвиняемата Лерца е било постановено от наблюдаващия прокурор незабавно след извършване на престъплението, като това постановление е било изпълнено на 6 юни 2017 г. \r\nНай-тежкото предвидено от закона наказание за извършеното от обвиняемата Лерца престъпление е лишаване от свобода от две до шест години, като е предвидено и лишаване от право да управлява моторно превозно средство.", "date": "2017.10.30", "title": "Пловдив: Окръжната прокуратура внесе обвинителен акт срещу Катя Лерца, която блъсна и уби с автомобила си полицейски служител в града"}
{"url": "http://www.focus-news.net/news/2017/10/30/2452065/gd-granichna-politsiya-na-gkpp-kapitan-andreevo-ima-5-km-a-na-gkpp-lesovo-45-km-kolona-ot-tovarni-avtomobili.html", "text": "На българо-турската граница, на ГКПП \"Капитан Андреево\" има 5 км, а на ГКПП \"Лесово\" - 4,5 км колона от товарни автомобили. Това сочат данни към 13.30 часа, съобщиха от Главна дирекция \"Гранична полиция\".\r\nНа границите със Сърбия, Македония, Гърция и Румъния трафикът е нормален на всички контролно-пропускателни пунктове.", "date": "2017.10.30", "title": "ГД \"Гранична полиция\": На ГКПП \"Капитан Андреево\" има 5 км, а на ГКПП \"Лесово\" - 4,5 км колона от товарни автомобили"}
{"url": "http://www.focus-news.net/news/2017/10/30/2452066/ministar-valentin-radev-shte-dade-redoven-mesechen-brifing.html", "text": "Утре, 31 октомври, министърът на вътрешните работи Валентин Радев ще даде редовен месечен брифинг. Това съобщиха от пресцентъра на МВР. Брифингът ще се състои в сградата на МВР от 13.00 часа.", "date": "2017.10.30", "title": "Министър Валентин Радев ще даде редовен месечен брифинг"}
{"url": "http://www.focus-news.net/news/2017/10/30/2452067/dik-na-makedoniya-pri-100-obraboteni-byuletini-sdsm-pecheli-v-19-obshtini-vmro-dpmne-v-dve-dsi-v-osem-alians-za-albantsite-v-tri-besa-v-edna.html", "text": "След преброяване на 100 % от бюлетините от всички 1517 избирателни секции, Държавната избирателна комисия (ДИК) обяви, че кандидатите на управляващия Социалдемократически съюз на Македония (СДСМ) печели в 19 общини, предава скопският телевизионен канал „Телма“.\r\n„Демократичен съюз за интеграция“  (ДСИ) на Али Ахмети спечели кметски мандати в осем общини, „Алианс за албанците“ на д-р Зиядин Села – в три, движението БЕСА – в една. Кметско място в една община печели и ДПА. Има и един независим кандидат, спечелил кметско място.\r\nТака общо след двата тура от изборите за местна власт в Македония СДСМ на премиера Зоран Заев печели в 56 общини. Партията на Никола Груевски ВМРО-ДПМНЕ, която доминираше политическия живот в Македония в продължение на десетилетие, спечели в общо пет общини. По ирония на съдбата, в предходните избори за местна власт ВМРО-ДПМНЕ спечели точно толкова, колкото социалдемократите на сегашните – 56. ДСИ ще ръководи 10 общини. Тереза Герова", "date": "2017.10.30", "title": "ДИК на Македония: При 100 % обработени бюлетини – СДСМ печели в 19 общини, ВМРО-ДПМНЕ – в две, ДСИ – в осем, „Алианс за албанците“ – в три, БЕСА – в една"}
{"url": "http://www.focus-news.net/news/2017/10/30/2452068/veliko-tarnovo-dve-darveta-sa-izkoreneni-ot-silniya-vyatar-v-grad-debelets.html", "text": "Две дървета са изкоренени вследствие на силния вятър в град Дебелец, община Велико Търново. Това съобщиха за Радио „Фокус“ – Велико Търново от кметството в града. Бор е паднал в района на детската площадка на кръстовището на ул. „Работническа“ и „Христо Ботев“. Пречупена е и бреза в двора на бившия Техникум по машиностроене, там е засегната част от въздушната електропреносна мрежа. В момента служители на кметството отстраняват падналите дървета.\r\nКметът на населеното място Снежана Първанова се обръща към всички жители на града с апел да се движат с повишено внимание. „Следвайте съветите за добре затворени прозорци на домове, офиси и балкони, отстраняване от тях на всички неукрепени предмети, като антени, саксии и др. Съществува опасност от падащи предмети, дървета, сухи клони, ламарини и др. Движението да става далеч от сгради, електрически, осветителни стълбове и дървета. На водачите на МПС се препоръчва да спират автомобилите на открито място, далеч от електропроводи, осветителни стълбове и дървета“, призова Снежана Първанова.\r\nНадежда КРЪСТЕВА", "date": "2017.10.30", "title": "Велико Търново: Две дървета са изкоренени от силния вятър в град Дебелец"}
{"url": "http://www.focus-news.net/news/2017/10/30/2452069/vitseprezidentat-iliyana-yotova-shte-poseti-obshtina-karlovo-na-31-oktomvri.html", "text": "В навечерието на Деня на народните будители, вицепрезидентът Илияна Йотова ще посети Община Карлово на 31 октомври. Това съобщиха от прессекретариата на държавния глава. Вицепрезидентът ще бъде гост на Професионална гимназия „Братя Евлоги и Христо Георгиеви“ и ще вземе участие в тържествената програма „Будители“, организирана от клуб „Родолюбие“ с ръководител Антоанета Тенева.   \r\nПо-късно в същия ден вицепрезидентът ще бъде гост на тържественото честване на 130-годишнината от основаването на Средно училище „Васил Левски“ - Карлово, което ще се състои в Народно читалище „Васил Левски 1861 г“.  \r\nПо покана на Илияна Йотова специални гости на тържествата ще бъдат  Наталия Ярославская, директор на Български теоретичен лицей „Васил Левски“ в град Кишинев, Молдова, и Невин Даудова, директор на българското училище „Св. св. Кирил и Методий“ в Истанбул, Турция.   \r\nВ молдовската столица през 1996 г. е създадено Общообразователно училище „Васил Левски“, което през 2003 г. е преобразувано в Български теоретичен лицей. През настоящата учебна година там се обучават над 300 ученици.  \r\nБългарското училище „Св. св. Кирил и Методий“ в Истанбул започва работа през 2014 г. и се помещава в сградата на Екзархията.  \r\nИлияна Йотова и кметът на Община Карлово Емил Кабаиванов ще проведат съвместен брифинг в сградата на Общината в 16.30 часа.", "date": "2017.10.30", "title": "Вицепрезидентът Илияна Йотова ще посети Община Карлово на 31 октомври"}
{"url": "http://www.focus-news.net/news/2017/10/30/2452070/kyustendil-obshtinata-organizira-bezplatni-pregledi-s-moderna-ultrazvukova-diagnostika-na-razshireni-veni-i-na-sadovi-i-arterialni-zabolyavaniya.html", "text": "Община Кюстендил организира  безплатни прегледи с модерна ултразвукова диагностика на разширени вени и на съдови и артериални заболявания, съобщиха от пресцентъра на общината.\r\nНа 12 ноември от 10.30 часа в Конферентната зала на парк-хотел „Кюстендил“ за пациенти и лекари ще бъде представена презентация \"Склеротерапия под ултразвуков контрол\", утвърден като най-добър съвременен и неоперативен метод за лечение на всички стадии на венозни заболявания. \r\nСлед края на презентацията, от 11.30 часа, лекари от Медицински център \"ЕПИКА\" - София  ще преглеждат безплатно в подготвени за целта кабинети в хотела. Специалистите работят заедно със световноизвестния израелски лекар д-р Яир Галили, който преглежда и лекува с метода \"Склеротерапия под ултразвуков контрол\" вече 7 години пациенти от България, Европа и САЩ.\r\nЗаписванията за прегледите се извършват в МЦ „Епика” на телефони 028203855, 0879853557, 0879851557, с краен срок – 06.11.2017 година, 17.00 часа.\r\nПрезентацията е отворена за всички желаещи.", "date": "2017.10.30", "title": "Кюстендил: Общината организира  безплатни прегледи с модерна ултразвукова диагностика на разширени вени и на съдови и артериални заболявания"}
{"url": "http://www.focus-news.net/news/2017/10/30/2452071/voa-bivshiyat-predsedatel-na-predizborniya-shtab-na-donald-tramp-e-prizovan-da-se-predade-na-vlastite-razsledvashti-ruskata-namesa-v-izborite-ot-2016-g.html", "text": "Според медийни съобщения Пол Манафорт, който за кратко бе мениджър на кампанията на президента Доналд Тръмп, е бил инструктиран да се обърне към властите в понеделник, като част от специално разследване на намесата на Русия в президентските избори през 2016 г. в САЩ, предава радио Voice of America.\r\nВ петък федерално жури одобри обвиненията в разследването, водено от специалния съветник Робърт Мюлер. Съгласно информацията, разпространена в няколко водещи медии, обвинението може да бъде направено публично достояние в понеделник.\r\nКакто CNN, така и The New York Times твърдят, че Манафорт, който имаше широки лобистки интереси в Украйна и връзки с Русия, е бил помолен да се предаде на властите. Тереза Герова", "date": "2017.10.30", "title": "VOA: Бившият председател на предизборния щаб на Доналд Тръмп е призован да се предаде на властите, разследващи руската намеса в изборите от 2016 г."}
{"url": "http://www.focus-news.net/news/2017/10/30/2452072/plovdiv-tri-akta-za-nezakonna-targoviya-sas-zaytsi-i-galabi-sa-sastaveni-na-narushiteli-v-rayona-na-ruskiya-pazar-v-grada.html", "text": "Три акта за незаконна търговия със зайци и гълъби са съставени на нарушители в района на Руския пазар в Пловдив. Това съобщи за Радио “Фокус”-Пловдив кметът на Район \"Северен\" в Пловдив Ральо Ралев. Съставен е и един акт за изхвърляне на строителни отпадъци на нерегламентирани за целта места. Това е поредната проверка в кв. “Тодор Каблешков”, около Руския пазар”, сградата на КАТ и ул. “Напредък”, която цели недопускане на търговия с животни на нерегламентирани за целта места. На основание на наредбата за осигуряване на обществения ред и във връзка със заповед на областния управител на Пловдив, кметът на Район “Северен” е наредил да се извършат периодични проверки в този район. Те се осъществяват от комисия от служители на отдел “Екология и чистота” към Район “Северен”, Пловдивски общински инспекторат, Трето районно управление на МВР-Пловдив и Общинско предприятие“Общинска охрана”.\r\nОт администрацията на районното кметство предупреждават, че проверките ще продължат.\r\nЦветана ТОНЧЕВА", "date": "2017.10.30", "title": "Пловдив: Три акта за незаконна търговия със зайци и гълъби са съставени на нарушители в района на Руския пазар в  града"}
{"url": "http://www.focus-news.net/news/2017/10/30/2452073/pravitelstvoto-odobri-proekta-na-zakon-za-darzhavniya-byudzhet-na-republika-balgariya-za-2018-godina.html", "text": "Министерският съвет одобри законопроекта за държавния бюджет на Република България за 2018 година и актуализираната средносрочна бюджетна прогноза за периода 2018-2020 година, която представлява мотивите към законопроекта. Това съобщиха от правителствената информационна служба. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година.\r\nПрез периода 2018-2020 година правителството ще продължава да насочва своите усилия в подкрепа на запазване на икономическата и финансовата стабилност, както и за създаване на условия за икономически растеж в съответствие със заложените приоритети, цели и мерки в Програмата за управление на правителството на Република България за периода 2017-2021 година.\r\nОсновните параметри на бюджетната рамка за периода 2018-2020 година показват реалистичност на фискалните цели при спазване на установените фискални правила. В актуализираната прогноза се запазват целите за дефицита по консолидираната фискална програма (КФП), заложени в пролетната средносрочна бюджетна прогноза за периода 2018-2020 година, съответно за 2018 и за 2019 година от 1% и 0,5% от БВП и достигане на балансирана бюджетна позиция през 2020 г., чрез придържане към плавни и премерени консолидационни стъпки в рамките на 0,4-0,5% годишно за прогнозния период.\r\nПолитиката по приходите е ориентирана към поддържане на икономическия растеж, подобряване на бизнес средата и насърчаване на инвестициите чрез запазване на ниски нива на данъчните ставки на корпоративните данъци и данъците върху доходите на физическите лица, ограничаване на данъчните измами и повишаване на макроикономическата и фискална устойчивост в дългосрочен план. Приходната част на бюджета в средносрочен план е с тенденция на намаление от 36,2% от БВП за 2018 г. до 35,5% от БВП през 2020 година. В средносрочен план не се предвиждат значителни промени при данъците, които са един от основните инструменти на фискалната политика. С цел достигане на минималните нива на акцизните ставки в ЕС и в съответствие с договорения преходен период е прието поетапно увеличаване на акцизната ставка на цигарите за достигане на минималния акциз от 177 лв. на 1000 къса към 01.01.2018 година.\r\nВъзможностите за финансиране на публичните разходни политики са ограничени в рамките от 37,2% от БВП през 2018 г. до 35,5% от БВП през 2020 г., съобразено със заложените цели за дефицита по КФП и очакваното ниво на приходната част на бюджета. Общите разходи по КФП в средносрочен план показват тенденция на намаление като процент от БВП и имат основен консолидационен принос за постигане на целите за дефицита.\r\nПриоритетите в Бюджет 2018 са фокусирани върху мерки, свързани с продължаване на реформите в сектор „Образование“, с отбраната и сигурността, социалната и здравна политика, както и провеждането на Председателството на Съвета на ЕС през първата половина на 2018 година.\r\nС Бюджет 2018 се осигурява подкрепа за педагогическите специалисти и привличане на млади хора в професията. Продължава стартиралото през 2017 г. увеличение на възнагражденията на педагогическия персонал в системата на средното образование с цел постигане двойно увеличение на размера на средствата за възнаграждения до 2021 г., предвидено в управленската програма на правителството. С цел обвързване на финансирането с качеството на образованието от 2018 г. ще се извърши промяна в системата на делегираните бюджети, като финансирането няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период – и от качеството на образователния процес.\r\nС Бюджет 2018 са осигурени средства за поддържане и развитие на националните отбранителни способности и способностите, свързани с колективната отбрана, включително и средства за изпълнение на одобрените от Народното събрание инвестиционни проекти за придобиване на авиационна техника и на многофункционални модулни патрулни кораби. Предвижда се увеличаване на разходите за персонал, необходими за изпълнението на политиките в областта на отбраната и сигурността.\r\nВ социалната сфера от 1 януари 2018 г. е предвидено увеличение на обезщетенията и помощите за отглеждане на малко дете от една до две годишна възраст, за отглеждане на дете по чл. 7, ал. 1 от Закона за семейни помощи за деца и на минималния дневен размер на паричното обезщетение за безработица. През 2018 г. се предвижда продължаване на финансирането на социалните услуги „Личен асистент“, „Социален асистент“ и „Домашен помощник“ за подобряване качеството на живот на хората с увреждания, както и на деца, които се нуждаят от постоянна грижа в ежедневието си. Предвидено е и увеличение на средствата за персонал за социалните работници, за да бъде запазен административният капацитет и нормалното функциониране на структурите към министъра на труда и социалната политика.\r\nВ сферата на здравеопазването за 2018 г. е предвидено допълнително право на разходи в размер на 400 млн. лв. по бюджета на НЗОК. Като приоритетни направления и дейности остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика. Ще се създадат предпоставки за контрол и ефективност на разходите в системата на здравното осигуряване и за осигуряване на качество на лечението и достъп до медицинска помощ. Допълнителни разходи са предвидени и в подкрепа на приетата от Министерския съвет Концепция за развитие на системата за спешна медицинска помощ в Република България 2014-2020 г.\r\nАктуализираната средносрочна бюджетна прогноза за периода 2018-2020 г. предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година.\r\nОсигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд „Пенсии” на ДОО с един процентен пункт. За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година – 560 лв.; за 2020 година – 610 лв., като отпада скалата за определяне на диференцирани минимални осигурителни доходи, съобразно облагаемия доход. Промяната в механизма ще доведе до облекчаване на администрирането на този вид доходи както за НАП, така и за задължените лица. От началото на 2018 година се предвижда и увеличение на минималния месечен размер на осигурителния доход за регистрираните земеделски стопани и тютюнопроизводители от 300 лв. на 480 лева. \r\nПо отношение на пенсионната политика в периода 2018-2020 г. продължава увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете през 2020 година. Минималната възраст за пенсиониране на работещите в сектор „Сигурност” продължава да се увеличава с по 2 месеца до достигане на 53 години и 6 месеца през 2020 година.\r\nПрез планирания период са разчетени средства за реализиране на основната част от големи проекти по Оперативна програма „Транспорт и транспортна инфраструктура” 2014-2020 г. като лот 3.1 и лот 3.3 от автомагистрала „Струма“, рехабилитация на железопътната инфраструктура и разширение на метрото в София. Оперативна програма „Региони в растеж” също се характеризира със сериозен размер на разходи за инфраструктура.\r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Към края на първото полугодие на 2017 г. номиналният размер на държавния дълг намалява до 25 199,3 млн. лв. в сравнение с нивото от 25 751,1 млн. лв., отчетено в края на 2016 година, а към края на деветмесечието на 2017 г. номиналният размер на държавния дълг възлиза вече на 23,5 млрд. лв., като въз основа на очакваното изпълнение на дълговите параметри към края на бюджетната година се предвижда до достигне ниво от 23,6 млрд. лв. или под прага на предвиденото в Закона за държавния бюджет за 2017 г. дългово ограничение от 23,9 млрд. лева.\r\nПрез 2018 г. се планира поемането на нов вътрешен държавен дълг под формата на ДЦК в размер до 1 млрд. лв. за частично покриване на предстоящите погашения по дълга на обща стойност от 1,6 млрд. лв., в т.ч. 1,2 млрд. лв. падежи на държавни ценни книжа на вътрешния пазар и 0,4 млрд. лв. погашения по външни държавни заеми. Останалата част от 0,6 млрд. лв. ще бъде покрита със средства, спестени от осигуреното финансиране на планирания дефицит за 2017 г. поради очакванията за балансирано бюджетно салдо към края на годината. Реализирането на отрицателно нетно дългово финансиране се очаква да доведе до намаление на държавния дълг до 23,5 млрд. лв. към края на 2018 г. или 22,3% от прогнозното ниво на БВП. \r\nПри намаляващо съотношение на държавния дълг към прогнозния БВП през тригодишния период се очаква към края на 2020 г. дългът да възлезе на 23,8 млрд. лв. или 20% от БВП, което се обуславя от подобрената бюджетна позиция на страната.", "date": "2017.10.30", "title": "Правителството одобри проекта на Закон за държавния бюджет на Република България за 2018 година"}
{"url": "http://www.focus-news.net/news/2017/10/30/2452074/blagoevgrad-sadebnata-palata-v-grada-e-evakuirana-zaradi-signal-za-bomba.html", "text": "Съдебната палата в Благоевград е евакуирана заради сигнал за бомба. Това съобщи за Радио „Фокус“ – Пирин Йорданка Шаркова, говорител на Областна дирекция на МВР – Благоевград. Сигналът за инцидента е подаден около 13.30 часа на телефон 112. „Към момента колегите работят по инцидента“, каза още Шаркова. Тя добави, че всички граждани и служители са изведени максимално бързо от сградата, а районът около нея е отцепен.\r\nЛивия НИНОВА", "date": "2017.10.30", "title": "Благоевград: Съдебната палата в града е евакуирана заради сигнал за бомба"}
{"url": "http://www.focus-news.net/news/2017/10/30/2452075/ria-novosti-parlamentat-na-kataluniya-prizna-reshenieto-na-ispanskite-vlasti-za-razpuskaneto-mu.html", "text": "Парламентът в Барселона призна решението на централното правителство в Мадрид за разпускането му, след като Каталуния обяви едностранно независимост, заявиха за РИА Новости от пресслужбата на законодателния орган.\r\nЗаседанието, насрочено за вторник, е отменено. Работата на регионалния парламент в Барселона ще бъде възобновена след провеждането на предсрочни избори.\r\nВ сутрешните часове на понеделник председателят на парламента Карме Форкандел, една от най-отявлените привърженици на независимостта, се появи на работното си място. Тя ще запази своята длъжност до провеждането на изборите на 21 декември тази година.Тереза Герова", "date": "2017.10.30", "title": "РИА Новости: Парламентът на Каталуния призна решението на испанските власти за разпускането му"}
{"url": "http://www.focus-news.net/news/2017/10/30/2452076/do-3-noemvri-nad-110-postradali-ot-poroite-v-oblast-burgas-shte-poluchat-ednokratna-pomosht-ot-325-lv.html", "text": "До 3 ноември над 110 пострадали от пороите в област Бургас ще получат еднократна помощ от 325 лв. Това съобщиха от пресцентъра на Министерство на труда и социалната политика. С извънреден труд в почивните дни социалните работници от дирекциите „Социално подпомагане“ в Айтос и Бургас обработиха първите 86 от общо 112 приети досега заявления за подпомагане с еднократна помощ на пострадалите от наводненията в Бургаска област. Нуждаещите са от селата Равнец, Братово и квартал Горно Езерово в община Бургас и селата Полски извор, Ливада, Черни връх, Тръстиково и Трояново в община Камено. В тези населени места продължава извършването на социални анкети и обработването на заявленията. Еднократната финансова помощ в размер до 325 лв. ще бъде отпусната в спешен порядък - до края на тази седмица, на всички пострадали, за които има необходимост от покриване на инцидентно възникнали нужди и щети по реда на Правилника за прилагане на Закона за социално подпомагане.\r\nПомощта се отпуска на лица и семейства по настоящ адрес, на който се извършва и социалната анкета. При прецизиране на възможността за подпомагане с еднократна социална помощ се имат предвид и разпоредбите на Закона за защита при бедствия и Правилника за организацията и дейността на междуведомствената комисия за възстановяване и подпомагане към Министерски съвет. Според тези разпоредби право на помощ имат собствениците на законно построени и единствени жилища или лицата, които имат учредено вещно право на ползване на тези жилища. За едно и също жилище не може да бъде отпускана повече от една възстановителна помощ.", "date": "2017.10.30", "title": "До 3 ноември над 110 пострадали от пороите в област Бургас ще получат еднократна помощ от 325 лв."}
{"url": "http://www.focus-news.net/news/2017/10/30/2452077/blagoevgrad-za-deveta-poredna-godina-v-grada-vrachvat-nagradi-za-magistrati-dzhovani-falkone.html", "text": "За девета поредна година на официална церемония в Благоевград  ще бъдат връчени наградите за прокурори и полицаи „Джовани Фалконе“. Събитието ще се проведе на 31 октомври (вторник) от 11:00 часа в зала „22 септември“. Началото ще бъде  поставено от  емблемата на Пиринския край - Ансамбъл „Пирин“. Това съобщиха от пресцентъра на Община Благоевград.\r\nЗа наградите, в Благоевград, специално ще пристигнат Н.Пр.  Стефано Балди,  посланик на Италия, Никола Гратери – италиански магистрат, посланикът на Румъния Йон Гъля  и  консулът на Румъния, министри, шефове и представители на ГДБОП, Специализираната прокуратура, прокурори и съдии от цялата страна. \r\nОбщо  50 полицаи  и прокурори ще получат наградата, която носи името на италианския магистрат „Джовани Фалконе“. \r\nЦелта на конкурса е да бъдат подпомогнати усилията на магистратите  и полицаите, които с риск за живота си защитават обществените интереси и авторитета на професията си, както и да се съдейства за намаляването на криминални прояви.\r\nДжовани Фалконе  е италиански прокурор и известен борец срещу мафията в Сицилия. След дълга и забележителна кариера е  убит от сицилианската мафия, заедно с жена му и 3 техни телохранители, на магистралата край град Капачи през 1992 г.", "date": "2017.10.30", "title": "Благоевград: За девета поредна година  в града връчват награди за магистрати „Джовани Фалконе“"}
{"url": "http://www.focus-news.net/news/2017/10/30/2452078/milcho-tsokov-direktsiya-byuro-po-truda-vidin-1596-e-ravnishteto-na-bezrabotitsa-v-oblastta-prez-septemvri.html", "text": "15,96%  е равнището на безработица във Видинска област през септември, каза на пресконференция Милчо Цоков, директор на Дирекция „Бюро по труда“ във Видин, предаде репортер на Радио „Фокус“ – Видин. Той посочи, че нивото на безработица в страната за същия период е 6,5%.  \r\n„Равнището на безработица, отчитано от трите дирекции, които са на територията на областта, е различно. В дирекцията във Видин отчитаме 10,91% безработица, като само за Община Видин тя е 9,70%. Бюрото по труда в Кула отчита 21,40% безработица, а в Белоградчик тя е 36,63%“, обясни Милчо Цоков. 6038 са безработните лица в областта. 367 са младежите до 29 годишна възраст, регистрирани като безработни, в сравнение с предходния месец броят им се е увеличил с 22 лица. Продължително безработните с над 1 година поддържана регистрация са 1606, като при тях има намаление с 96 души. Постъпилите на работа в района на Дирекция „Бюро по труда“ – Видин са 295, съотношението между предлагането на работна сила през септември е 5:1, т. е. - за едно свободно работно място се конкурират 5 регистрирани безработни лица. За предходния месец това съотношение е било 6:1.\r\nАнна ЛОЗАНОВА", "date": "2017.10.30", "title": "Милчо Цоков, Дирекция „Бюро по труда“ – Видин: 15,96%  е равнището на безработица в областта през септември"}
{"url": "http://www.focus-news.net/news/2017/10/30/2452079/d-r-andrey-kehayov-sdruzhenie-balgarski-lekar-ako-motiv-za-podadenata-ostavka-na-zdravniya-ministar-prof-nikolay-petrov-e-nenakarnyavane-na-imeto-mu-tova-mu-pravi-chest.html", "text": "Чест прави на министъра на здравеопазването проф. Николай Петров, че подава оставка, ако мотивът е ненакърняване на името му. Това коментира за Радио „Фокус“ д-р Андрей Кехайов, председател на Сдружение „Български лекар“ и президент на Югоизточноевропейски медицински форум относно подадената по-рано днес оставка на здравния министър и приемането ѝ от премиера Бойко Борисов. Д-р Кехайов подчерта, че и обществото, и лекарската гилдия очакват партията, която е издигнала проф. Петров, да се произнесе. “Що се отнася до фактите, които се изнесоха в публичното пространство, трябва да бъдем безкомпромисни за всичко, което се случи в обществото. Така или иначе медиите изнесоха информация, която аз в детайли не бих могъл да коментирам, нито е от моята компетенция\", заяви д-р Кехайов. По думите му се очаква компетентните органи да се произнесат. \"Тези процеси не бива да бъдат прикривани, но аз не съм този, който ще бъде съдник или да каже положителни или отрицателни неща за министър Петров“, обясни той. Д-р Андрей Кехайов каза още, че здравната система има изключителни проблеми, които са натрупвани във времето и че кризата в здравеопазването трябва да бъде овладяна.", "date": "2017.10.30", "title": "Д-р Андрей Кехайов, Сдружение „Български лекар“: Ако мотив за подадената оставка на здравния министър проф. Николай Петров е ненакърняване на името му, това му прави чест"}
{"url": "http://www.focus-news.net/news/2017/10/30/2452080/1-mln-lv-za-avariyno-vazstanovitelna-deynost-sa-otpusnati-ot-pravitelstvoto-na-obshtinite-burgas-i-kameno.html", "text": "Двете общини, пострадали най-тежко от пороите на 25 октомври т. г., получават 1 млн. лв. от правителството за преодоляване на последиците от бедствието. Това съобщиха от правителствената информационна служба. \r\nНа община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. По този начин ще се подпомогне възстановяването на нормалния ритъм на живот в засегнатите територии.\r\nСумата ще бъде осигурена от резерва за непредвидени и неотложни разходи по Закона за държавния бюджет.", "date": "2017.10.30", "title": "1 млн. лв. за аварийно-възстановителна дейност са отпуснати от правителството на общините Бургас и Камено"}
{"url": "http://www.focus-news.net/news/2017/10/30/2452081/veliko-tarnovo-ritual-po-imenuvane-na-dete-se-provede-v-obshtina-svishtov-poveche-ot-desetiletie-praznichniyat-ritual-ne-e-predstavlyaval-interes-za-grazhdanite.html", "text": "Ритуал по именуване на дете се проведе в община Свищов, съобщиха от пресцентъра на Общината. На 28 октомври служителката на Общинско предприятие „Обреди – Свищов“ Йовка Трифонова извърши с особено удоволствие ритуал по именуване на малката Никол Детелинова Стойчева. Този вид празничен ритуал – израз на националната принадлежност на всички българчета към своята родина, не е извършван повече от десетилетие в община Свищов. Решението на семейство Стойчеви да изберат този ритуал за своя семеен празник е повод да се надяваме, че с допълнителната тържественост, която допринася, ще събуди отново интерес сред младите родители в Свищов.\r\nРодителите на едногодишната Никол споделиха, че желанието да отбележат по този начин първия рожден ден на своето дете е провокиран от факта, че преди девет години са избрали така да протече празникът и на първородната им дъщеря Ниа. Тогава ритуалът е извършен в друг град и хубавите спомени от тържествения ден ги кара да направят това и за втората им рожба. Майката на Никол – Славина Стойчева сподели, че празничният изнесен ритуал, организиран от Общинско предприятие „Обреди – Свищов“, е донесъл особена тържественост на събитието, а прочувствените думи на служителката извършваща ритуала са развълнували всички присъстващи. „Това е един подарък към нашето дете, с който по специален начин отбелязваме нейния първи рожден ден.“ – каза развълнуваната майка. Славина Стойчева благодари за поздравителния адрес от името на кмета Генчо Генчев, за медальона, на който е изобразен гербът на Свищов, за трикольорната лента – символ на прегръдката на майка България и за албума за снимки, в който ще съхранят прекрасните спомени от празничния ден.", "date": "2017.10.30", "title": "Велико Търново: Ритуал по именуване на дете се проведе в Община Свищов, повече от десетилетие празничният ритуал не е представлявал интерес за гражданите"}
{"url": "http://www.focus-news.net/news/2017/10/30/2452082/accent-tv-sled-provokativno-izyavlenie-na-trayan-basesku-igor-dodon-obeshta-da-zabrani-sas-zakon-yunionizma-v-moldova.html", "text": "Почетният председател на партията „Национално единство“ Траян Бъсеску публикува изявление, в което заявява, че „румънският народ вече не може да живее отделно, което се е случило по вина на Сталин и Хитлер, разкъсали страната с Пакта Рибентроп-Молотов“, предава телевизионният канал Accent TV.\r\n„Днес бях в Кишинев, за да участвам в създаването на младежкото крило на партията „Национално единство\", чийто почетен председател съм аз. В политиката на новата партия има желание за привличане на млади хора от Република Молдова, с помощта на които може да се постигне обединението на Молдова и Румъния\", пише Бъсеску в социалните мрежи.\r\nВ тази връзка президентът на Молдова Игор Додон многократно отбелязва, че подобни изявления на политици и техните поддръжници са недопустими. Според държавния глава след парламентарните избори през 2018 г. юнионизмът в Молдова, както и неговата пропаганда, ще бъдат забранени със закон.\r\nИгор Додон също така отбеляза, че Траян Бъсеску няма да получи гражданството на Република Молдова. А това означава, че като гражданин на чужда страна той няма право да се намесва във вътрешните работи на Молдова.Тереза Герова", "date": "2017.10.30", "title": "Аccent TV: След провокативно изявление на Траян Бъсеску: Игор Додон обеща да забрани със закон юнионизма в Молдова"}
{"url": "http://www.focus-news.net/news/2017/10/30/2452083/silistra-vazstanoveno-e-dvizhenieto-po-pat-iii-216-sitovo-dulovo-v-grad-dulovo.html", "text": "Възстановено е движението по път III-216 Ситово – Дулово, в град Дулово. Това съобщиха от пресцентъра на Агенция \"Пътна инфраструктура\".", "date": "2017.10.30", "title": "Силистра: Възстановено е движението по път III-216 Ситово – Дулово, в град Дулово"}
{"url": "http://www.focus-news.net/news/2017/10/30/2452084/afp-izraelskite-voenni-sa-vzrivili-tunel-prostirasht-se-na-negova-teritoriya-ot-ivitsata-gaza.html", "text": "Израелската армия заяви, че е взривен тунел, който се простира от Ивицата Газа до територията на страната - рядък случай на подобен инцидент след последната война от 2014 г., предава AFP.\r\nАрмията на Израел „неутрализира терористичен тунел, водещ в южната част на Израел от околността на Хан Юнис\", заяви говорител на военните пред журналисти.\r\n„Тунелът беше взривен от Израел, близо до оградата за сигурност. Действията на (израелската армия) са в светлината на това тежко и неприемливо нарушение на израелския суверенитет\", допълни говорителят. .Тереза Герова", "date": "2017.10.30", "title": "AFP: Израелските военни са взривили тунел, простиращ се на негова територия от Ивицата Газа"}
{"url": "http://www.focus-news.net/news/2017/10/30/2452085/evrodeputatat-emil-radev-dari-knigi-na-varnenskata-biblioteka-v-navecherieto-na-denya-na-narodnite-buditeli.html", "text": "Евродепутатът от ГЕРБ/ЕНП и посланик на библиотеките в Европейския парламент Емил Радев подари книги на Регионалната библиотека „Пенчо Славейков” във Варна. Жестът му по повод 1 ноември – Деня на народните будители, се утвърди като традиция, чрез която вече пета поредна година той допринася за обогатяване на библиотечния фонд. Това съобщиха от пресцентъра на ПП ГЕРБ – Варна.\r\nЗаедно с народния представител от ПП ГЕРБ и дългогодишен директор на библиотеката Емилия Милкова и председателя на Общинския съвет Тодор Балабанов евродепутатът бе гост на събитието, с което в навечерието на празника беше открита експозиция, вдъхновена от богатото ни книжовно наследство. Изложбата връща читателите назад във времето, за да разкаже да Седмицата на българската книга през 1932 г., когато варненската общественост е приканена да се запознае с 450 тома интересни книги и списания от библиотечни фондове и от лични библиотеки, които са били пример за развитието на българското „книгопечатно и книгоукрасително” изкуство. 85 години по-късно част от любопитната експозиция отново е представена във варненската библиотека, съхранявайки българския дух.\r\n„Библиотеките пазят паметта на човечеството. Радвам се, че в 21 век варненската библиотека изпълнява тази мисия не само съхранявайки класическите книжни издания, а и поддържайки богат дигитален архив, който е показателен за постигнатия напредък”, коментира Емил Радев. Той поздрави екипа на библиотеката и му пожела да работи все така отговорно и всеотдайно за разпространение на знанието. „Опазването на книжовното наследство е патриотично дело, което заслужава нашата подкрепа”, категоричен бе Радев и предаде на директора на Регионалната библиотека „Пенчо Славейков” Радка Калчева своето дарение от книги. То включва детска и документална литература. Голям интерес предизвикаха и дарените луксозни издания – Атлас на българските земи в европейската картографска традиция (III – XIX в.) и книгата „Българско архитектурно наследство”. „Вие сте съвременните будители. Пожелавам Ви един ден и новата сграда на варненската библиотека да бъде част от забележителната архитектура на страната ни”, заяви евродепутатът в обръщението си към библиотекарите.\r\nКъм пожеланията много скоро да стане факт проектът за нова сграда на варненската библиотека се присъедини и председателят на Общинския съвет Тодор Балабанов. Той получи от екипа на РБ „Пенчо Славейков” специален подарък – екземпляр от брой 292-293 на „Варненски общински вестник” от 1932 г., в който е представена изложбата на Варненската градска общинска библиотека и чрез коментарите на творци и общественици се изтъква нейната роля и необходимостта градът да има свой храм на книгите.\r\n„Професията на библиотекарите е изключително благородна. Неслучайно те са били наричани братовчедите на фараона, защото са били носители на мъдростта. В библиотеките се съхранява националната памет. Нека в навечерието на 1 ноември си пожелаем да има повече грамотни хора, които да обичат книгата и четенето”, пожела на свой ред Емилия Милкова и поздрави колегите си по повод предстоящия светъл празник.", "date": "2017.10.30", "title": "Евродепутатът Емил Радев дари книги на варненската библиотека в навечерието на Деня на народните будители"}
{"url": "http://www.focus-news.net/news/2017/10/30/2452086/zam-ministar-atanaska-nikolova-otkri-vav-varna-konferentsiyata-za-mezhdunarodniya-den-na-cherno-more.html", "text": "Зам.-министърът на околната среда и водите Атанаска Николова откри във Варна международната конференция „Перспективи за стратегическо развитие на Черноморския регион“ и приветства участниците и гостите. Това съобщиха от пресцентъра на Министерство на околната среда и водите. „Този ден е още един повод да си дадем сметка, че опазването и възстановяването на морската околна среда не са само въпрос на морален дълг пред настоящото и бъдещите поколения. В духа и на модерната концепция за синя икономика, ние трябва да осъзнаем, че поддържането на добро състояние на морската околна среда представлява значим потенциал за заетост и устойчив икономически растеж, за обществен просперитет и благосъстояние“, каза зам.-министърът. \r\nПрисъстващите бяха поздравени от председателя на Парламентарната комисия по околна среда и води в 44-то НС Ивелина Василева, зам.-министъра на транспорта, информационните технологии и съобщенията Ангел Попов, зам.-министъра на туризма Ирена Георгиева и Лъчезар Борисов, зам.-министър на икономиката. \r\nЕвропейският комисар по околна среда, морски въпроси и рибарство Кармену Вела приветства участниците в специално видеопослание. „Усилията на всички трябва да бъдат насочени към преодоляване на предизвикателствата, които поставят проблемите в околната среда. Бъдещото европредседателство на България е чудесна възможност страната да подкрепи ключови приоритети и политики в опазването на природата“, посочи еврокомисарят. Матеи Криста, първи секретар в посолството на Румъния у нас прочете изказване от името на министъра на водите и горите на Румъния. \r\nВ презентацията си зам.-министър Николова обяви, че националните приоритети за постигане на  стратегическо развитие на Черноморския район са обвързани в комплекс от дейности, което изисква взаимодействие и синхрон между публичните институции, научните организации и образователните институции, социалните партньори и бизнеса. „Убедена съм, че дискусиите от днешния форум ще са стъпка към разгръщането на потенциала и перспективите на района“, посочи зам.-министър Николова. \r\nВ конференцията участваха представители на областни администрации и кметове на Черноморски общини, експерти от ресорни министерства, научни институти, неправителствени организации и от бизнеса. \r\nУчастниците във форума посетиха ремонтирания български океанографски кораб „Академик“,  извършващ мониторинга на морските води, а за ремонта му бяха отпуснати целеви средства от държавата. В рамките на деня на Черно море беше открита и новата сграда на Басейнова дирекция „Черноморски район“.", "date": "2017.10.30", "title": "Зам.-министър Атанаска Николова откри във Варна конференцията за Международния ден на Черно море"}
{"url": "http://www.focus-news.net/news/2017/10/30/2452087/s-promeni-v-zakona-za-bezopasno-izpolzvane-na-yadrenata-energiya-se-vavezhdat-razporedbi-na-direktiva-201359evratom.html", "text": "Правителството одобри проект на промени в Закона за безопасно използване на ядрената енергия. Това съобщиха от правителствената информационна служба. Чрез тях се въвеждат част от разпоредбите на Директива 2013/59/Евратом за определяне на основни норми на безопасност за защита срещу опасностите, произтичащи от излагане на йонизиращо лъчение.\r\nДирективата установява степенуван подход за регулаторен контрол като въвежда уведомителен, регистрационен и лицензионен режим при ситуации на планирано облъчване и определя изискванията и критериите за прилагането на тези режими. Въвеждането на регистрационен и уведомителен режим за определени дейности по използването на ядрената енергия и йонизиращите лъчения (допълнително към съществуващия лицензионен режим) ще доведе до значително ограничаване на административното регулиране и оптимизиране на административния контрол върху стопански дейности.\r\nЗаконодателните промени съответстват напълно на Закона за ограничаване на административното регулиране и административния контрол върху стопанската дейност. Те ще има положителен ефект за всички заинтересовани лица, чиито дейности са свързани с използването на ядрената енергия и йонизиращите лъчения.", "date": "2017.10.30", "title": "С промени в Закона за безопасно използване на ядрената енергия се въвеждат разпоредби на Директива 2013/59/Евратом"}
{"url": "http://www.focus-news.net/news/2017/10/30/2452088/umbalsm-n-i-pirogov-meditsinskata-sestra-koyato-beshe-prebita-ot-patsient-veche-e-operirana.html", "text": "Медицинската сестра, която беше пребита от пациент, вече е оперирана. Това съобщиха от пресцентъра на УМБАЛСМ \"Н. И. \"Пирогов\". Реконструкцията на яблъчната кост и носа ѝ беше извършена лично от завеждащия Отделението по личево-челюстна хирургия д-р Константин Димов. \"Интервенцията продължи близо 1.30 минути, успешна е и пациентката се възстановява нормално\", съобщи д-р Константин Димов.", "date": "2017.10.30", "title": "УМБАЛСМ \"Н. И. \"Пирогов\": Медицинската сестра, която беше пребита от пациент, вече е оперирана"}
{"url": "http://www.focus-news.net/news/2017/10/30/2452089/ministar-nikolay-nankov-prez-sledvashtata-godina-shte-podobrim-uchebnata-baza-v-416-uchebni-zavedeniya-v-tsyalata-strana.html", "text": "През следващата година ще подобрим учебната база в 416 учебни заведения в цялата страна. Това каза министърът на регионалното развитие и благоустройството Николай Нанков по време на пресконференция, на която бяха представени дейностите на приоритетна ос 3 „Регионална образователна инфраструктура“ по Оперативна програма „Региони в растеж“, предаде репортер на Агенция „Фокус“. Той уточни, че на 102 учебни от тях бенефициент е Министерството на образованието, а на 42 – отделни общини.\r\n„В рамките на следващата година ще реализираме проекти за подобряване на базата на тези учебни заведения с огромен ресурс, който надвишава с 30% предвидения през предишния програмен период. Акцентирали сме не само върху предучилищното, но и върху основното образование“, каза още той.\r\nПо думите му 624 млн. лева са разпределени в 72 общини и в 3 министерства – Министерството на образованието и науката, Министерството на младежта и спорта и Министерството на културата. „Сметката показва, че за всяко от децата, които посещава тези заведения, се падат по 2464 лв.“, обясни той.\r\nНанков уточни, че основната цел на програмата е подкрепа на образованието и създаване на по-здравословна учебна среда. „Призовавам към пълна мобилизация на бенефициентите, за да може скоро да имаме висококачествени и ефективни проекти. Монтажните дейности ще стартират още в началото на следващата година“, каза той.\r\nЦветилена СИМЕОНОВА", "date": "2017.10.30", "title": "Министър Николай Нанков: През следващата година ще подобрим учебната база в 416 учебни заведения в цялата страна"}
{"url": "http://www.focus-news.net/news/2017/10/30/2452090/prezidentat-na-shveytsariya-doris-loythard-shte-bade-na-ofitsialno-poseshtenie-v-balgariya.html", "text": "По покана на държавния глава Румен Радев, федералният президент на Конфедерация Швейцария Дорис Лойтхард ще бъде на официално посещение в България на 2 ноември. Това съобщиха от прессекретариата на държавния глава.\r\nПерспективите за последващо задълбочаване на двустранните отношения между България и Швейцария, насърчаването на двустранния икономически обмен и взаимните инвестиции, сътрудничеството в областта на науката, културата и образованието, се очаква да бъдат сред темите на разговора на двамата президенти. \r\nЦеремонията по официалното посрещане на президента Дорис Лойтхард на площад „Св. Александър Невски“ ще започне от 10.30 часа. Президентът на Швейцария ще поднесе венец пред паметника на Незнайния войн. \r\nВ 10.55 часа двамата президенти ще проведат среща „на четири очи“ на „Дондуков“ 2, след което от 11.10 часа ще започнат пленарните разговори на официалните делегации на България и Швейцария. \r\nВ Гербовата зала Румен Радев и Дорис Лойтхард ще дадат пресконференция за медиите от 12.05 часа. \r\nПрезидентът Лойтхард ще участва в церемонията по официално закриване на Форума за дуално образование по проект „Швейцарска подкрепа за въвеждане принципите на дуалното обучение в българската образователна система”, който ще се проведе от 15.00 часа в столичния София хотел Балкан. \r\nОт 16.00 часа държавните глави на България и Швейцария ще дадат началото на публична дискусия на тема „Европа – по пътя на дигиталното бъдеще“ в Аулата на Софийския университет „Св. Климент Охридски“. \r\nВ рамките на официалното си посещение в България, президентът Дорис Лойтхард ще проведе среща и с министър-председателя Бойко Борисов.", "date": "2017.10.30", "title": "Президентът на Швейцария Дорис Лойтхард ще бъде на официално  посещение в България"}
{"url": "http://www.focus-news.net/news/2017/10/30/2452091/bdzh-patnicheski-prevozi-eood-ima-yasna-viziya-za-obuchavane-na-kadri-v-stranata.html", "text": "В град Мездра се проведе работна среща по инициатива на ръководството на „БДЖ – Пътнически превози” ЕООД с председателя на Общинския съвет, представители на Регионалното управление на образованието (РУО) – Враца и на бюрото по труда – Мездра. На срещата бяха обсъдени възможностите за разкриване на паралелки с професионално обучение, свързани с железопътния транспорт. Това съобщиха от пресцентъра на „Холдинг Български държавни железници“ ЕАД.\r\nПредложението за разкриване на професионални паралелки в училищата е по инициатива на националния железопътен превозвач, като такова предложение от страна на работодател постъпва за първи път в област Враца по данни на представителите от РУО.\r\nГрад Мездра е основен железопътен център за Северна България и в тази връзка „БДЖ – Пътнически превози” ЕООД предлага да се реализира бъдещо сътрудничество с професионални гимназии. Идеята е след придобиването на квалификация да бъде предоставена възможност за намиране на свободни работни места в сферата на железопътния транспорт на бъдещи специалисти в областта.\r\nПоради факта, че през последните години се наблюдават нарастващи тенденции на недостиг на експлоатационен персонал за обслужване на влаковете, маневрената и билетната дейност, екипът на БДЖ предлага конкретни идеи за разкриване на паралелки за обучаване на професионалисти в сферата на железопътния транспорт. Дружеството предлага още и стипендиантски програми, възможности за преквалификация след дипломирането, обучение на кандидати за висококвалифицирани позиции и продължаващо обучение във Висшето транспортно училище „Тодор Каблешков”.\r\nОсигуряването на качествено обучение на своите служители и създаването на бъдещи професионални кадри в железопътния транспорт е една от приоритетните задачи на ръководството на „БДЖ – Пътнически превози” ЕООД.", "date": "2017.10.30", "title": "“БДЖ – Пътнически превози” ЕООД има ясна визия за обучаване на кадри в страната"}
{"url": "http://www.focus-news.net/news/2017/10/30/2452092/kyustendil-namalyava-broyat-na-patnite-proizshestviya-v-oblastta.html", "text": "Намалява броят на пътните произшествия в Кюстендилска област. Това съобщи пред журналисти началникът на сектор „Пътна полиция” към Областна дирекция на МВР – Кюстендил Радослав Боюклийски, предаде репортер на Радио „Фокус” – Кюстендил. Забелязва се намаление на пътните инциденти в региона с около 70, а убитите при катастрофи са по-малко с двама души. За периода от 1 ноември 2016 година до 28 февруари 2017 година в областта са регистрирани 153 катастрофи, 25 от тях са тежки, с 4 убити и с 29 ранени. \r\nНа територията на Районно управление – Кюстендил са констатирани 59 пътни произшествия, от тях 15 са тежки, с 2 убити и 17 ранени. 78 са катастрофите на територията на Районно управление – Дупница. От тях 6 са тежки, убитите са двама души, а ранените са 8. В Бобов дол произшествията са 10, тежките са 2, а ранените са двама души. В Районно управление – Рила са констатирани 6 катастрофи, две от тях са тежки, с двама ранени. \r\nНай-много катастрофи са възникнали през месеците ноември и декември, а най-тежък е бил месец януари, когато са убити трима души и са ранени шестима. Часовете с най-много пътни произшествия са от 08.00 ч. до 22.00 часа. „Това е интервалът, когато има най-голям трафик и са станали най-много произшествия. Регистрирани са 119 пътни произшествия с трима убити и с 18 ранени”, каза Радослав Боюклийски. Най-честата причина за катастрофите са нарушения, извършени от водачите на превозни средства.\r\nВенцеслав ИЛЧЕВ", "date": "2017.10.30", "title": "Кюстендил: Намалява броят на пътните произшествия в областта"}
{"url": "http://www.focus-news.net/news/2017/10/30/2452093/po-initsiativa-na-narodniya-predstavitel-ivaylo-konstantinov-shte-se-provede-sreshta-diskusiya-otnosno-zakonovite-promeni-v-transportniya-bransh.html", "text": "Народният представител от ГЕРБ-Кюстендил Ивайло Константинов организира среща-дискусия относно нормативната рамка и актуалните законови промени, свързани с транспортния бранш и автобусните превозвачи. Събитието ще се състои на 31 октомври (вторник) от 15:00 часа в залата на Централна автогара – София. Това съобщиха от пресцентъра на ПП ГЕРБ.\r\nПо време на срещата ще бъде даден акцент върху актуалните промени в Закона за автобусните превозвачи. Ще бъде обсъдено и създаването на браншова камара в транспорта. На дискусията ще присъстват представители на Управителния и на Контролния съвет на Националното сдружение на автобусните превозвачи. \r\nПо инициатива на Ивайло Константинов, който е член на парламентарната Комисия по транспорт, информационни технологии и съобщения, присъстващите на срещата ще имат възможност да обсъдят актуалните проблеми, стоящи пред бранша и възможните решения.", "date": "2017.10.30", "title": "По инициатива на народния представител Ивайло Константинов ще се проведе среща-дискусия относно законовите промени в транспортния бранш"}
{"url": "http://www.focus-news.net/news/2017/10/30/2452094/meta-makedoniya-reformatorite-vav-vmro-dpmne-poiskaha-organiziraneto-na-nov-partien-kongres.html", "text": "В рамките на пресконференция в Скопие реформаторите във ВМРО-ДПМНЕ заявиха, че отговорността за поражението на изборите за местна власт в Македония е на Никола Груевски и на малък брой хора около него, и поискаха организирането на нов партиен конгрес, предава META.\r\nСпоред Петър Богойески Никола Груевски трябва да поеме отговорността за времето, изгубено в натиск, етикетиране и разделение на партията. Реформаторите се оплакаха от изгубеното доверие на гражданите и заявиха, че единственото решение е сега чрез „здравословна“ и демократична дискусия в партията да се открият причините за това.\r\n„Време е да действаме достойно, да се изправим пред реалността, да предприемем действия и мерки, за да върнем доверието на гражданите“, подчерта Богойески.\r\nВ името на инициаторите за вътрешно реформиране на партията, той поиска всички общински и месни комитети на партията да се демонстрират готовност за „здравословна“ дискусия и незабавно да спрат всички заплахи за изключване, отправяни към членовете, които не са съгласни с ръководството.\r\n„Господин Груевски, бъдещето е в обединението, а не в разделение“, заяви Богойески, обявявайки, че в централата на партията ще внесат искане незабавно да започне процедурата за формиране на комисия, която да организира следващия конгрес на ВМРО-ДПМНЕ.Тереза Герова", "date": "2017.10.30", "title": "МЕТА (Македония): Реформаторите във ВМРО-ДПМНЕ поискаха организирането на нов партиен конгрес"}
{"url": "http://www.focus-news.net/news/2017/10/30/2452095/obshtoto-sabranie-na-sgs-ne-prie-predlozhenieto-sadiya-genika-mihaylova-da-bade-predlozhena-na-sadiyskata-kolegiya-na-vss-za-administrativen-rakovoditel-na-sgs.html", "text": "Общото събрание на Софийски градски съд не прие предложението на съдии от СГС, съдия Геника Михайлова да бъде предложена на Съдийската колегия на ВСС за административен ръководител на СГС. Това съобщиха от пресцентъра на СГС.\r\nКандидатурата на съдия Михайлова бе издигната от трима съдии, които се мотивираха, че тя е диалогичен човек, който си отстоява мнението и има силно чувство за справедливост. За съдия Михайлова гласуваха 29 съдии, 11 бяха против, а 30 се въздържаха. На Общото събрание бяха издигнати и кандидатурите на съдия Десислава Попколева и съдия Владимир Вълков, но те не дадоха съгласие.", "date": "2017.10.30", "title": "Общото събрание на СГС не прие предложението съдия Геника Михайлова да бъде предложена на Съдийската колегия на ВСС за административен ръководител на СГС"}
{"url": "http://www.focus-news.net/news/2017/10/30/2452096/reformatorite-vav-vmro-dpmne-gospodin-gruevski-badete-mazh-i-poemete-otgovornostta-podayte-ostavka.html", "text": "В рамките на пресконференция в Скопие реформаторите във ВМРО-ДПМНЕ заявиха, че отговорността за поражението на изборите за местна власт в Македония е на Никола Груевски и призоваха за оставката му, съобщава скопското електронно издание МКД.\r\n„Господин Груевски, бъдете мъж и поемете отговорността, ние Ви молим незабавно да подадете неотменима оставка от поста на председател на ВМРО-ДПМНЕ\", заяви Петър Богойески.\r\nОт името на „реформаторите\" той призова всички членове и активисти да изберат между пътя на европейското бъдеще, който води до реформите, и пътя на миналото и разрухата, по който Груевски насочва партията.Тереза Герова", "date": "2017.10.30", "title": "Реформаторите във ВМРО-ДПМНЕ: Господин Груевски, бъдете мъж и поемете отговорността, подайте оставка"}
{"url": "http://www.focus-news.net/news/2017/10/30/2452097/ministar-krasimir-valchev-s-prioritet-za-modernizirane-na-uchebnite-bazi-sa-stroitelnite-tehnicheskite-i-zemedelskite-gimnazii-v-stranata.html", "text": "С приоритет за модернизиране на учебните бази са строителните, техническите и земеделските гимназии в страната. Това каза министърът на образованието и науката Красимир Вълчев по време на пресконференция, на която бяха представени дейностите на приоритетна ос 3 „Регионална образователна инфраструктура“ на Оперативна програма „Региони в растеж“, по която МОН е бенефициент по осем договора за безвъзмездна финансова помощ, предаде репортер на Агенция „Фокус“. \r\nТой обясни, че през предишния програмен период в списъка за подобряване на инфраструктурата е била включена само малка част от професионалните гимназии, но през настоящия МОН залага на политическия акцент, който е насочен към професионалното образование – т.е. към учебните заведения, където има по-голяма обществена възвращаемост.\r\n„Очакваме през следващото лято да се извършат ремонтните дейности, финансирани от МОН, в 102 учебни заведения в цялата страна. Става дума за близо 40% от професионалните гимназии, в които учат около 55% от българските ученици“, каза още Вълчев и уточни, че проектите обхващат училища от всички професионални направления и всички области. \r\n„Условно имаме разделение на 8 договора за взаимопомощ, на които общата стойност е над 112 млн. лева, като за всички региони на страната са предвидени почти еднакъв брой средства. Те са насочени към цялостното подобрение на образователната среда – т.е. цялостна промяна на облика на училището, а не само на отделни негови елементи“, каза още той.\r\nПо думите му над 60 млн. лева ще отидат за изграждане на учебни корпуси, над 15 млн. лева - за лаборатории, над 7 млн. лева - за ремонт на общежития, над 8 млн. лева - за доставка на специализирано оборудване, над 4 млн. лева - за строителство на нови физкултурни салони, над 4 млн. лева - за ремонтиране на съществуващите физкултурни салони, и над 4 млн. лева - за ремонтиране на спортни площадки. \r\n„Очакваме договорите за инженеринг да бъдат сключени през първата половина на следващата година и се надяваме строително-ремонтните дейности да обхванат ления период – май-септември 2018 г. Ще имаме множество образователни институции, които ще трябва да бъдат затворени по едно и също време, което ще наложи реорганизация. Още отсега обсъждаме как това да не доведе до прекъсване на учебния процес“, обясни министърът.\r\nЦветилена СИМЕОНОВА", "date": "2017.10.30", "title": "Министър Красимир Вълчев: С приоритет за модернизиране на учебните бази са строителните, техническите и земеделските гимназии в страната"}
{"url": "http://www.focus-news.net/news/2017/10/30/2452098/afp-iztochnitsi-tvardyat-che-karles-puchdemon-e-v-bryuksel.html", "text": "Отстраненият от длъжност Карлес Пучдемон е на посещение в Брюксел в понеделник и не се  намира в Каталуния, както се мислеше по-рано. Това заяви за AFP източник от централното правителство в Мадрид.\r\nКаталунският лидер, който бе свален от власт в петък след едностранното обявяване на независимост на региона, „е в Брюксел“. По данни на местни медии, Пучдемон е придружаван от други бивши представители на властите в Барселона.Тереза Герова", "date": "2017.10.30", "title": "AFP: Източници твърдят, че Карлес Пучдемон е в Брюксел"}
{"url": "http://www.focus-news.net/news/2017/10/30/2452099/direktorite-na-uchilishtata-shte-opredelyat-vida-na-detskite-pomoshti-v-natura.html", "text": "Директорите на училищата и детските градини ще определят вида на месечните помощи за отглеждане на дете и еднократната помощ за първокласници, когато те се предоставят в натура. Това предвиждат одобрени от правителството промени в Правилника за прилагане на Закона за социално подпомагане, чрез които се правят изменения и в Правилника към Закона за семейни помощи за деца, съобщават от правителствената информационна служба.\r\nИзмененията са във връзка с изпълнението на Механизма за съвместна работа на институциите за предотвратяване на отпадането на децата от образователната система. Тяхната цел е да се регламентира по-добрата обвързаност между плащането на помощите и посещението на децата в училище, както и да се гарантира, че помощите ще бъдат съобразени с потребностите на децата и ще се ползват по предназначение.\r\nПомощите в натура за пълно или частично плащане на такси за детска ясла или градина, детска кухня или столово хранене ще се предоставят чрез заплащане на съответните такси или средства от съответните дирекции „Социално подпомагане“. Същият ред ще се регламентира и за помощите в натура за пълно или частично заплащане на участието на детето в организирани от училището/детската градина мероприятия (екскурзии, посещения на исторически, културни и други обекти, лагери и др.).\r\nС други текстове се прецизират разпоредби, регламентиращи сектора на социалните услуги. Урежда редът, начинът и методиката, по които доставчиците на социални услуги ще изготвят индивидуалната оценка на потребностите от подкрепа и индивидуален план за ползване на социални услуги, както и тяхното съдържание. Прецизира се отчитането на заетостта на социалната услуга, когато е делегирана от държавата дейност. Регламентира се съдържанието на информацията, която всеки доставчик следва да предостави на потенциалните потребители на социални услуги и на дирекции „Социално подпомагане“. Урежда се и възможността за удължаване на срока на договора за ползване на социални услуги въз основа на оценка на резултатите от изпълнението на индивидуалния план и желанието на потребителя.", "date": "2017.10.30", "title": "Директорите на училищата ще определят вида на детските помощи в натура"}
{"url": "http://www.focus-news.net/news/2017/10/30/2452100/burgas-prokuraturata-predade-na-sad-ivan-s-podsadim-za-danachni-izmami-v-osobeno-golemi-razmeri.html", "text": "Окръжна прокуратура – Бургас предаде на съд Иван С., подсъдим за  данъчни измами в особено големи размери, съобщиха от пресцентъра на Окръжната прокуратура. Иван С. е подсъдим за това, че през периода 11.06.2010 г.-15.10.2012 г. в гр. Бургас, при условията на продължавано престъпление, пред  ТД на НАП – Бургас, в качеството си на управител на  търговско дружество, избегнал установяването и плащането на данъчни задължения в особено големи размери – 50 607 лв. Сумата представлява дължим данък върху добавената стойност от търговското дружество, като потвърдил неистина в подадените декларации – 12 бр. месечни справки и в приложените към тях отчетни регистри, подадени по електронен път чрез електронен подпис, сертифициран на името на счетоводна фирма, като декларирал сделки между управляваното от него търговско дружество с други дружества, които реално не са били осъществени, използвал документи с невярно съдържание при упражняване на стопанската дейност, при водене на счетоводството и при представяне на информация пред органите по приходите – 23 бр. данъчни фактури с невярно съдържание, както и   27 044 лева, представляваща дължим данък по  Закона за корпоративното подоходно облагане (ЗКПО), чрез потвърждаване на неистина в подадени декларации – годишни  данъчни декларации за 2010 г., 2011 г. и 2012 г.\r\nИван С. е подсъдим и за това, че на 21.02.2011 г. в гр.Бургас, пред ТД на  НАП-Бургас, за данъчен период 01.01.2010 г. – 31.12.2010 г.,в качеството си на управител на търговско дружество, избегнал установяването и плащането на данъчни задължения в големи размери  – 3 407 лв., представляваща дължим данък по ЗКПО от управляваното от него дружество, като потвърдил неистина в подадена декларация, подадена по електронен път чрез електронен подпис, сертифициран на името на счетоводна фирма, като декларирал счетоводна печалба в размер на 9 070 лева.\r\nТой е подсъдим и за това, че на 09.02.2012 г. в гр. Бургас, пред ТД на НАП-Бургас, за данъчен период 01.01.2011 г.- 31.12.2011 г., в качеството си на управител на търговско дружество, избегнал установяването и плащането на данъчни задължения – 8 710 лв., представляващи дължим данък по ЗКПО от  управляваното от него дружество, като потвърдил неистина  в подадена декларация, подадена по електронен път чрез електронен подпис, сертифициран на името на счетоводна фирма, като декларирал счетоводна загуба в размер на 2 786 лева.\r\nТой е подсъдим и за това, че на 17.03.2013 г. в гр. Бургас, пред ТД на НАП-Бургас, за данъчен период  01.01.2012 г.-31.12.2012 г., в качеството си на управител  на търговско дружество, избегнал установяването и плащането на данъчни задължения 14 926 лева, представляващи  дължим данък  по ЗКПО от управляваното от него дружество, като потвърдил неистина в подадена декларация, подадена по електронен път чрез електронен подпис, сертифициран на името на счетоводна фирма, като декларирал счетоводна печалба в размер на 30 673 лева.\r\n- престъпление по чл. 255, ал. 3, вр. ал. 1, т. 2, т. 6 и т. 7, вр.чл. 26, ал. 1 от НК.\r\nОкръжен съд – Бургас е насрочил заседанието си на 31.10.2017 г.", "date": "2017.10.30", "title": "Бургас: Прокуратурата предаде на съд Иван С., подсъдим за данъчни измами в особено големи размери"}
{"url": "http://www.focus-news.net/news/2017/10/30/2452101/plovdiv-mladezhi-gerb-obsadiha-v-grada-predizvikatelstvata-pred-balgarskoto-predsedatelstvo-na-saveta-na-es.html", "text": "България има изключителен млад потенциал. Хиляди високообразовани и квалифицирани българи се завърнаха и днес успешно намират своята реализация у нас, заяви председателят на Младежи ГЕРБ Георг Георгиев по време на семинар на тема \"Външната политика на България в контекста на предстоящото председателство на Съвета на ЕС през 2018 г. - фокус и предизвикателства”, който се проведе в Пловдив. Това съобщиха от пресцентъра на ПП ГЕРБ. „Десетките производства, домакин на които стана \"Тракия икономическа зона”,  са абсолютното доказателство, че мотивацията расте правопропорционално на огромните възножности, които предоставят инвестициите и развитието на регионите“, допълни Георгиев.\r\n\"Ръководството на МГЕРБ премина на друго ниво, след като вече сред нас има представители на централната и местната законодателна власт, на изпълнителната власт, както и на европейските институции. ГЕРБ е единствената политическа партия, която реално работи за развитието на младите хора в България\", категоричен бе председателят на МГЕРБ Георг Георгиев, който е и заместник-министър на външните работи.\r\nВъв форума участие взеха още членовете на НИС на МГЕРБ Пенчо Малинов, Николай Диков, Михаела Иванова, народният представител от ГЕРБ-София област и член на МГЕРБ Васил Цветков, областните координатори на МГЕРБ-Пловдив-град и МГЕРБ-Пловдив област Мирослав Тенев и Владимир Пильов.\r\n„Надявам се през предстоящото Председателство на Съвета на ЕС на България да бъдем по-задружни и обединени, защото в момента действията на опозицията саботират не само управлението на страната, но и България”, заяви пред аудиторията Мирослав Тенев. \r\nНа семинара през уикенда край Пловдив грамота за почетно членство в МГЕРБ бе връчена на дългогодишния бивш организационен секретар на младежката структура в Пловдив-град Ангел Славов.", "date": "2017.10.30", "title": "Пловдив: Младежи ГЕРБ обсъдиха в града предизвикателствата пред Българското председателство на съвета на ЕС"}
{"url": "http://www.focus-news.net/news/2017/10/30/2452102/ministar-krasimir-valchev-nad-17-hil-sa-detsata-koito-ne-sa-bili-zapisani-prez-minalata-uchebna-godina-no-sa-se-zapisali-za-nastoyashtata.html", "text": "Над 17 хил. са децата, които не са били записани през миналата учебна година, но са се записали за настоящата. Това каза министърът на образованието и науката Красимир Вълчев във връзка със създадените през лятото мобилни екипи за събиране на ученици, предаде репортер на Агенция „Фокус“.\r\n„Към днешна дата оценяваме високо работата на тези екипи. Това е правилният подход – трябва да се работи екипно. Трябва да знаем всяко едно дете как си упражнява правото на образование и с новата създадена информационна система би трябвало да имаме постоянно информация за това“, каза той.\r\nПо думите му механизмът на съвместната работа на институциите, въпреки всичко, е имал предимно сигнален ефект и най-вероятно голяма част от децата са се записали само заради това. „Работата на механизма продължава. Предизвикателството пред нас е да запазим интензитета на работа“, уточни Вълчев.\r\nМинистърът обясни, че всяка година се наблюдава отпадане на ученици спрямо предходната, като границата е най-рязка между етапите след 4 и след 8 клас. „Сега има по-голямо отпадане след 7 клас, но то е по-малко в сравнение с предишни години в 8 клас. Но трябва да отбележим, че тези отпадания са концентрирани предимно на местата, където има по-големи ромски групи или малцинства. Тези деца или не искат да ходят на училище, или чувстват като задължение да са по-добре облечени и това е причина да не посещават занятия“, обясни той.\r\nЦветилена СИМЕОНОВА", "date": "2017.10.30", "title": "Министър Красимир Вълчев: Над 17 хил. са децата, които не са били записани през миналата учебна година, но са се записали за настоящата"}
{"url": "http://www.focus-news.net/news/2017/10/30/2452103/sport-uefa-nakaza-kyoln-za-povedenieto-na-fenovete-mu-v-macha-s-arsenal.html", "text": "Дисциплинарната комисия на УЕФА наложи парична глоба в размер на 60 хил. евро на германския участник в Лига Европа Кьолн заради поведението на феновете му в мача срещу Арсенал от първия кръг на групата фаза на турнира. \r\nСъгласно разпространените данни, УЕФА наказва германския отбор по четири показателя – създаване на проблеми от страна на публиката, палене на факли на стадиона, хвърляне на предмети и нанасяне на материални щети по съоръжението. В допълнение, Кьолн няма да има право да разпространява билети за следващите си две гостувания в Европа.", "date": "2017.10.30", "title": "Спорт: УЕФА наказа Кьолн за поведението на феновете му в мача с Арсенал"}
{"url": "http://www.focus-news.net/news/2017/10/30/2452104/silistra-obshtinskoto-rakovodstvo-na-gerb-organizira-blagotvoritelna-kampaniya-v-pomosht-na-postradalite-ot-navodneniyata-v-obshtina-kameno.html", "text": "Общинското ръководство на ГЕРБ-Силистра организира благотворителна кампания в помощ на пострадалите от наводненията в община Камено, съобщиха от пресцентъра на ПП ГЕРБ. Всички, които имат възможност, могат да дарят нови дрехи, обувки, завивки, пакетирани храни и др. \r\nПомощите ще се приемат от днес в двата офиса на ГЕРБ в града. В офиса на ул. „Добрич“ 70 от 11:00 до13:00 часа и в офиса на ул. „Симеон Велики“ 16, ет.2 от 09:00 до 17:00 часа.", "date": "2017.10.30", "title": "Силистра: Общинското ръководство на ГЕРБ организира благотворителна кампания в помощ на пострадалите от наводненията в община Камено"}
{"url": "http://www.focus-news.net/news/2017/10/30/2452105/podsilva-se-kapatsitetat-na-balgarskoto-predsedatelstvo-na-saveta-na-es-v-oblastta-na-kibersigurnostta.html", "text": "Правителството увеличи с един командированите от европейските институции служители, които ще подпомагат Българското председателство на Съвета на ЕС. С решението ще бъдат подпомогнати компетенциите на България в областта на киберсигурността, като за целта към Постоянното представителство на България в Брюксел ще бъде командирован служител на Генерална дирекция „Компютърни мрежи, съдържание и технологии“ (DG CNNECT) на Европейската комисия. Това съобщиха от правителствената информационна служба.\r\nОт 1 януари 2018 г. страната ни ще председателства „Хоризонтална група по кибер сигурност“, която е работен орган към Съвета на ЕС. Работната група ще разглежда предложение за ревизия на регламента за Европейската агенция за мрежова и информационна сигурност и сертификация на софтуерни продукти, както и ревизията на европейската стратегия за кибер сигурност. Предложенията бяха публикувани от Европейската комисия на 13 септември 2017 г. Очаква се Българското председателство да постигне общ подход в преговорния процес по досието.\r\nС решението се оптимизират отговорностите на дипломатическите служители в Постоянното представителство на Република България към ЕС в Брюксел, а броят на подпомагащите Българското председателство на Съвета на ЕС служители се увеличава от 11 на 12 души.", "date": "2017.10.30", "title": "Подсилва се капацитетът на Българското председателство на Съвета на ЕС в областта на киберсигурността"}
{"url": "http://www.focus-news.net/news/2017/10/30/2452106/pravitelstvoto-shte-otpusne-1-milion-leva-za-renovirane-na-stadion-spartak-vav-varna.html", "text": "Министерският съвет ще стартира процедурата по отпускане на 1 млн. лева от държавния бюджет за изграждане на нов футболен терен, съблекални и трибуни на стадион “Спартак” във Варна. Проблемът с базата беше изложен на среща на ръководството на  ФК \"Спартак\"-Варна и представители на фен клуба с премиера Бойко Борисов. Това съобщиха от правителствената информационна служба. \r\nКметът на Варна Иван Портних, който участваше на срещата каза, че на следващото заседание на Общинския съвет на Варна ще се разгледа предложение за връщане на имотите в собственост на общината. Той пое ангажимент, че при положително гласуване от Общинския съвет, Общината ще предостави Стадион “Спартак” и прилежащите му спортни съоръжения за ползване на клуба. За цялостното реновиране на базата са необходими 1 млн. лева. Премиерът Бойко Борисов пое ангажимент отпускането на сумата да бъде разгледано на заседание на Министерския съвет.\r\nНа разговорите присъстваха министърът на финансите Владислав Горанов и министърът на младежта и спорта Красен Кралев. \r\n\"Имаме готовност да стартираме изготвянето на проект за възстановяване на тревното покритие на стадиона и ще направим всичко необходимо, за да може отборът да се завърне у дома\", увери спортният министър Красен Кралев.\r\nРемонтът на спортния обект може да бъде извършен от Министерството на младежта и спорта като целта е това да стане преди 28 август 2018 г. – денят, в който се честват 100 години от основаването на варненския футболен клуб.", "date": "2017.10.30", "title": "Правителството ще отпусне 1 милион лева за реновиране на стадион „Спартак“ във Варна"}
{"url": "http://www.focus-news.net/news/2017/10/30/2452107/zapochna-dvudnevnoto-poseshtenie-na-vitsepremiera-ekaterina-zaharieva-v-republika-moldova.html", "text": "Заместник министър-председателят по правосъдната реформа и министър на външните работи на Република България Екатерина Захариева пристигна на международното летище в Кишинев. Първият ни дипломат е на двудневна визита в Република Молдова, съобщиха от пресцентъра на МВнР.     \r\nДнес Екатерина Захариева ще се срещне със заместник министър-председателя и  министър на външните работи и европейската интеграция на Молдова Андрей Галбур. Двамата ще обсъдят предстоящото Българско председателство на Съвета на ЕС и приоритетите в програмата на страната ни за първите шест месеца на 2018 г. Сред акцентите в разговорите на първите дипломати ще бъдат и въпроси от областта на двустранните отношения.     \r\nНа 31 октомври вицепремиерите Екатерина Захариева и Андрей Галбур ще открият заедно българско консулство в град Тараклия.     \r\nБългарското правителство взе решение за откриване на консулство в град Тараклия на 24 март 2017 г. В Молдова живее една от най-големите български исторически общности в чужбина, която е естествена връзка, мост на приятелство и основа за развитие на добри двустранни отношения. Откриването на българско представителство в град Тараклия ще облекчи и улесни консулското обслужване на нашите сънародници в страната и ще допринесе за активизиране на двустранните връзки в областта на културата, икономиката и инвестициите.     \r\nТараклийският район е обособен като български национално-културен център с правителствено решение от 1995 г. Съгласно местното законодателство етническите българи в района се ползват в пълен обем от права при осъществяването на дейностите по съхраняване и развиване на културно-духовното и езиковото наследство.     \r\nДипломатическите отношения между Република България и Република Молдова са установени на 5 февруари 1992 г. Между двете държави съществува ползотворно двустранно сътрудничество и активен политически диалог, включително в рамките на международните организации.     \r\nНа 15 и 16 ноември 2016 г. президентът Росен Плевнелиев посети Република Молдова. В периода 4-6 октомври 2017 г. вицепрезидентът Илияна Йотова бе на работно посещение в Молдова.     \r\nНа 11 юли 2017 г., в рамките на неформалния Съвет на министрите на външните работи на ОССЕ в Мауербах, Австрия, заместник министър-председателят и министър на външните работи Екатерина Захариева се срещна с вицепремиера и министър на външните работи и европейската интеграция на Република Молдова Андрей Галбур. Именно тогава двамата се договориха да открият заедно новото консулство на Република България в Република Молдова.     \r\nБългария е една от страните членки, които ясно подкрепят европейската перспектива на Молдова. България бе сред първите държави членки, които ратифицираха Споразумението за асоцииране на Молдова с ЕС, на 24 юли 2014 г. Подкрепихме решението на Европейския парламент Молдова да бъде прехвърлена в позитивния списък по Регламент 539/2001, с което от 28 април 2014 г. гражданите на Молдова, притежатели на биометрични паспорти, имат право на краткосрочни безвизови пътувания в страните от Европейския Съюз.     \r\nВ сферата на търговско – икономическото сътрудничество съществува все още нереализиран потенциал. През 2016 г. и първата половина на 2017 г. се забелязва известен ръст в двустранния стокообмен. На територията на Молдова осъществяват своята дейност 173 смесени предприятия с български капитал, а молдовските инвестиции у нас са основно в сферата на финансите.    \r\nТуристическият сектор също се развива динамично. В периода януари-юли 2017 г. молдовските туристи, посетили България са с 16.5% повече в сравнение с данните от 2016 г.   \r\nСътрудничеството в областта на науката, образованието и културата между България и Молдова е особено интензивно. То се осъществява на базата на Спогодбата за сътрудничество в областта на образованието, науката и културата между правителствата на двете държави, подписана на 17 май 1993 г. и на основата на тригодишни протоколи между министерствата на образованието. Двете страни поддържат академична мобилност на основата на взаимен обмен като приемат и обучават студенти, докторанти, специализанти и изследователи. България изпраща учебно-помощна литература за нуждите на учениците, които изучават български език и литература в Молдова. За учебната 2017/2018 г. Министерството на образованието (МОН) на България е командировало в Молдова 14 преподаватели по български език и литература, история и българска народна музика и танци. На територията на Молдова понастоящем функционират 29 средни училища с преподаване на български език и литература.     \r\nОбразователната дейност на МОН сред българската общност в Молдова се регулира от ПМС № 103/1993 г. и е в съответствие с чл. 5 на Протокола за сътрудничество между двете министрества на образованието. Тя включва прием на молдовски граждани от българска народност за студенти, докторанти и специализанти в българските висши училища.     \r\nБългария приема средно годишно в български университети по 80 студенти и докторанти. За учебната 2016/2017 г. бяха приети за обучение 104 студенти от Молдова, от които 27 по магистърски програми, трима специализанти и шестима докторанти.     \r\nЕжегодно се провеждат летни курсове в България за специализация на преподаватели и студенти. Българското образователно министерство финансира всяка година по 30 проекта в Република Молдова по програмата „Роден език и култура зад граница.     \r\nВ Молдова живее една от най-старите, исторически оформили се български общности извън България, която днес наброява около 65 хиляди души.     \r\nВ страната се намира и единственият български университет зад граница – Тараклийският държавен университет „Григорий Цамблак” (ТДУ). Той е създаден през 2004 г. на базата на съществуващия до момента педагогически колеж „Св.Св. Кирил и Методий” в гр. Тараклия. На 20 май 2004 г. бе подписано Споразумение между правителствата на Република България и Република Молдова за подпомагане на образователния процес в Държавния университет на гр. Тараклия. Идеята за трансформиране на педагогическия колеж в Тараклия в университет има за цел създаването на център за изучаване на български език в Молдова. Приоритетна задача на университета е подготовката на специалисти по български език за нуждите на Тараклийския район и Молдова като цяло. Университетът осъществява подготовка на специалисти с висше образование на ниво бакалавър. 80% от обучаващите се в университета са етнически българи.     \r\nНа 5 октомври 2017 г. ректорите на Русенския университет „Ангел Кънчев”, Великотърновския университет „Св. св. Кирил и Методий” и Тараклийския университет „Григорий Цамблак” подписаха Договор за създаване на международен консорциум в сферата на науката и образованието. Съгласно сключените с отделни български вуз договори, ТДУ изпраща ежегодно 45 студенти и преподаватели на съвместно обучение, лингвистични и археологически практики в България. Ежегодно Министерството на образованието и науката на България отпуска 100 стипендии на студенти от ТДУ и осигурява разходите им за обучение.     \r\nМинистерството на външните работи на Република финансира редица проекти с важно социално измерение в района на Тараклия по програмата „Сътрудничество за развитие”. През 2016 г. бяха стартирани шест нови проекта за развитие, с цел реконструкция и ремонтни дейности на местни учебни заведения и детски градини. През миналата година българското правителство отпусна и средства за ремонт на покрива на общежитието, който беше реализиран със съдействието на офиса на Програмата да развитие на ООН в Молдова.", "date": "2017.10.30", "title": "Започна двудневното посещение на вицепремиера Екатерина Захариева в Република Молдова"}
{"url": "http://www.focus-news.net/news/2017/10/30/2452108/cnn-parvi-obvineniya-za-ruskata-namesa-v-izborite-v-sasht-pol-manafort-e-ulichen-v-konspiratsiya-sreshtu-stranata-si.html", "text": "Срещу бившия председател на предизборния щаб на Доналд Тръмп Пол Манафорт и неговия близък бизнес партньор Рик Гейтс са повдигнати обвинения във връзка с руската намеса в президентските избори в САЩ от 2016 г., предава телевизионният канал CNN.\r\nМанафорт ще отговаря пред съда по обвинения за конспирация срещу САЩ. Освен това, той и неговият бизнес партньор са обвинени в предполагаемо скриване на милиони долари, които са спечелили от бившия украински политик Виктор Янукович и неговата проруска политическа партия.\r\nСпоред по-ранни медийни съобщения Пол Манафорт, който за кратко бе мениджър на кампанията на президента Доналд Тръмп, е бил призован да се предаде на властите в понеделник, като част от специално разследване на намесата на Русия в президентските избори в страната. \r\nВ петък федерално жури одобри обвиненията в разследването, водено от специалния съветник Робърт Мюлер. Тереза Герова", "date": "2017.10.30", "title": "CNN: Първи обвинения за руската намеса в изборите в САЩ: Пол Манафорт е уличен в конспирация срещу страната си"}
{"url": "http://www.focus-news.net/news/2017/10/30/2452109/blagoevgrad-3-sa-otvorenite-tsenovi-oferti-za-remonta-na-tunela-pri-388-mi-km-na-pat-i-1-blagoevgrad-kresna.html", "text": "Три са отворените ценови оферти на участниците в откритата процедура за възлагане на обществена поръчка за извършване на проучвателно-проектантски работи и строителство /инженеринг/ на тунела при км 388+897 /„Кривия“/ на път I-1 /Е 79/ София – Кулата. Общата дължина на съоръжението е 343 м. Това съобщиха от пресцентъра на Агенция \"Пътна инфраструктура\".\r\nОтворени са ценовите предложения на следните участници:\r\n-\t„ИСА 2000“ ЕООД - 2 922 500 лв. без ДДС;\r\n-\tОбединение „Тунел Кривия 2017“, в което участват: „Станилов“ ЕООД и „Ес Джи Проект“ ЕООД/ - 2 598 088.21 лв. без ДДС;\r\n-\tОбединение „Геопът – Тунел Кривия“, в което са: „Геострой“ АД и „Пътстрой-92“ АД/ - 2 677 268 лв. без ДДС.\r\nБъдещият изпълнител ще извърши геотехническо обследване на съоръжението, ще изготви технически проект и ще изпълни основен ремонт на тунела при км 388+897 на път I-1 /Е 79/ София – Кулата в Кресненското дефиле. За подобряване на безопасността ще бъде подновена отводнителната система и хидроизолацията на тунела, ще бъдат пребоядисани тунелните стени, ще се поднови светофарната уредба и ще се монтира ново осветление.\r\nИндикативната стойност на поръчката е 2 940 380 лв. без ДДС, а срокът за изпълнение е 420 дни. Предвидените дейности ще се финансират от бюджета на Агенция „Пътна инфраструктура“.", "date": "2017.10.30", "title": "Благоевград: 3 са отворените ценови оферти за ремонта на тунела при 388-ми км на път I-1 Благоевград – Кресна"}
{"url": "http://www.focus-news.net/news/2017/10/30/2452110/ministar-nikolay-nankov-shte-predstavi-na-31-oktomvri-sazdadenata-organizatsiya-za-zimno-poddarzhane-na-patishtata-v-stranata.html", "text": "Утре, 31 октомври, министърът на регионалното развитие и благоустройството Николай Нанков ще проведе среща с председателя на Управителния съвет на Агенция „Пътна инфраструктура“ инж. Дончо Атанасов и директорите на областните пътни управления в страната. На нея ще бъде докладвана създадената организация за зимно поддържане на пътищата, което се въвежда от 1 ноември. Това съобщиха от пресцентъра на МРРБ.\r\nСлед срещата, от 11:30 часа, в зала „Пресцентър“ министър Нанков ще направи изявление пред медии.", "date": "2017.10.30", "title": "Министър Николай Нанков ще представи на 31 октомври създадената организация за зимно поддържане на пътищата в страната"}
{"url": "http://www.focus-news.net/news/2017/10/30/2452111/plovdiv-7-signala-za-padnali-varhu-avtomobili-darveta-sa-podadeni-ot-nachaloto-na-denya-v-grada-nyama-postradali-hora.html", "text": "Над 15 сигнала за паднали дървета в Пловдив са получени през денонощието, съобщи за Радио „Фокус” – Пловдив инспектор Цвятко Дешев, говорител на Регионална дирекция \"Пожарна безопасност и защита на населението\"-Пловдив. Той посочи, че от сутринта до момента са подадени 7 сигнала за паднали дървета върху автомобили, като няма пострадали хора и са причинени само материални щети. Инсп. Дешев уточни, че последните два сигнала все още се отработват. \r\nВ 02.41 часа дърво е паднало върху лек автомобил в района на \"Халите\", а в 14.52 ч. друго е затиснало два автомобила на ул. ”Пантелей Генов” 8. Дърво е премазало и луксозен автомобил около 10.00 часа.\r\nЦветана ТОНЧЕВА", "date": "2017.10.30", "title": "Пловдив: 7 сигнала за паднали върху автомобили дървета са подадени от началото на деня в града, няма пострадали хора"}
{"url": "http://www.focus-news.net/news/2017/10/30/2452112/pravitelstvoto-prie-natsionalen-plan-za-protivodeystvie-na-terorizma.html", "text": "Министерският съвет прие Национален план за противодействие на тероризма, съобщават от правителствената информационна служба. Документът е изготвен в отговор на устойчивото нарастване на нивата на терористична заплаха в световен мащаб и в изпълнение на разпоредби на законите за противодействие на тероризма и за управление и функциониране на системата за защита на националната сигурност.\r\nОсновни цели на плана са осигуряване на постоянна и адекватна защита на гражданите, територията и националните интереси на България срещу терористични заплахи, координиране на действията на компетентните държавни органи и превенция чрез установяване и отстраняване на факторите, способстващи извършването на тероризъм.\r\nПланът създава организация за оповестяване, информиране, реагиране и управление на силите и средствата за предотвратяване и неутрализиране на терористични заплахи и за овладяване на ситуацията и ликвидиране на последствията при осъществен терористичен акт.", "date": "2017.10.30", "title": "Правителството прие Национален план за противодействие на тероризма"}
{"url": "http://www.focus-news.net/news/2017/10/30/2452113/za-parvi-pat-balgarski-darzhavnik-napravi-obrashtenie-kam-deputatite-v-narodnata-skupshtina-na-republika-sarbiya.html", "text": "Председателят на Народното събрание Димитър Главчев направи обръщение към депутатите в Народната скупщина на Република Сърбия. Това стана на извънредно заседание на парламента, свикано специално по този повод, съобщиха от пресцентъра на Народното събрание.  \r\nДимитър Главчев благодари за оказаната му висока чест да бъде  първият български държавник, който говори в пленарната зала на сръбския парламент. Приемам я като ясен знак за значението на отношенията между двете страни, между двата приятелски народа и като стремеж за изграждането на добросъседски и приятелски отношения, отбеляза той. По думите му българо-сръбското приятелство е показателно за това, че дори на Балканите, където са събрани народи с ярка идентичност, изграждането на отношения на доверие, сътрудничество и приятелство са възможни, когато съществува необходимата политическа воля. \r\nОт трибуната на парламента Димитър Главчев се обърна и към българите в Република Сърбия с думите: „Бъдете активни граждани на съседна и приятелска Сърбия! Помнете своя род и език!“. Председателят на парламента заяви, че нашата страна приветства политиката на Сърбия през последните години по отношение на националните малцинства. Вярваме, че всеки проблем може да бъде решен само и единствено с диалог, допълни той. Димитър Главчев поздрави депутатите в Народната  скупщина, че през последните години приеманите актове в областта на правата на националните малцинства в Сърбия са в съответствие с най-високите европейски стандарти. \r\nДнес България и Сърбия имат общ интерес за ефективното реализиране на регламентираните права на българското национално малцинство и заедно създаваме в двустранните отношения благоприятната политическа рамка за това, отбеляза председателят на парламента. Той заяви, че двете страни са загрижени за икономическото състояние на пограничните общини и заедно търсят решения. Трябва да работим заедно и за развитието на Босилеград – община с преобладаващо българско население, подчерта той. \r\nПредседателят на парламента заяви, че българският народ поздравява горещо сръбския народ за избора му през 21 век на европейската посока на развитие. Той увери сръбските депутати, че  европейската перспектива на Западните Балкани ще бъде сред основните приоритети на предстоящото българско Председателство на Съвета на Европейския съюз. \r\nРепублика България подкрепя европейската интеграция на Република Сърбия и очаква страната ви в нашето обединено европейско семейство, заяви председателят на Народното събрание. Убедени сме, че проевропейските политици в Сърбия, с подкрепата и разбирането на сръбските граждани, енергично ще довършат всички необходими реформи и страната ще отговори пълноценно на изискванията за пълноправно членство, допълни той. По думите му пред Сърбия се открива уникален шанс през следващите месеци и години да ускори интеграционния процес. \r\nДевизът на българското председателство на Съвета на Европейския съюз е и девизът, който е изписан на сградата на българския парламент, а от 1 януари 2018 г. това ще е и девизът на Обединена Европа, посочи председателят на Народното събрание. И тук, от трибуната на Народната скупщина на Република Сърбия, се  надявам  той да стане и наш общ девиз: „Съединението прави силата!“, добави той.", "date": "2017.10.30", "title": "За първи път български държавник направи обръщение към депутатите в Народната скупщина на Република Сърбия"}
{"url": "http://www.focus-news.net/news/2017/10/30/2452114/delo-za-dokumentna-izmama-prodalzhilo-19-godini-2-mesetsa-i-10-dni-e-nay-prodalzhitelnoto-proizvodstvo-ustanoveno-ot-inspektorata-kam-vss.html", "text": "Дело за документна измама, продължило 19 години, 2 месеца и 10 дни, е най-продължителното производство, установено от Инспектората към ВСС при проверка на 111 заявления от граждани за забавени дела, извършена в периода 1 юли – 30 септември 2017 г. Това съобщиха от Инспектората към Висшия съдебен съвет.\r\nОт Инспектората съобщават още, че 79 от заявленията за нарушаване на правото на разглеждане и решаване на делата в разумен срок по глава Трета „а” от Закона за съдебната власт (ЗСВ) са основателни – 40 са по наказателни дела, 39 са по граждански, търговски и административни дела. \r\nПроизводството, продължило 19 години, 2 месеца и 10 дни, е за получаване на възстановен ДДС чрез използване на документ с невярно съдържание без правно основание с намерение да го присвои, като документната измама е в особено големи размери, представляваща особено тежък случай (престъпление по чл. 212, ал. 4, вр. ал. 1, пр. 1, вр. чл. 20, ал. 4, вр. чл. 26, ал. 1 от Наказателния кодекс).\r\nДелото се характеризира с особено висока степен на фактическа и правна сложност – обвиняемите по него са 19, свидетелите са над 60. Събрани са значителен обем писмени доказателства със счетоводен, данъчен, митнически, фирмен и търговски характер. \r\nДосъдебното производство е продължило 6 години и 2 месеца. Пет пъти делото е било връщано от прокурора на разследващите органи за извършване на допълнителни процесуално-следствени действия или за отстраняване на допуснати съществени нарушения на процесуалните правила, ограничаващи правото на защита на обвиняемите.\r\nДруга причина за голямата продължителност на досъдебното производство е, че отделните процесуално-следствени действия не са извършвани ритмично, последователно и в установените срокове. Това личи от дългите периоди на разследване преди внасянето на делото в прокуратурата и от указанията на прокурора към разследващите за ускоряване на разследването. При третото връщане на делото през април 2003 г. прокурорът е указал на разследващите да представят в 10-дневен срок следствено-оперативен план за провеждане и завършване на предварителното производство. Четири месеца по-късно водещият делото следовател е отстранен от разследването, а следственото дело е иззето и предадено за разследване на директора на Окръжната следствена служба в Благоевград.\r\nВъв фазата на съдебното производство също са допуснати забавяния. 5 години, 10 месеца и 28 дни е продължило производството пред първоинстанционния съд (Окръжен съд – Благоевград). От насрочените общо 27 съдебни заседания са проведени само 11, а останалите са отложени основно поради неявяване на някои от подсъдимите или свидетелите. Освен това постановената в това производство присъда е отменена изцяло от въззивната инстанция (Апелативен съд – София) и делото е върнато за ново разглеждане от друг състав на първоинстанционния съд, като така съдебната фаза по делото е започнала отначало.\r\nПрез 2011 г. съдебното производство в Окръжен съд – Благоевград е прекратено и делото е изпратено на Софийския окръжен съд по подсъдност на основание чл. 36, ал. 2 от Наказателно-процесуалния кодекс (НПК) -  когато престъплението е започнало в района на един съд, а е продължило в района на друг, делото е подсъдно на съда, в района на който престъплението е довършено. Производството в Софийския окръжен съд е продължило 2 години, 2 месеца и 18 дни – насрочени са общо 11 съдебни заседания, 8 от които са отложени поради неявяване на подсъдими или защитници. Мотивите на постановената присъда са изготвени 4 месеца след  срока по чл. 308, ал. 2 от НПК.\r\nВъззивният съд (Апелативен съд – София) пък е постановил решение 9 месеца след изтичане на установения в чл. 340, ал. 1, пр. 2 от НПК срок.\r\nОтчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 юли – 30 септември 2017 г. може да се прочете на интернет страницата на ИВСС -  http://www.inspectoratvss.bg/bg/page/16.\r\nПо информация от Министерството на правосъдието за този период са сключени 70 споразумения, по които общата изплатена сума за обезщетения е 204 400 лв. Максималният размер на обезщетението, предвиден в ЗСВ, е 10 000 лв.", "date": "2017.10.30", "title": "Дело за документна измама, продължило 19 години, 2 месеца и 10 дни, е най-продължителното производство, установено от Инспектората към ВСС"}
{"url": "http://www.focus-news.net/news/2017/10/30/2452115/varna-uslovna-prisada-poluchi-upravitel-na-firma-za-danachna-izmama-za-nad-400-000-leva.html", "text": "Предаденият на съд с обвинителен акт на Окръжната прокуратура във Варна управител на „Имобилиаре“ ЕООД Димо Г. получи осъдителна присъда за неправомерно получени суми от държавния бюджет чрез подаване на месечни справки-декларации по ЗДДС, в които отразявал неверни обстоятелства. С горните деяние всеки от месеците като управител на дружеството Димо Г. претендирал пред ТД на НАП във Варна да му бъдат възстановени суми от държавния бюджет – общо  407 242 лева. Това съобщиха от пресцентъра на Апелативна прокуратура – Варна.\r\n42-годишният подсъдим поиска наказателното дело срещу него да се разгледа при условията на съкратено съдебно следствие. Така управителят на кухото търговско дружество след редукция на наказанието с една трета бе осъден 2 години лишаване от свобода, чието изтърпяване бе отложено с изпитателен срок от 4 години. С присъдата на Варненския окръжен съд Димо Г. бе лишен за срок от четири години от право да извършва търговска дейност. В негова тежест са и направените разноски по делото. Съдът уважи в пълен размер и гражданския иск на ТД на НАП във Варна.  \r\nДимо Г. работел като разносвач на пици в пицария „Ал Бънди“, стопанисвана от покойния вече бизнесмен Борислав Манджуков. Двамата били съученици. Манджуков предложил на Димо Г. да регистрира на негово име търговско дружество „Имобилиаре“ ЕООД, като за „услугата“ обещал да му плаща. Така в периода от 8 октомври 2007 до 18 юни 2008 год.  при условията на продължавано престъпление чрез използване на документи с невярно съдържание „Имобилиаре“ ЕООД успяло да възстанови неследващи се данъчни кредити по неосъществени покупки и продажби и получило от държавния бюджет 407 242 лева, като получената сума е в особено големи размери.", "date": "2017.10.30", "title": "Варна: Условна присъда получи управител на фирма за данъчна измама за над 400 000 лева"}
{"url": "http://www.focus-news.net/news/2017/10/30/2452116/interfaks-vaorazhen-mazh-vze-zalozhnitsi-v-detska-gradina-v-armeniya.html", "text": "Въоръжен с хладно оръжие мъж взе за заложници деца и персонал в детска градина в град Армавир, Армения, разположен на около 50 км западно от столицата Ереван, предава Интерфакс.\r\nМестните медии съобщиха, че нападателят не е предявил никакви искания. По-късно по-голямата част от децата и персонала в детската градина бяха освободени, но все още едно дете е държано като заложник, твърдят източници на агенцията. \r\n„Във вътрешността на сградата мъжът държи едно дете“, пояснява източникът. Тереза Герова", "date": "2017.10.30", "title": "Интерфакс: Въоръжен мъж взе заложници в детска градина в Армения"}
{"url": "http://www.focus-news.net/news/2017/10/30/2452117/cnn-pol-manafort-i-rik-geyts-shte-se-yavyat-v-sada-v-ponedelnik.html", "text": "Бившият председател на предизборния щаб на Доналд Тръмп Пол Манафорт и неговият близък бизнес партньор Рик Гейтс ще се явят в съда в понеделник, предава CNN. Двамата ще отговарят по обвинения, свързани с руската намеса в президентските избори в САЩ от 2016 г.Агенция „Фокус“ припомня, че Манафорт ще отговаря на обвинения за конспирация срещу САЩ. Отделно той и неговият бизнес партньор Рик Гейтс са уличени в предполагаемо укриване на 18 млн. долара, спечелени от бившият украински политик Виктор Янукович и неговата проруска политическа партия.  Цанко Цолов", "date": "2017.10.30", "title": "CNN: Пол Манафорт и Рик Гейтс ще се явят в съда в понеделник"}
{"url": "http://www.focus-news.net/news/2017/10/30/2452118/razgrad-narusheno-e-elektrozahranvaneto-v-dve-sela-v-oblastta.html", "text": "Трафопост е гръмнал тази сутрин в село Владимировци, община Самуил, електрозахранването в селото вече е възстановено. Това съобщиха от Областния съвет по сигурност към Областна администрация Разград. Продължава работата по отстраняване на авария в село Тодорово, община Исперих, където половината от населението е без електричество. Възникнала е и нова повреда в електроснабдителната мрежа, която е оставила без ток жителите на село Крояч, община Лозница. \r\nСкоростта на вятъра в област Разград през деня се е увеличила и вече е 9,4 м/с, при 8 м/с сутринта.", "date": "2017.10.30", "title": "Разград: Нарушено е електрозахранването в две села в областта"}
{"url": "http://www.focus-news.net/news/2017/10/30/2452119/pravitelstvoto-prie-dva-strategicheski-dokumenta-za-upravlenieto-na-sredstvata-v-srebarniya-fond.html", "text": "Правителството прие Дългосрочна инвестиционна политика на Държавния фонд за гарантиране устойчивост на държавната пенсионна система (т. нар. „Сребърен фонд”) и Средносрочна стратегия за инвестиране на средствата на от него за периода 2018-2020 г. Това съобщиха от правителствената информационна служба.\r\nДвата документа са одобрени от Управителния съвет на Фонда и предвиждат запазване на прилагания досега консервативен подход активите да се управляват при спазване принципите на надеждност, ликвидност и прозрачност.\r\nНастоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на фонда ще продължи да бъде под формата на депозит в Българската народна банка или други инструменти по сметки в нея.\r\nДългосрочната инвестиционна политика и средносрочната стратегия за инвестиране на средствата за периода 2018-2020 г. на Държавния фонд за гарантиране устойчивост на държавната пенсионна система ще бъдат актуализирани ежегодно в съответствие с тенденциите на финансовите пазари и при оценка на риска, и съответно ще бъдат внасяни за разглеждане и приемане от Министерския съвет. Този подход позволява своевременното и адекватно предефиниране на инвестиционната политика и средносрочната стратегия при настъпили промени в пазарната среда.", "date": "2017.10.30", "title": "Правителството прие два стратегически документа за управлението на средствата в „Сребърния фонд“"}
{"url": "http://www.focus-news.net/news/2017/10/30/2452120/62-detsa-shte-poluchat-personalni-pensii.html", "text": "62 деца без право на наследствена пенсия от починал родител ще получат персонални пенсии в размер на 108,88 лв. месечно, реши правителството, съобщават от правителствената информационна служба. \r\nПенсиите са в размер на 90 на сто от социалната пенсия за старост и ще се изплащат от 1 ноември. С отпускането им ще бъдат подпомогнати 37 семейства, останали в затруднено финансово положение.", "date": "2017.10.30", "title": "62 деца ще получат персонални пенсии"}
{"url": "http://www.focus-news.net/news/2017/10/30/2452121/stara-zagora-v-grada-shte-obsazhdat-prioritetite-na-balgarskoto-predsedatelstvo-na-saveta-na-evropeyskiya-sayuz.html", "text": "Министърът за Българското председателство на Съвета на Европейския съюз (ЕС) 2018 Лиляна Павлова и нейният екип, със съдействието на Община Стара Загора и ЕИЦ Европа Директно, организират в Стара Загора среща дискусия. На нея ще бъдат обсъдени предизвикателствата в приоритетите на българското председателство, особено тези, свързани с младите хора. Това съобщиха от пресцентъра на Община Стара Загора.\r\nОт 1 януари догодина България поема Ротационното председателство на Съвета на Европейския съюз, отговорна задача, която изисква информираност и подготовка на цялото ни общество, особено на младите хора, коментират организаторите.\r\nФорумът ще се проведе на 3 ноември от 15.00 часа в зала „П.Р. Славейков“ в сградата на Община Стара Загора.\r\nСрещата дискусия ще е на тема: “Младежките предизвикателства в приоритетите на Българското председателство“. Участниците ще обсъждат въпроси, свързани с младежките политики и инициативи на Европейския парламент и Европейската комисия. Ще бъдат представени и инициативите на младите хора в община Стара Загора. \r\nМладежката заетост, иновациите и образованието ще са сред основните приоритети на страната ни, по време на председателството. \r\nВ срещата ще се включи и евродепутатът Ева Майдел, която ще представи младежките политики и инициативи на Европейския парламент. \r\nПо нейна инициатива след дискусията ще бъде открита изложба, посветена на Българското председателство. Старозагорци ще могат да я видят по алеята в парк „Пети октомври“.", "date": "2017.10.30", "title": "Стара Загора: В града ще обсъждат приоритетите на Българското председателство на Съвета на Европейския съюз"}
{"url": "http://www.focus-news.net/news/2017/10/30/2452122/d-r-dobromir-dimitrov-na-teritoriyata-na-oblast-yambol-nyama-zaboleli-ptitsi-ot-ptichi-grip.html", "text": "Към момента на територията на област Ямбол няма заболели птици от птичи грип“, информира д-р Добромир Димитров от Регионалната ветеринарно-медицинска служба в Ямбол по време на заседание на Областната епизоотична комисия. Това съобщиха за Радио „Фокус“ – Сливен от Областна администрация Ямбол. Постоянен ветеринарно-медицински контрол на птицевъдните обекти, извършване на периодични клинични прегледи и сондажни вирусологични изследвания на домашни птици, недопускане на домашните птици извън дворовете са част от мерките, които комисията набеляза. Областната епизоотична комисия реши да се забрани провеждането на пазари и изложби на птици на територията на областта. \r\n„Тъй като заболяването е опасно и за хората вземаме спешни и засилени мерки за недопускането му на територията на областта. За това в бърз порядък всяка от петте общини трябва да проведе общински комисии и вземе конкретни мерки“, каза по време на заседанието председателят на областната комисия Волен Дичев. Комисията заседава заради констатирано огнище на заболяването високопатогенна Инфлуенца по птиците и Нюкясълска болест в областите Хасково и Добрич\r\nИнфлуенца по домашните птици или т.нар „птичи грип” е силно контагиозно заболяване по животните, придизвикано от вирус. Заболяването преминава в две фази, като втората „високопатогенна инфлуенца” води до близо 100% смъртност на птиците. Консумацията на птиче месо не предизвиква заболяване  инфлуенца, категорични са специалистите.", "date": "2017.10.30", "title": "Д-р Добромир Димитров: На територията на област Ямбол няма заболели птици от птичи грип"}
{"url": "http://www.focus-news.net/news/2017/10/30/2452123/afp-partiyata-na-karles-puchdemon-smyata-da-vzeme-uchastie-v-predsrochnite-katalunski-izbori-prez-dekemvri.html", "text": "Каталунската европейска демократична партия, от която бе излъчен бившият председател на Женералитета в Каталуния, смята да вземе участие в предсрочните избори в областта, които са насрочени за 21 декември, предава AFP. Това е съобщил говорител на политическата формация в понеделник, който е заявил, че „ние ще сме част от бюлетината на 21 декември. Ще участваме с увереност и задължение да позволим на каталунците да изразят мнението си“. \r\nПредсрочните избори бяха част от мерките, които Мадрид наложи като отговор бившият лидер на автономното регионално правителство Карлес Пучдемон обяви независима република Каталуния, припомнят от агенцията.  Цанко Цолов", "date": "2017.10.30", "title": "AFP: Партията на Карлес Пучдемон смята да вземе участие в предсрочните каталунски избори през декември"}
{"url": "http://www.focus-news.net/news/2017/10/30/2452124/pravitelstvoto-prie-proekt-na-promeni-v-zakona-za-danak-varhu-dobavenata-stoynost.html", "text": "Министерският съвет прие проект на Закон за изменение и допълнение на Закона за данък върху добавената стойност (ЗДДС), съобщават от правителствената информационна служба. С проекта се усъвършенства данъчното законодателство с цел отстраняване на неясноти и улесняване на практическото му прилагане.\r\nПредлагат се текстове, които изрично регламентират случаите, в които отпада задължението за извършване на годишна корекция. Прецизирани са разпоредбите, свързани с корекция на ползван данъчен кредит за недвижими имоти и с освобождаването от облагане с ДДС на доставката на „универсална пощенска услуга“. Целта е да не се допуска по-широко тълкуване на освобождаването, предвидено в Директива 2006/112/ЕО. \r\nДопълнени са и текстовете, които квалифицират златните монети като инвестиционно злато. В законопроекта е допълнена разпоредбата за регистрация по ДДС, с която данъчно задължените лица се задължават да подадат заявление за регистрация в 7-дневен срок от датата, на която, въз основа на обема и характера на извършваната дейност, може да направи обосновано предположение, че ще достигнат облагаем оборот от 50 000 лв. или повече в рамките на текущия и следващия месец. Предложението има за цел да противодейства на лицата, които избягват регистрация по ЗДДС при извършване на облагаема дейност за определен период от годината (осъществяване на дейност в сезонни обекти в рамките на 2-3 месеца годишно), което налага и намаляването на срока за подаване на заявление за регистрация от 14 на 7 дни. Предлага се и отмяна на разпоредбата, с която се изисква обезпечение при наличие на неуредени задължения, с оглед регистрация по закона.\r\nПрецизирана е разпоредбата, предвиждаща обезпечение при доставки на течни горива, като при определени обстоятелства отпада задължението за предоставяне на обезпечения от крайните потребители – лица, които не търгуват, а само пряко потребяват течни горива. \r\nВ преходните и заключителни разпоредби на законопроекта са предложени промени в Закона за акцизите и данъчните складове, Закона за пощенските услуги, Закона за тютюна, тютюневите и свързаните с тях изделия, Закона за корпоративното подоходно облагане, Закона за данъците върху доходите на физическите лица, Закона за местните данъци и такси, Закона за счетоводството и Закона за ограничаване на плащанията в брой.В Закона за акцизите и данъчните складове (ЗАДС):\r\nДопълва се определението за тютюневи изделия, като в обхвата за облагане на тютюневите изделия попадат и препаратите за пушене с водна лула (наргиле), които освен тютюн или заместители на тютюна (изделия на базата на растения, билки или плодове, или изделия в твърдо състояние), съдържат и ароматизиращи сиропи.\r\nВъвежда се забрана за публикуване на обяви или съобщения в електронен вид, чрез които се предлагат за продажба акцизни стоки без бандерол и за които акцизът не е заплатен. Пощенските оператори се задължават да изискват от подателите да декларират, че изпращаните акцизни стоки или отпадъци от тютюн са с платен, начислен или обезпечен акциз, както и че същите са с бандерол, когато такъв е задължителен. \r\nПредложена е промяна във връзка с новите Правила за търговия с природен газ, които предвиждат всички лица, извършващи сделки с природен газ, да сключват договори с операторите на газопреносните и газоразпределителните мрежи за регулиране на енергийните потоци. С промяната операторите на тези мрежи се задължават да предоставят информация в Агенция „Митници“ на електронен носител, която да съдържа данните от средствата за търговско измерване с цел осъществяване на ефективен контрол. Предлага се създаване на нова разпоредба по отношение на отпечатването на бандеролите, предвид специфичната им роля съгласно националното ни законодателство. Необходимо е отпечатването им да се осъществява под стриктен контрол от страна на Министерството на финансите. Промяната ще създаде условия за по-голяма гъвкавост при производството на бандероли и ще позволи своевременно изпълнение на изискванията на Директива 2014/40/ЕС относно производството, представянето и продажбата на тютюневи и свързани с тях изделия. В Закона за данъците върху доходите на физическите лица (ЗДДФЛ):\r\nПредлага се от 2018 г. годишната данъчна декларация на самоосигуряващите се лица по смисъла на Кодекса за социалното осигуряване, както и декларацията по чл. 55, ал. 1, която се изготвя и подава от предприятията и самоосигуряващите се лица – платци на доходи, задължени да удържат и внасят данъци, да се подават само по електронен път.\r\nВъв връзка с увеличаващия се брой данъчни декларации, подадени по електронен път и тенденцията към преминаване към електронно подаване на всички декларации и справки, свързани с облагането, отпада съществуващата в закона отстъпка от 5% върху данъка за довнасяне при подаване по електронен път на годишната данъчна декларация.\r\nЗа улеснение на местните физически лица при декларирането на доходи от източници в чужбина, изискването на закона за прилагане към годишната данъчна декларация на „удостоверения“ за внесения в чужбина данък и задължителни осигурителни вноски, издадени от компетентните власти на другата държава, се заменя с изискване за прилагане на „доказателства“.\r\nВ законопроекта се предвижда местните физически лица да могат да декларират в годишната си данъчна декларация придобитите през годината, в това число и за 2017 г., необлагаеми доходи по чл. 13 от ЗДДФЛ, полученото имущество по наследство, завет и дарение, както и полученото имущество с възстановено право на собственост по реда на нормативен акт.\r\nСрокът за подаване на справката по чл. 73, ал. 1 от ЗДДФЛ, която се предоставя от предприятията и самоосигуряващите се лица – платци на доходи, за изплатените през годината доходи на физическите лица, се променя от 30 април на края на месец февруари. В Закона за местните данъци и такси:\r\n„Специализираните ремаркета за превоз на тежки или извънгабаритни товари“ отпадат като термин в разпоредбите на чл. 55 от ЗМДТ. Предлага се всички видове ремаркета да се облагат само в състав с моторното превозно средство категория N.\r\nЕлектрическите превозни средства категории L5е, L6е и L7е, определени в чл. 4 от Регламент (ЕС) № 168/2013, се освобождават от данък върху превозните средства. Прецизира се заплащането на данък върху таксиметров превоз на пътници, с което се постига пълно съгласуване между Закона за автомобилните превози и ЗМДТ.В Закона за счетоводството:\r\nПредложените промени прецизират и допълват някои разпоредби с цел по-ясното им разбиране и прилагане в практиката. Прецизира се определението за „нетни приходи от продажби“ и се привежда в съответствие с европейското законодателство.\r\nУточнява се, че когато приложимата счетоводна база на предприятието са Международните счетоводни стандарти, те се прилагат в тяхната цялост, така, както са приети и без изменения. Уточнението се налага във връзка с неяснота относно прилагането на някои разпоредби от Закона за счетоводството (Директива 2013/34/ЕС), които се различават от разпоредбите на Международните счетоводни стандарти.В Закона за ограничаване на плащанията в брой:\r\nПредлага се нормативно регламентираният праг за ограничаване на плащанията в брой в страната да се намали от 10 000 лв. на 5000 лв. Промяната цели намаляване на сивата икономика и е в съответствие с наложилата се практика в другите държави членки на ЕС, където прагът за плащанията в брой е в диапазон от 2000 до 3000 евро. Ограничението ще се прилага и в случаите на плащания в чуждестранна валута, когато левовата им равностойност е равна на или надвишава 5000 лв. по курса на БНБ в деня на плащането. Мярката ще стимулира текущото отразяване на паричните потоци чрез първични счетоводни документи и ще способства за минимизиране на разплащанията в брой по сделки между лицата, участници в стопанския оборот. По отношение на икономическите оператори и на гражданите не се очаква увеличение на административната тежест, съответно по отношение на администрацията не се очаква увеличение на разходите за администриране на предложената промяна.\r\nЗа прилагане на предложените промени в проекта на ЗИД на ЗДДС не са необходими допълнителни бюджетни средства за изграждане на административен капацитет и техническа обезпеченост. Ефектът върху бюджета от предложената със законопроекта промяна в ЗДДФЛ за отпадане на регламентираната отстъпка от данъка за довнасяне по годишна данъчна декларация се оценява на допълнителни приходи в размер на 1,2 млн. лв. за 2018 година. Другите предлагани промени се очаква да окажат незначителен ефект върху приходите от данъци, който на този етап не може да бъде изчислен с точност.\r\nС проекта не се въвеждат в националния правен ред нови норми на правото на Европейския съюз.", "date": "2017.10.30", "title": "Правителството прие проект на промени в Закона за данък върху добавената стойност"}
{"url": "http://www.focus-news.net/news/2017/10/30/2452125/aliansat-na-akusherkite-v-balgariya-shte-izleze-s-deklaratsiya-za-problemite-v-profesiyata.html", "text": "Алиансът на акушерките в България ще излезе с декларация за проблемите в професията. Това съобщи за Радио „Фокус“ – Велико Търново Тони Калушкова, зам.-председател на Алианса. Декларацията ще бъде представена на съсловието по време на шестата „Академия за акушерки“, която ще се проведе във Велико Търново. След това тя ще бъде внесена в Министерство на здравеопазването, в Парламентарната комисия по здравеопазване и в Българската асоциация на професионалистите по здравни грижи. „Всяка година, на подобни масови събития, част от темите, които обсъждаме и дискутираме са ниското заплащане и липсата на възможност за реализация и развитие на акушерките у нас. Вече шест години поставяме тези свои искания. Както казва председателят на Алианса на българските акушерки Емилия Казълова „няма правителство, което да е дошло и ние да не сме си поставили искания“. Въпреки всичко, ние не сме особено чути. Но не се отказваме и продължаваме напред, тъй като има европейски директиви, които трябва да бъдат спазени. Според тези директиви българската акушерка трябва да има статута като този на европейските си колеги. От самото създаване на Алианса, ние говорим за автономност на професията, но тя няма как да се случи, ако не се направят някои законодателни промени“, посочи Тони Калушкова.\r\nНадежда КРЪСТЕВА", "date": "2017.10.30", "title": "Алиансът на акушерките в България ще излезе с декларация за проблемите в професията"}
{"url": "http://www.focus-news.net/news/2017/10/30/2452126/blagoevgrad-ne-e-otkrito-vzrivno-ustroystvo-v-sgradata-na-sadebnata-palata-koyato-be-evakuirana-zaradi-signal-za-bomba.html", "text": "Не е открито взривно устройство в сградата на Съдебната палата в Благоевград, която бе евакуирана заради сигнал за бомба. Това каза за Радио „Фокус“ – Пирин говорителят на Областна дирекция на МВР – Благоевград Йорданка Шаркова. Тя обясни, че на място е бил извършен оглед, който вече е приключил. Шаркова уточни, че сградата ще остане затворена за 24 часа, спрямо предвидената в нормативната база процедура, а делата, нарсочени за разглеждане днес, ще бъдат гледани в други сгради.„Фокус“ припомня:\r\nОколо 13.30 часа на телефон 112 е подаден сигнал за това, че в Съдебната палата в Благоевград е поставено взривно устройство. На място веднага са изпратени екипи, които да извършат оглед. Сградата бе евакуирана, а районът около нея - отцепен. По време на огледа полицейското присъствие бе засилено, като на място бе позициониран и екип на Регионална дирекция „Пожарна безопасност и защита на населението“ – Благоевград.\r\nЛивия НИНОВА", "date": "2017.10.30", "title": "Благоевград: Не е открито взривно устройство в сградата на Съдебната палата, която бе евакуирана заради сигнал за бомба"}
{"url": "http://www.focus-news.net/news/2017/10/30/2452127/iskra-mihaylova-ep-po-vreme-na-balgarskoto-predsedatelstvo-ochakvame-da-bade-predstavena-finansovata-ramka-na-es-za-perioda-sled-2020-godina.html", "text": "По време на Българското председателство очакваме да бъде представена като вариант новогодишната финансова рамка на ЕС за периода след 2020 година. Това каза на пресконференция Искра Михайлова, председател на Комисията по регионално развитие на ЕП, предаде репортер на Агенция „Фокус“. „Предвижда се да има разширена среща с Комитета на регионите. Българското председателство е важно от гледна точка на кохезионната политика“, заяви тя. „Основните теми на визитата ни са да видим как работи политиката на сближаване в България, какви са постигнатите резултати, да видим добри примери и проекти, което направихме в София“, посочи Искра Михайлова. „Да коментираме с правителството и кметовете възможностите за развитие в бъдеще на политиката на сближаване. Коментираме и ролята на Българското председателство, което съвпада с важен период на подготовка на следващия планов период на ЕС след 2020 година“, каза още тя. \r\nРаботната програма на евродепутатите включва срещи с премиера Бойко Борисов, вицепремиера Томислав Дончев, кмета на София Йорданка Фандкъкова, дискусия с Националното сдружение на общините в България, министри, заместник-министри и управляващи органи на оперативните програми, както и посещение на различни проекти, финансирани от оперативните програми за регионално развитие.\r\nБиляна ИВАНОВА", "date": "2017.10.30", "title": "Искра Михайлова, ЕП: По време на Българското председателство очакваме да бъде представена финансовата рамка на ЕС за периода след 2020 година"}
{"url": "http://www.focus-news.net/news/2017/10/30/2452128/stara-zagora-narodniyat-predstavitel-emil-hristov-ot-gerb-se-sreshtna-s-raboteshtite-v-predpriyatie-za-mashinostroene.html", "text": "Работим активно по изпълнение на предизборните си ангажименти и за нас обратната връзка с хората е от изключително значение. Това каза народният представител от ГЕРБ-Стара Загора и общински ръководител на партията в града Емил Христов при срещата си с ръководството и работещите в „Хранинвест-Хранмашкомплект“ АД, съобщиха от пресцентъра на ПП ГЕРБ. Емил Христов посети различни цехове в дружеството, в което работят близо 500 души.   \t\r\n„Преди малко повече от половин година ние ви обещахме редовни срещи и ето, че сега сме тук, за да ви кажем какво сме свършили. Да кажем накъде вървим и да чуем вашата оценка за случващото се в Стара Загора и в държавата“, посочи Емил Христов. Той подчерта, че ГЕРБ изпълнява ангажиментите си и доказателство за това е социалната сфера, където са отделени 720 млн. лв. за повишаването на пенсиите и заплатите на учителите. \r\n„Добра възможност за младите семейства е програмата „Родители в заетост. Целта й е държавата да подпомогне работещите родители, които искат да се върнат на работа, но са възпрепятствани да го направят, защото няма кой да се грижи за децата им. Детегледачи могат да бъдат бабите и дядовците им, за което те ще получават минимална заплата“, обясни депутатът от ГЕРБ.\r\nСпоред голяма част от работещите в дружеството здравеопазването и образованието са двете системи, в които ГЕРБ трябва да положи най-много усилия. Здравните осигуровки, направленията, дълговете на общинските и държавните болници, доплащанията за медицински услуги бяха сред най-често задаваните въпроси. Друг важен момент е обезлюдяването и заминаването на младите в чужбина, което води до демографски срив. \r\nСпоред работодателите най-сериозният проблем в момента е липсата на работна ръка, а скъсването преди години на връзката между професионалното образование, практиката и фирмите, днес дава своя негативен резултат. По време на срещата на Емил Христов с ръководството на „Хранинвест-Хранмашкомплект“ АД стана ясно, че дружеството всяка година инвестира десетки милиони за нови машини, но най-големият въпрос е свързан с пазара на труда и с това кой ще работи с оборудването, което е на европейско ниво.", "date": "2017.10.30", "title": "Стара Загора: Народният представител Емил Христов от ГЕРБ се срещна с работещите в предприятие за машиностроене"}
{"url": "http://www.focus-news.net/news/2017/10/30/2452129/parvi-obvineniya-za-predpolagaemata-ruska-namesa-v-prezidentskite-izbori-v-sasht-obzor.html", "text": "В понеделник, 30 октомври, американските власти повдигнаха първи обвинения във връзка с  предполагаемата намеса от страна на Русия в президентските избори в САЩ от 2016 г. Бившият мениджър на предизборния щаб на Доналд Тръмп Пол Манафорт бе уличен в заговор срещу страната си и извършване на редица финансови престъпления. \r\nСпециалният прокурор Робърт Мюлер, който води разследването за руската намеса в изборите за държавен глава на САЩ, уточни, че обвинителният акт срещу бившия съветник на Доналд Тръмп съдържа 12 точки. Предполагаемите престъпления, за които ще бъде подведен под наказателна отговорност, са извършени в периода 2006-2017 г. и засягат главно дейността му като лобист зад граница. В частност, Манафорт е обвинен в даването на лъжливи показания, пране на пари, укриване на сметки в чуждестранни банки и укриване на данъци. \r\nОбвинение бе повдигнато и срещу дългогодишния бизнес партньор на Манафорт – Рик Гейтс.  Съгласно информацията, представена от разследващите органи, двамата са скрили от властите суми в размери на милиони долари, получени от работата си за бившия украински президент Виктор Янукович и неговата проруска „Партия на регионите“.\r\nСпоред по-ранни медийни съобщения Пол Манафорт, който за кратко бе мениджър на кампанията на президента Доналд Тръмп, и Рик Гейтс са били призовани да се предадат на властите. Двамата са изпълнили искането и са се явили пред ФБР. \r\nОбвиненията срещу Манафорт и Гейтс са първите в процеса срещу предполагаемата намеса на Москва в президентските избори в САЩ от ноември 2016 г. Разследването на връзките на изборния щаб на Тръмп с представители на Русия, а също и предполагаемото вмешателство на Кремъл в изборите, се води от специална комисия на Конгреса на САЩ и ФБР. \r\nАмериканските спецслужби са уверени, че руските власти стоят зад хакерските атаки срещу интернет страницата на Демократическата партия и предизборния екип на кандидата й за поста в Белия дом – Хилари Клинтън, с цел повлияване на изхода от гласуването. Тръмп многократно отхвърли обвиненията, че между неговите съветници и представители на Руската федерация съществува каквато и да е било договореност.\r\nПрез юни стана известно, че специалният прокурор Мюлер разследва бизнес операциите на Тръмп, неговия зет Джаред Къшнър, бившия му съветник по националната сигурност Майкъл Флин и Пол Манафорт, който в периода юни-август 2016 г. ръководеше предизборния щаб на републиканеца. Тереза Герова", "date": "2017.10.30", "title": "Първи обвинения за предполагаемата руска намеса в президентските избори в САЩ (ОБЗОР)"}
{"url": "http://www.focus-news.net/news/2017/10/30/2452130/veliko-tarnovo-vremenno-dvizhenieto-po-pat-i-4-veliko-tarnovo-kesarevo-v-rayona-na-s-dobri-dyal-se-osashtestvyava-v-edna-lenta-poradi-otstranyavane-na-avariral-avtomobil.html", "text": "Временно движението по път I-4 Велико Търново - Кесарево, в района на с. Добри дял, се осъществява в една лента поради отстраняване на аварирал автомобил. Това съобщиха от пресцентъра на Агенция \"Пътна инфраструктура\".", "date": "2017.10.30", "title": "Велико Търново: Временно движението по път I-4 Велико Търново - Кесарево, в района на с. Добри дял, се осъществява в една лента поради отстраняване на аварирал автомобил"}
{"url": "http://www.focus-news.net/news/2017/10/30/2452131/gabrovo-nagradiha-pobeditelite-v-parviya-natsionalen-konkurs-vremena-i-buditeli-na-natsionalniya-muzey-na-obrazovanieto-v-grada.html", "text": "Отличени са победителите в първия Национален конкурс „Времена и будители“ на Националния музей на образованието в Габрово. Това съобщи за Радио „Фокус“ – Велико Търново  Бояна Пенчева, отговаряща от музея. Състезанието за ученици от 8-ми до 12-ти клас от цялата страна се е провело в два модула – „Постери“ и „Мултимедийни презентации“. „В двата модула бяха излъчени по десет номинирани, сред които бяха раздадени награди за първи, второ и трето място, тоест лауреатите ни са шестима. Впечатляващо е, че се включиха и български училища извън граница. Наред с трите първи места в двата модула, беше учредена и специална награда – Грамота и Почетен знак на Националния музей, която получи българското училище „Никола Вапцаров“ в град Никозия, Кипър“, отбеляза още Бояна Пенчева. В конкурса са участвали около 200 ученика от над 25 града у нас. Те са представили средни и основни училища, професионални гимназии, кръжоци, клубове и центове по интереси.\r\nБояна Пенчева каза още, че в музея е представена изложба, посветена на първата българска с висше педагогическо образование. Събитието е част от инициативите под надслов „Техният ден – времена, събития и личности”, посветени на 1-ви ноември – Ден на народните будители. Във фото-експозицията  „Отдаденост” са показани снимки и лични вещи на Пенка Касабова –  първата българка с висше образование по специалността Предучилищно възпитание, придобито в САЩ. „Част от експонатите са дарени преди две години на Националния музей на образованието от родственица на Леда Милева. Нека тук вметна, че педагожката Пенка Касабова е сестра на Гео Милев. Представени са нейната пишеща машина, заедно с ръкописи, които тя е подготвяла да издаде, както и много снимки“, обясни Бояна Пенчева. На откриването на изложбата са присъствали зам.-министърът на образованието Деница Касабова, представители на Областна администрация, Общината, много граждани и общественици. Експозицията е организирана от музей „Борис Христов” в София. Тя ще остане в Габрово един месец.\r\nЛуиза ТРАНЧЕВА", "date": "2017.10.30", "title": "Габрово: Наградиха победителите в първия Национален конкурс „Времена и будители“ на Националния музей на образованието в града"}
{"url": "http://www.focus-news.net/news/2017/10/30/2452132/odobreni-sa-balgarskite-delegatsii-za-zasedaniyata-na-mezhdupravitelstvenite-komisii-za-ikonomichesko-satrudnichestvo-s-ungariya-i-s-belarus.html", "text": "Министерският съвет одобри позициите и съставите на българските делегации за две междуправителствени комисии за икономическо сътрудничество. Това съобщиха от правителствената информационна служба.\r\nНа 2 и 3 ноември в София ще се проведе първото заседание на Междуправителствената българо-унгарска комисия за икономическо сътрудничество. Форумът ще се председателства от българския министър на икономиката Емил Караниколов и унгарския министър на външните работи и търговията Петер Сиярто. Ще бъдат обсъдени въпроси в областта на взаимната търговия и инвестициите, енергетиката, транспорта, съобщенията и информационните технологии, туризма и др. Предвижда се Комисията да набележи мерки за разширяване на сътрудничеството и деловите връзки между двете страни в областите от взаимен интерес.\r\nСедмата сесия на Междуправителствената българо-белоруска комисия за търговско-икономическо и научно-техническо сътрудничество ще се проведе от 8 до10 ноември в Минск. Ще я председателстват заместник-министърът на икономиката на България Александър Манолев и заместник-министърът на външните работи на Беларус Олег Кравченко. Ще бъдат обсъдени въпроси, свързани с търговията, селското стопанство, информационните технологии и съобщения, образованието и науката, отбраната и др.", "date": "2017.10.30", "title": "Одобрени са българските делегации за заседанията на междуправителствените комисии за икономическо сътрудничество с Унгария и с Беларус"}
{"url": "http://www.focus-news.net/news/2017/10/30/2452133/kyustendil-uchilishtata-i-detskite-gradini-v-obshtinata-sa-gotovi-za-otoplitelniya-sezon.html", "text": "Училищата и детските градини в община Кюстендил са готови за отоплителния сезон. Това съобщи за Радио „Фокус” – Кюстендил Светослав Василев, зам.-кмет на Кюстендил. „Навсякъде са направени проверки на газовите инсталации, тъй като във всички училища и детски градини се отопляваме на газ. Направени са, с изключение на ПМГ, защото към момента текат още изпитателните действия към проектите в сградата на ПМГ, да се види евентуално за някакви течове, тъй като там имаше голям ремонт, но засега всичко е наред. Всички училища и детски градини са готови за посрещане на зимата”, каза Светослав Василев. \r\nПо думите му на територията на Община Кюстендил единствено началното училище в село Раждавица се отоплява на твърдо гориво, като там също всичко необходимо е подсигурено. „В правомощията на всеки един директор на учебно заведение е да прецени кога да пусне отоплението, така че, ако има някъде необходимост, аз съм сигурен, че е направено”, посочи Светослав Василев.\r\nПо негови думи на 6 ноември две училища в Кюстендил ще възобновят учебните занятия в собствената сграда, след ремонт. „При проведените разговори с госпожа Паргова и госпожа Кюркчиева, те имат готовност на 6 ноември, след есенната ваканция, да бъдат в сградата на училището. При последния ни разговор стана ясно, че два от етажите са напълно готови с чиновете, ремонтите са приключили, сега вече си обзавеждат и  оправят нещата да им бъдат удобни за учебен процес, всички условия да бъдат осигурени. Така че на 6 ноември учениците ще провеждат учебните си занятия в собствената обновена сграда”, заяви Светослав Василев. По думите му навсякъде в учебните заведения има въведени мерки за енергийна ефективност, навсякъде всички детски градини са реновирани. „Вече отговаряме на съвременните изисквания за образователен процес”, каза също Светослав Василев.\r\nТой посочи още, че всички училищни автобуси в Кюстендил са подготвени за зимния сезон. По думите му седем са училищата, които са средищни, но в новия закон за образованието, вече е записано, че общината е длъжна да извозва всички ученици. „Освен тези, които са в средищните училища, ние возим и големите ученици, които са в гимназиите, като по този начин отговаряме на изискванията, както на закона, така и на нуждите на общината. Нямаме проблеми с извозването, малко ни е стар автобусния парк, нормално е от време на време да има проблеми, но ремонтите стават своевременно, имаме добър екип”, каза Светослав Василев. По думите му маршрутите са направени, всичко е съгласувано, така че нямам проблем с извозването на децата. „Возим всички от петгодишните да дванадесети клас, които са заявили желание, че искат да се возят от селата”, заяви Василев.\r\nВенцеслав ИЛЧЕВ", "date": "2017.10.30", "title": "Кюстендил: Училищата и детските градини в общината са готови за отоплителния сезон"}
{"url": "http://www.focus-news.net/news/2017/10/30/2452134/burgas-voennosluzheshti-ot-flotiliya-boyni-i-spomagatelni-korabi-vms-prodalzhavat-da-okazvat-pomosht-na-postradalite-ot-navodneniyata-v-oblastta.html", "text": "Продължава участието на военнослужещи от Флотилия бойни и спомагателни кораби – ВМС в мероприятията за оказване на помощ на населението при ликвидиране на последствията от наводненията в Бургаска област през миналата седмица. Това съобщиха от пресцентъра на Военноморските сили.\r\nОсновните дейности са насочени към почистване на най-тежко пострадалите от наводненията домове и пътища в село Равнец. \r\nСъщо така, от днес, военнослужещи и от други формирования от гарнизон \"Бургас\" се включиха в благородната мисия и подпомогнаха пострадалите в два други бедстващи райони от Бургаска област. Личен състав и техника от военно формирование 26720 – Черноморец  и военно формирование 26600 – Братово действа в района на село Полски извор, а от военно формирование 48940 – Бургас в района на село Ливада.\r\nУсилията, които военнослужещите полагат са в знак на съпричастност към пострадалите от бедствието семейства и още веднъж показват готовността и решимостта на хората под пагон за оказване на своевременна помощ на населението в най-трудните моменти.", "date": "2017.10.30", "title": "Бургас: Военнослужещи от Флотилия бойни и спомагателни кораби – ВМС продължават да оказват помощ на пострадалите от наводненията в областта"}
{"url": "http://www.focus-news.net/news/2017/10/30/2452135/blagoevgrad-balgarskata-rok-grupa-ahat-shte-imat-kontsert-v-grada-na-10-noemvri-spetsialen-gost-shte-e-dzho-lin-tarnar.html", "text": "Българската рок група Ахат се завръща на сцената с национално турне.  Благоевград е първият град, който ще ги посрещне на 10 ноември от 19.30 часа в зала „Пейо Яворов“. Това съобщиха от пресцентъра на Община Благоевград. Вместо \"Последният поход\", музикантите решиха да се съберат отново, и този път да продължат напред. Те възобновиха своята концертна дейност и след няколко участия през летния сезон, останаха вдъхновени и окрилени от топлото посрещане на публиката.\r\nСпециален гост на всички концерти от турнето на Ахат ще бъде легендарният Джо Лин Търнър (Rainbow, Deep Purple). Той ще излиза в средата на концертите и заедно с Ахатите ще изпълнява някои от великите хитове на групите, с които е световно популярен и търсен и до днес. Ахат ще свирят само класики, като обещават и много изненади.  \r\nБилети за концерта на Ахат може да бъдат намерени в мрежата на www.eventim.bg.", "date": "2017.10.30", "title": "Благоевград: Българската рок група Ахат ще имат концерт в града на 10 ноември, специален гост ще е Джо Лин Търнър"}
{"url": "http://www.focus-news.net/news/2017/10/30/2452136/ministar-lilyana-pavlova-po-vreme-na-predsedatelstvoto-ot-balgariya-se-ochakva-provezhdane-na-sreshti-i-debati-za-mnogogodishnata-finansova-ramka-na-es.html", "text": "За да може през май по време на Председателството предложението за многогодишната финансова рамка да бъде изпълнено със съдържание от България се очаква да проведем поредица от предварителни, подготвителни срещи, дебати и дискусии, както на експертно, така и на политическо ниво. Това каза министърът за Българското председателство на Съвета на ЕС Лиляна Павлова на пресконференция на членовете на Комисията по регионалното развитие на ЕП, предаде репортер на Агенция „Фокус“. „Не само по време на Председателството, но и след него за България ще е важно в нелесния дебат, който предстои и трябва да има много добра рамка и фокус- за бъдещата кохезионна политика, да имаме мнението и подкрепата за това какво допринася кохезионната политика за България“, посочи тя. „Много е важна синергията, която се опитваме да постигнем между ЕП и Комисията по за регионална политика от една страна, и Комитетът на регионите от друга“, коментира Лиляна Павлова. „Като председатели на Съвета от нас се очаква да бъдем неутрален балансьор на всички 28 държави, което е едно нелеко предизвикателство“, заяви министърът. \r\nПо повод посещението на еврокомисаря Гюнтер Йотингер вицепремиерът Томислав Дончев коментира: „Големият дебат за бъдещето на бюджета на ЕС ще стане особено горещ, за зло или за добро, включително и по време на Българското председателство“. „Ако очакваме към края на Председателството ни да имаме предложение на комисията, свързано с бюджета, с кохезионния пакет, ролята ни, за да бъдем полезни, е да организираме предварителните дискусии и консултации. Да се опитаме да модерираме качествен дебат, търсейки отговор на тази лесна задача“, каза още той. \r\nБиляна ИВАНОВА", "date": "2017.10.30", "title": "Министър Лиляна Павлова: По време на Председателството от България се очаква провеждане на срещи и дебати за многогодишната финансова рамка на ЕС"}
{"url": "http://www.focus-news.net/news/2017/10/30/2452137/odobren-e-proektat-na-zakon-za-byudzheta-na-nzok-za-2018-g.html", "text": "Правителството одобри законопроекта за бюджет на Националната здравноосигурителна каса за 2018 г. и предлага на Народното събрание да го приеме. Това съобщиха от правителствената информационна служба.\r\nВ законопроекта са предвидени 3 859 978 хил. лв. приходи и трансфери. Здравноосигурителните приходи са в размер на 3 818 478,0 хил. лв., от които 2 556 292,0 хил. лв. са приходи от здравноосигурителни вноски и 1 262 186,0 хил. лв. са трансфери за здравно осигуряване.\r\nРазчетените средства за здравноосигурителни вноски в размер на 2 556 292 хил. лв. са с 276 562 хил. лв. повече в сравнение със същите през 2017 г. Разходите и трансферите са в размер на 3 859 978 хил. лв., в т.ч. разходи в размер на 3 858 395 хил. лв., което е с 409 633 хил. лв. повече спрямо Закона за бюджета на НЗОК за 2017 г.\r\nРазпределението на средствата за здравноосигурителни плащания е следното:\r\n1. За медицински дейности – 2 337 060,7 хил. лв., в т. ч: първична извънболнична медицинска помощ – 207 200 хил. лв.; специализирана извънболнична медицинска помощ (вкл. за комплексно диспансерно/амбулаторно наблюдение) - 222 300 хил. лв., медико-диагностична дейност - 83 000 хил. лв., болнична медицинска помощ - 1 824 560,7 хил. лв.\r\n2. За дентални дейности - 157 000 хил. лв.\r\n3. За лекарствени продукти, медицински изделия и диетични храни за специални медицински цели - 1 098 000 хил. лв., като в това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната – 718 000 хил. лв.; лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги – 282 000,0 хил. лв.; медицински изделия, прилагани в болничната медицинска помощ - 98 000 хил. лв.\r\nВ сферата на денталната помощ е заложено осигуряване на 6,5 млн. Броя дентални дейности, което е с 2,6 млн. повече от предходната година.\r\nЗаложеният в проекта резерв за 2018 г. е в размер на 114 554,3 хил. лв., което представлява три на сто от сумата на приходите от здравноосигурителни вноски и трансферите за здравно осигуряване. В хода на 2018 г. с тях ще се гарантира устойчивост и ритмичност на здравноосигурителните плащания.\r\nС проекта се предлагат и изменения и допълнения в Закона за здравното осигуряване. Прецизират се функциите на Надзорния съвет и на управителя на НЗОК. Дава се право на НЗОК да придобива недвижими имоти за нуждите на НЗОК, и при неговото реализиране в дългосрочен план ще се търсят финансово най-ефективните решения за НЗОК.\r\nПредлагат се промени, с които се гарантира посочването на отчетен документ при заплащането на потребителската такса на лечебните заведения от НЗОК, както и правото на достъп до наличната информация за ползваната от лицата дентална помощ, а не само до медицинската такава, каквато е действащата разпоредба.\r\nОчакваните резултати от приемане на законопроекта са свързани с постигане на по-ефективно разпределение на финансовия ресурс на НЗОК за 2018 г.„ както и придържане към бюджетната дисциплина и прозрачност, определена със Закона за публичните финанси.", "date": "2017.10.30", "title": "Одобрен е проектът на закон за бюджета на НЗОК за 2018 г."}
{"url": "http://www.focus-news.net/news/2017/10/30/2452138/haskovo-obshtinata-poluchi-blagodarstveno-pismo-ot-sdruzhenie-zachatie.html", "text": "Благодарствено писмо от Сдружение „Зачатие“ получи Община Хасково, съобщиха от пресцентъра на общината. Писмото е адресирано до кмета Добри Беливанов. В него се казва „Уважаеми г-н Беливанов, Община Хасково е една от първите общини, които откликнаха на нашия призив за финансово подпомагане на процедури и дейности по асистирана репродукция на съпрузи и лица, живеещи на съпружески начала, с репродуктивни проблеми на територията на общината, и вече 4 години се отпускат средства за този вид дейности. В тази връзка от името на всички членове и симпатизанти на Сдружение „Зачатие“ бих искала да изкажа сърдечни благодарности към Вас и всички общински съветници за решението Ви за поредна година да подкрепите финансово двойките с репродуктивни проблеми.“. Писмото е подписано от Стефка Сарафова, председател на УС Сдружение „Зачатие“. \r\n32 двойки с репродуктивни проблеми бяха подпомогнати от общината тази година със 75 хиляди лева.", "date": "2017.10.30", "title": "Хасково: Общината получи благодарствено писмо от Сдружение „Зачатие“"}
{"url": "http://www.focus-news.net/news/2017/10/30/2452139/bbc-donald-tramp-otnosno-obvineniyata-sreshtu-pol-manafort-tova-e-bilo-predi-godini.html", "text": "Американският държавен глава Доналд Тръмп коментира от официалната си страница в социалната мрежа „Туитър“ скандала около бившия председател на неговия предизборен щаб, съобщава BBC. Президента на САЩ заяви, „това е било преди години, преди Манафорт да бъде част от кандидатпрезидентската ми кампания“. Тръмп също така призова разследователите да се съсредоточат върху Хилари Клинтън и Демократическата партия на страната.  \r\nПо-рано в понеделник срещу Пол Манафорт и неговия бизнес сътрудник Рик Гейтс бяха повдигнати обвинения във връзка с предполагаемата намеса от страна на Русия в президентските избори в САЩ през 2016 г. Бившият председател на предизборният щаб ще бъде съден заради даване на лъжливи показания, пране на пари, укриване на сметки в чуждестранни банки и укриване на данъци. Срещу него и Рик Гейтс има общо обвинение за скриване на голяма сума пари, която двамата са получили от бившия украински президент Виктор Янукович, докато работели с него.  Цанко Цолов", "date": "2017.10.30", "title": "BBC: Доналд Тръмп относно обвиненията срещу Пол Манафорт: Това е било преди години"}
{"url": "http://www.focus-news.net/news/2017/10/30/2452140/evrodeputatat-andrey-novakov-35-ot-byudzheta-na-es-e-za-koheziya-45-sa-za-zemedelie-za-da-prodalzhi-sashtoto-saotnoshenie-sled-brekzit-vnoskite-tryabva-da-se-uvelichat.html", "text": "Към момента 35% от бюджета на ЕС е за кохезия, 45% са за земеделие. За да продължи същото съотношение при същия обем на инвестиции очевидно е, че след излизане на Великобритания вноските трябва да се увеличат. Това каза евродепутатът от ГЕРБ/ЕНП Андрей Новаков на пресконференция на членовете на Комисията по регионалното развитие на ЕП, предаде репортер на Агенция „Фокус“. „Ако приемем и усещането ми е такова, че има относително съгласие за това, че към момента бюджетът разпределя 1% от брутния национален доход, това ще се промени до към 1,10%“, обясни той. „Въпросът е, че за да направят този компромис нетните платци в ЕС ще трябва да има условие това да се случи“, посочи Андрей Новаков. „Когато става въпрос за инвестиции от европейските фондове получаваме 4 пъти повече от това, което внасяме. С тези инвестиции се купуват немски влакове, холандска медицинска техника или чешки автобуси, така че това не е подаяние“, каза още евродепутатът. \r\nБиляна ИВАНОВА", "date": "2017.10.30", "title": "Евродепутатът Андрей Новаков: 35% от бюджета на ЕС е за кохезия, 45% са за земеделие, за да продължи същото съотношение след Брекзит вноските трябва да се увеличат"}
{"url": "http://www.focus-news.net/news/2017/10/30/2452141/burgas-konferentsiya-cherno-more-evropeyski-perspektivi-shte-se-provede-na-31-oktomvri.html", "text": "На 31 октомври шест държави, една от които нашата, отбелязват Международния ден на Черно море. По този повод в Бургас ще се проведе тематичната конференция „Черно море – европейски перспективи“. Мястото е експо център „Флора“ в Морската градина, а началният час 14.30. Това съобщиха от пресцентъра на Община Бургас.\r\nВ нея ще участват домакинът Димитър Николов – кмет на община Бургас, Лиляна Павлова – министър за българското председателство на Съвета на ЕС 2018 г., Атанаска Николова – зам.-министър на околната среда и водите, Ивелина Василева -  председател на Парламентарната комисия по околна среда и водите. \r\nДогодина Бургас ще бъде домакин и на Европейския морски ден – събитие, което ще събере в града ни представители на пристанища, корабоплавателна индустрия, клъстери, екологични асоциации, синдикати, научни и изследователски институции, местни, регионални, национални и европейски власти, за да обсъдят и предприемат съвместни дейности за развитие на морския сектор.", "date": "2017.10.30", "title": "Бургас: Конференция „Черно море – европейски перспективи“ ще се проведе на 31 октомври"}
{"url": "http://www.focus-news.net/news/2017/10/30/2452142/pazardzhik-ekstradiraniyat-v-ispaniya-kmet-na-selo-semchinovo-plamen-temelkov-se-varna-na-posta-si.html", "text": "Кметът на село Семчиново, община Септември Пламен Темелков, който заедно с който заедно с още 6 души бе задържан с Европейска заповед за арест на 26 юни 2017 година и екстрадиран в Испания заради обвинения за участие в организирана престъпна група, трафик на хора и склоняване към проституция, се е върнал в родното си село и от днес отново е на работа. Това съобщиха за Радио „Фокус“ – Пазарджик от кметството в селото. От там не пожелаха да дадат друга информация по случая.„Фокус“ припомня, че с решение на Окръжен съд – Пазарджик, в изпълнение на Европейска заповед за арест, Темелков бе екстрадиран в Испания. На 3 август 2017 година с военен самолет общо 8 души, сред които и Темелков, заминаха за испанския град Марбея.\r\nВаня НИКОЛОВА", "date": "2017.10.30", "title": "Пазарджик: Екстрадираният в Испания кмет на село Семчиново Пламен Темелков се върна на поста си"}
{"url": "http://www.focus-news.net/news/2017/10/30/2452143/fregata-drazki-uchastva-v-operatsiyata-na-nato-sea-guardian-v-sredizemno-more.html", "text": "От 16 до 29 октомври фрегата „Дръзки”, като част от втората постоянна военноморска група на НАТО (SNMG2), участва в операция на НАТО в Средиземно море „Sea Guardian”, съобщиха от пресцентъра на Военноморските сили. Освен българската фрегата в състава на групата бяха фрегатите ITS „SIROCCO” от ВМС на Италия, ROS „REGELE FERDINAND” от ВМС на Румъния и TCG „GELIBOLU” от ВМС на Турция. Флагман на формированието бе турската фрегата с командир капитан I ранг Айдън Сезеноглу, който заедно с офицери от оперативния щаб на 25 октомври 2017 г. посетиха фрегата „Дръзки”.  \r\nПо време на операцията фрегата „Дръзки” изпълни поставените задачи по наблюдение на надводната обстановка свързани с осигуряване на безопасността на корабоплаването в района, отработено бе и тактическото взаимодействие в групата. Проведоха се тренировки по откриване и водене на надводни и въздушни цели и тактическо маневриране. \r\nЕдновременно с това се проведоха корабни бойни учения по „Борба за живучест”, включващи борба с пожари и взривове, симулирано използване на противокорабно и противовъздушно оръжие, защита на кораба от атакуващи бързо движещи се малки морски цели, тренировки по приемане и предаване на товари на ход и по вертикален способ и спасяване на човек зад борд.\r\nПрактически бяха изпълнени стрелби по морска цел с картечници и леко стрелково оръжие, приемане на гориво на ход от военния танкер TCG „AKAR” от ВМС на Турция.\r\nЗа периода на участие в операция „Sea Guardian” фрегата „Дръзки” наблюдава 220 кораба, установи контакт и извърши запитване на 27 кораба от търговския трафик и опознаване на над 130 въздушни цели на ден. \r\nНа 21 октомври екипажът на фрегата „Дръзки” отбеляза дванадесета годишнина от вдигането на българския военноморски флаг.\r\nОт днес, 30 октомври екипажът на „Дръзки” се включва последователно в две национални военноморски учения с международно участие на ВМС на Турция – до 4 ноември 2017 г. в „NEMO TRIALS 2017”, и от 7 до 16 ноември 2017 г. в „DOGU AKDENIZ 17”.", "date": "2017.10.30", "title": "Фрегата „Дръзки” участва в операцията на НАТО „Sea Guardian” в Средиземно море"}
{"url": "http://www.focus-news.net/news/2017/10/30/2452144/blagoevgrad-15-katastrofi-sas-17-raneni-sa-registrirani-ot-nachaloto-na-mesetsa-v-oblastta.html", "text": "15 катастрофи със 17 ранени, без жертви, са регистрирани от началото на месец октомври в област Благоевград. Това каза на брифинг ст. инсп. Данаил Стоицов, началник на КАТ – Благоевград, предаде репортер на Радио „Фокус“ – Пирин. „От началото на годината до настоящия момент имаме регистрирани 239 пътнотранспортни произшествия, което е с 63 по-малко в сравнение с миналата година. Загиналите при тях са 22, което е с 12 по-малко. Ранените са 289, като и тук наблюдаваме спад, тъй като миналата година ранените са били с 63 повече“, посочи още ст. инсп. Стоицов. Той допълни, че намаленият брой инциденти не успокоява органите на реда, но все пак това е положителна новина, защото се вижда, че действията на полицията спомагат за по-малкия брой произшествия, загинали и ранени.\r\nЛивия НИНОВА", "date": "2017.10.30", "title": "Благоевград: 15 катастрофи със 17 ранени са регистрирани от началото на месеца в областта"}
{"url": "http://www.focus-news.net/news/2017/10/30/2452145/varna-narodniyat-predstavitel-ot-gerb-neli-petrova-provede-priemen-den-v-grada.html", "text": "Варненският народен представител от ПП ГЕРБ Нели Петрова проведе приемен ден в морската столица. Граждани се срещнаха с нея, за да потърсят съдействие за решаването на имотни казуси от частен характер. Това съобщиха от пресцентъра на ПП ГЕРБ – Варна.\r\nПредставители на неправителствена организация настояха пред варненския депутат за по-строг контрол относно качеството на храните, като отправиха критики по повод състава на млечните продукти и меда. Те повдигнаха и въпроса за търговията на открито, която се извършва със стоки без документи за произход. Варненският депутат се ангажира да предаде сигнала на сдружението на колегите си от ресорната парламентарна комисия, като коментира, че в момента в Народното събрание се дебатират промени в Закона за храните. Обществото ни е все по-чувствително към темата за качеството на храните, а проблемът с двойния стандарт при производството на хранителните продукти вече е част от дневния ред на европейските институции, припомни Нели Петрова.", "date": "2017.10.30", "title": "Варна: Народният представител от ГЕРБ Нели Петрова проведе приемен ден в града"}
{"url": "http://www.focus-news.net/news/2017/10/30/2452146/zavarshi-obshtoto-vklyuchvane-na-otoplenieto-v-sofiya.html", "text": "Общото включване на отоплението в столицата завърши, съобщиха от пресцентъра на „Топлофикация София”. Без парно засега остават само отделни сгради, които по решение на етажната собственост са поискали включване на по-късен етап. Отоплението не е включено и в сградите, където техниците на компанията са установили, че вътрешната инсталация е празна, което е признак за продължаващи ремонти и има опасност от наводняване в жилищата. Парно има в детските градини, в здравните заведения и в почти всички училища, тъй като в някои учебни заведения директорите са поискали отлагане на включването.\r\nОбщото включване на отоплението в София започна в четвъртък, 26 октомври, тъй като в същия ден бяха изпълнени задължителните според нормативната уредба две комулативни условия – три последователни дни със средноденонощна температура под +12 градуса и прогноза за трайно застудяване през следващите 7-10 дни.\t\r\nНапомняме на упълномощените лица в сградите да проверят обезвъздушаването на отоплителната система, а клиентите да отворят на максимална степен вентилите на радиаторите, за да се нормализира отоплението в сградата.", "date": "2017.10.30", "title": "Завърши общото включване на отоплението в София"}
{"url": "http://www.focus-news.net/news/2017/10/30/2452147/kyustendil-vazpomenatelna-vecher-za-aktyora-angel-aleksiev-alyoshata-shte-se-provede-v-grada.html", "text": "Възпоменателна вечер за актьора Ангел Алексиев – Альошата ще се проведе в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Събитието се организира от 18.00 часа в художествена галерия „Владимир Димитров – Майстора”. Организатори на инициативата са читалище „Зора“ и художествената галерия. В програмата са поканени да участват Драгомир Драганов и трио „Тенори“. Ще бъде излъчена мултимедийна презентация за живота и творчеството на актьора. Ще бъде представена и книгата му „До утре, до другия спектакъл“, каквото е и мотото на вечерта. Също така негови картини ще бъдат показани на екран.\r\nВенцеслав ИЛЧЕВ", "date": "2017.10.30", "title": "Кюстендил: Възпоменателна вечер за актьора Ангел Алексиев – Альошата ще се проведе в града"}
{"url": "http://www.focus-news.net/news/2017/10/30/2452148/the-hill-dzhordzh-papadopolus-se-prizna-za-vinoven-po-obvinenieto-v-davane-na-lazhlivi-pokazaniya.html", "text": "Джордж Пападопулос, един от бившите съветници на американския президент Доналд Тръмп и участвал в предизборната му кампания, призна че е представил неверни данни пред ФБР, отнасящи се до чуждестранната намеса на американските президентски избори през 2016 г. Това пише ежедневникът The Hill, като се позовава на официална информация от Министерството на правосъдието на страната. 30-годишият бивш съветник по въпросите за външната политика е излъгал относно връзките си с руски професор. Пападопулос е заявил, че срещата му с него е станала преди да се присъедини към предизборния щаб на Тръмп, но по-късно се е отрекъл от дадените показания, след като разследващите органи успели да съберат достатъчно доказателство, оборващи неговото твърдение.\r\nСамопризнанията му са направени по-рано през октомври, но властите ги направиха публични едва в понеделник, след като срещу Пол Манафорт и Рик Гейтс бяха повдигнати обвинения относно руската намеса на изборите в САЩ миналата година.  Цанко Цолов", "date": "2017.10.30", "title": "The Hill: Джордж Пападополус се призна за виновен по обвинението в даване на лъжливи показания"}
{"url": "http://www.focus-news.net/news/2017/10/30/2452149/predsedatelyat-na-narodnoto-sabranie-dimitar-glavchev-v-sarbiya-mozhe-da-razchitate-na-podkrepata-na-balgariya-po-patya-kam-chlenstvo-v-es.html", "text": "Може да разчитате на подкрепата на България по пътя към членство в ЕС, заяви председателят на Народното събрание Димитър Главчев в изявление след срещата си с председателя на Народната скупщина на Република Сърбия Мая Гойкович, съобщиха от пресцентъра на Народното събрание. \r\nБългарска парламентарна делегация, водена от председателя на Народното събрание, е на тридневно официално посещение в Република Сърбия. Димитър Главчев направи изказване пред депутатите в сръбската Скупщина. \r\nБългария положи много усилия темата за интеграцията на страните от Западните Балкани да се върне в дневния ред на ЕС, подчерта Димитър Главчев. Той уточни, че това ще бъде и основен приоритет на Българското председателство на Съвета на ЕС, което започва през януари 2018 г. \r\nВиждам категоричното ви намерение да извършите необходимите реформи и да отговорите на изискванията и критериите за членство, посочи председателят на българския парламент и добави, че при по-голяма воля и по-ускорена подготовка Сърбия може да стане член на Съюза по-рано от определения срок. Готови сме да помогнем, да споделим опита, грешките и трудностите, през които сме минали, подчерта Димитър Главчев. \r\nГлавната цел за Сърбия сега е членството в ЕС и страната разчита на опита и подкрепата на България по пътя, който има да извърви, отбеляза Мая Гойкович. Въпреки трудностите, които има Европа днес, разширяването на Съюза е много важно особено за страните от Западните Балкани, подчерта тя. По думите й Западните Балкани са част от решението, а не част от проблема. \r\nПредседателят на Народната скупщина изрази надежда Сърбия да стане член на ЕС по-рано от 2025 г., когато е определената й дата. Мая Гойкович благодари на България за подкрепата, която страната ни оказва по пътя на Сърбия към членство в ЕС, и подчерта, че Сърбия и занапред ще разчита на помощ от България. Мислим, че много преди 2025 г. ще изпълним критериите, ще направим необходимите реформи и ще отговорим на условията за членство в Съюза, добави тя. \r\nБългария е пример за отношение към своето малцинство, няма български държавник, посетил Сърбия, който да не попита как живее българското национално малцинство, подчерта Мая Гойкович. Радвам се, че вашето посещение започна в общините, където са представителите на българското национално малцинство, добави тя. \r\nПредседателят на Народното събрание отбеляза, че на разговора е информирал председателя на сръбския парламент за срещите си с представители на българското национално малцинство в Димитровград, Босилеград и Ниш. Получих уверение, че като законодателна рамка въпросите на малцинството са уредени, но в Босилеград има проблеми, които са на местно ниво, посочи той. Убеден съм, че заедно можем да решим тези проблеми с привличане на инвестиции и подпомагане на икономическото развитие на общината, за да се преодолее тенденцията на обезлюдяване, заяви Димитър Главчев. \r\nПо думите му благодарение на усилията, положени през последните две години, едни проблеми на българското национално малцинство, натрупвани с години и по-скоро плод на тоталитарните режими в двете страни, започват да се решават. Приветстваме усилията на държавното ръководство на Сърбия за преодоляване на проблемите, защото за първи път от 30 години има отпечатани 26 учебника на български език и се очаква да бъдат отпечатани още 14, заяви председателят на Народното събрание. Смятам, че с обща воля те могат да бъдат решени, добави той.     \r\n„Вярвам в общия път на България и Сърбия в обединена Европа”, написа председателят на Народното събрание в почетната книга на сръбския парламент. \r\nВ състава на парламентарната делегация са заместник-председателят на Групата за приятелство със Сърбия Павел Шопов, членовете на групата за приятелство Константин Попов, Таско Ерменков, Велислава Кръстева и председателят на ПГ на ПП ВОЛЯ Гергана Стефанова.", "date": "2017.10.30", "title": "Председателят на Народното събрание Димитър Главчев в Сърбия: Може да разчитате на подкрепата на България по пътя към членство в ЕС"}
{"url": "http://www.focus-news.net/news/2017/10/30/2452150/ministar-nikolina-angelkova-shte-se-sreshtne-s-akademichnata-obshtnost-v-rusenskiya-universitet.html", "text": "Министърът на туризма Николина Ангелкова ще посети Русе на 31 октомври 2017 г. (вторник) от 11:30 часа и ще подпише рамков договор за сътрудничество между Министерството на туризма и Русенския университет „Ангел Кънчев“. Това съобщиха от пресцентъра на министерството.\r\nМинистърът на туризма ще поздрави преподавателите и студентите от висшето училище с приближаващия Ден на народните будители и ще присъства на кръгла маса на тема „Ролята на Русенския университет за развитие на иновациите в туризма“.\r\nВ рамките на посещението й ще бъде представена платформата I love Bulgaria пред възпитаници на университета и ученици от горния курс на Професионалната гимназия по туризъм в града.\r\nСъбитието е открито за медии.", "date": "2017.10.30", "title": "Министър Николина Ангелкова ще се срещне с академичната общност в Русенския университет"}
{"url": "http://www.focus-news.net/news/2017/10/30/2452151/darzhavniyat-glava-rumen-radev-naznachi-nikolay-milkov-za-svoy-sekretar-po-balgarskoto-predsedatelstvo-na-saveta-na-es.html", "text": "С указ президентът Румен Радев назначи Николай Милков за свой секретар по Българското председателство на Съвета на ЕС – 2018, съобщиха от прессекретариата на държавния глава.\r\nНиколай Милков e дългогодишен дипломат от кариерата и е заемал редица ръководни длъжности в държавните институции и дипломатическите ни представителства в чужбина. От 2013 до 2017 г. е посланик на Република България в Канада, а в периода 2010-2013 г. е постоянен секретар на отбраната. От 2005 до 2009 г. Николай Милков е генерален консул на България в Ню Йорк, а от 2001-2004 г. е посланик на България в Румъния.\r\nЗавършил е „Международни отношения“ в УНСС и има научна степен „Доктор на историческите науки“. Специализирал е в Международния институт за публична администрация в Париж, в Университета в Грьонинген и в Център „Джордж Маршал“ в Гармиш Партенкирхен.", "date": "2017.10.30", "title": "Държавният глава Румен Радев назначи Николай Милков за свой секретар по Българското председателство на Съвета на ЕС"}
{"url": "http://www.focus-news.net/news/2017/10/30/2452152/starshi-komisar-yanko-yankolov-odmvr-vidin-prez-zimata-nay-mnogo-patno-transportni-proizshestviya-se-realizirat-na-glaven-pat-e-79-v-uchastaka-na-selata-skomlya-i-medovnitsa-i-po-pat-iii-112.html", "text": "През зимата най-много пътно транспортни произшествия се реализират на главен път Е-79 в участъка на селата Скомля и Медовница, а така също и по път III-112 през село Арчар за Добри дол. Това каза на пресконференция във връзка със започващата акция \"Зима\" в страната старши комисар Янко Янколов, директор на ОДМВР – Видин, предаде репортер на Радио „Фокус“ – Видин. В пресконференцията участваха също главен инспектор Владимир Герасимов, началник на сектор „Пътна полиция” във Видин, и Николай Николов, председател на местната структура на Съюза на българските автомобилисти. \"Ежедневно се прави подробен анализ. Там, където има концентрация на катастрофи, патрулите на „Пътна полиция“ извършват проверки в определени часове. Целта е превенция на тези произшествия, изпращат се и сигнални писма за подобряване на маркировката“, каза старши комисар Янколов. Той допълни, че при дъжд и валеж при завоите по главен път Е 79 край селата Медовница и Скомля зачестяват произшествията, предимно на чуждестранни водачи на тежкотоварни камиони, които подценяват ситуацията и не познават обстановката. “Там има разширяване допълнително на платното, поставени допълнителни обезопасителни съоръжения  и пътни знаци\", заяви Янко Янколов.\r\nПо думите му целта на традиционната акция „Зима“ е ограничаване на пътнотранспортния травматизъм. Старши комисар Янко Янколов посочи, че акцията на „Пътна полиция“ се провежда съвместно с БЧК и Съюза на българските автомобилисти. „Акцията ще се проведена на три етапа. От 1 – 10 ноември акцията е под надслов „За безопасно пътно превозно средство през зимата“, като е насочена към шофьорите на автомобилите, велосипедистите, както и към собствениците на превозни средства с животинска тяга. От 11 до 20 ноември акцията преминава под наслов – „Пешеходци и водачи за толерантност на пътя“, от 20 до 30 ноември е: „Безопасно шофиране през зимата“. През този трети етап ще се следи за техническата изправност на автомобилите, както и за поведението на пътя на шофьорите“, каза Янко Янколов. Той допълни, че по време на трите етапа на акция „Зима“ ще се проведат специализирани полицейски операции на територията на областта. \r\nАнна ЛОЗАНОВА", "date": "2017.10.30", "title": "Старши комисар Янко Янколов, ОДМВР – Видин: През зимата най-много пътно транспортни произшествия се реализират на главен път Е-79 в участъка на селата Скомля и Медовница и по път III-112"}
{"url": "http://www.focus-news.net/news/2017/10/30/2452153/stara-zagora-obshtinskiyat-shtab-za-zashtita-pri-bedstviya-v-kazanlak-obsadi-gotovnostta-za-zimata.html", "text": "Общинският щаб за защита при бедствия в Казанлък обсъди готовността за зимата, съобщиха от пресцентъра на Община Казанлък. Кметът Галина Стоянова откри срещата на Общинския щаб. В заседанието участваха всички ангажирани институции за реакция при зимни условия, които заявиха готовност за реакция при затруднени зимни условия. \r\nКметът на Община Казанлък информира за фирмата, която ще отговаря за снегопочистването на четвъртокласната пътна мрежа на територията на община Казанлък – „Промакс“ ЕООД, с която има сключен договор от месец септември, т.г..\r\nОт РПС – Казанлък съобщиха, че за района са осигурени 1200 тона пясък и 500 тона сол и 18 снегопочистващи машини. За първи път за прохода \"Шипка\" ще отговаря обединението „Пи Ес 2014“, в което участват: „Пи Ес Ай“ АД и „Пътно строителна компания Ес Би Ес“ АД. „Пи Ес 2014“ вече 4 години поддържа проходимостта на друг проход - Прохода на Републиката Хаинбоаз. \r\nПо покана на кмета на Община Казанлък в срещата участваха и представители на всички хижи и хотели в района на Бузлуджа, с които бяха обсъдени варианти за оптимизиране на почистването на снега около туристическите обекти.\r\nПрисъстващите бяха запознати с 2 нови заповеди на кмета Галина Стоянова относно работа при усложнени зимни условия през 2017 – 2018г. и предприемане на превантивни мерки за намаляване на последствията за населението и инфраструктурата, както и с Плана за защита при бедствия и извършената подготовка за предстоящата зима в Община Казанлък.", "date": "2017.10.30", "title": "Стара Загора: Общинският щаб за защита при бедствия в Казанлък обсъди готовността за зимата"}
{"url": "http://www.focus-news.net/news/2017/10/30/2452154/pravitelstvoto-prie-standartite-za-delegiranite-ot-darzhavata-deynosti-s-naturalni-i-stoynostni-pokazateli-prez-2018-g.html", "text": "Правителството измени РМС 286/2017 г., с което се приемат стандартите за делегираните от държавата дейности с натурални и стойностни показатели през следващата година. Това съобщиха от правителствената информационна служба. Стандартите са съобразени с размерите на бюджетните взаимоотношения между централния бюджет и бюджетите на общините според основните допускания за бюджетната прогноза за периода 2018-2020 година. \r\nКлючовите политики в сектор „Образование“ ще са насочени към пълно обхващане на всички подлежащи на образование деца и ученици, предотвратяване на отпадането от образователната система и реинтеграция на преждевременно напусналите; повишаване на образователните резултати на всички ученици; осигуряване на подкрепа на педагогическите специалисти и привличане на млади хора в професията. С цел обвързване на финансирането с качеството на образованието, от 2018 г. ще се извърши промяна в системата на делегираните бюджети, като финансирането няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период – и от качеството на образователния процес. Усъвършенстването на механизма на разпределение на средствата от държавния бюджет за предучилищното и училищното образование ще осигури постигане на справедливо и ефективно разпределение на финансовите ресурси в съответствие с потребностите на детските градини и училищата. За реализиране на образователните приоритети ще се изпълняват комплексни мерки и действия, гарантиращи равен достъп до качествено образование чрез осигуряване на безплатен транспорт на децата и учениците и целодневна организация на учебния ден в средищните училища; допълнително финансиране на защитени училища и детски градини.\r\nЗа 2018 г. в сферата на социалните услуги стандартите са променени диференцирано, като за специализираните институции за предоставяне на социални услуги те са увеличени със 7%, с изключение на домовете за стари хора, където увеличението е с 10 процента. За социалните услуги, предоставяни в общността, увеличението на стандартите е в границите от 5% до 13%, като за центровете за социална рехабилитация и интеграция увеличението е с 13%, а за защитените жилища – с 8 на сто.\r\nВ сферата на културата за 2018 г. стандартите за регионалните библиотеки и за читалищата са увеличени с 14 процента. Въвежда се единен разходен стандарт за всички музеи и художествени галерии с регионален характер, независимо от субсидираната численост.\r\nСтандартите са съгласувани с Националното сдружение на общините в Република България.", "date": "2017.10.30", "title": "Правителството прие стандартите за делегираните от държавата дейности с натурални и стойностни показатели през 2018 г."}
{"url": "http://www.focus-news.net/news/2017/10/30/2452155/zam-kmetat-petar-georgiev-obshtina-sadovo-ima-palna-gotovnost-za-zimata.html", "text": "Община Садово има пълна готовност за зимата. Това съобщи в предаването „Садово в сърцето на Тракия” на Радио „Фокус” – Пловдив зам.-кметът Петър Георгиев. „Осигурен е пясък за почти всички населени места в общината. Тази седмица ще бъде доставена и солта”, каза Георгиев. В повече от половината селища общината работи със собствена техника. За другите има договори с фирми, които осигуряват техника. Осигурено е отопление за детските градини и училищата, както и за социални домове и пенсионерски клубове. „Надяваме се тази зима да е по-лека”, каза Георгиев. Общината има договорка и с Института по растителни и генетични ресурси при нужда да се ползва тяхна техника.\r\nЦветана ТОНЧЕВА", "date": "2017.10.30", "title": "Зам.-кметът Петър Георгиев: Община Садово има пълна готовност за зимата"}
{"url": "http://www.focus-news.net/news/2017/10/30/2452156/afp-sasht-privetstvaha-reshenieto-na-masud-barzani-da-podade-ostavka.html", "text": "САЩ приветстваха решението на Масуд Барзани да подаде оставка като президент на Регионалното правителство на иракските кюрди в Ербил, предава AFP. От Вашингтон обещаха да положат основните на добро сътрудничество с премиера на автономната област, който временно ще държи цялата власт, след като Барзани официално се откаже от поста си на първи ноември. \r\nГоворител на Белия дом заяви в понеделник, че бившият президент на регионалното правителство е „историческа фигура и храбър лидер на своите хора, най-вече в нашата обща борба унищожим „Ислямска държава“.  Цанко Цолов", "date": "2017.10.30", "title": "AFP: САЩ приветстваха решението на Масуд Барзани да подаде оставка"}
{"url": "http://www.focus-news.net/news/2017/10/30/2452157/prieta-e-strategiya-za-upravlenie-na-darzhavniya-dalg-za-perioda-2018-2020-godina.html", "text": "Правителството прие Стратегия за управление на държавния дълг за периода 2018-2020 година. Това съобщиха от правителствената информационна служба. Документът е изготвен на основание Закона за държавния дълг и Закона за публичните финанси, съгласно които министърът на финансите разработва стратегия за управление на държавния дълг за периода на съответната средносрочна бюджетна прогноза. \r\nСтратегията за управление на държавния дълг е разработена в съответствие с предвидената бюджетна рамка за 2018 г. и макроикономическите прогнози за развитие за периода 2018-2020 г. Обект на Стратегията е държавният дълг – вътрешен и външен, поет по реда на Закона за държавния дълг. Тя обобщава и очертава водещите принципи и насоки на политиката по управление на държавния дълг, като същевременно описва индикативните мерки и използвания инструментариум за постигане на заложените в нея стратегически цели.\r\nОсновната цел на политиката по управление на държавния дълг е осигуряването на необходимия ресурс за рефинансиране на дълга в обращение, при необходимост финансиране на държавния бюджет и обезпечаване стабилността на фискалния резерв при оптимално възможна цена и приемлива степен на риск.", "date": "2017.10.30", "title": "Приета е Стратегия за управление на държавния дълг за периода 2018-2020 година"}
{"url": "http://www.focus-news.net/news/2017/10/30/2452158/stara-zagora-kmetat-na-kazanlak-galina-stoyanova-se-sreshtna-s-kmetovete-na-naseleni-mesta-ot-obshtinata.html", "text": "Кметът на община Казанлък Галина Стоянова се срещна с кметовете на населени места в Зала №6 на Общината, съобщиха от пресцентъра на Община Казанлък. Тя разговаря с тях за подготовката за зимното снегопочистване по селата и градовете на територията на общината и за Инвестиционната програма за 2018 г. На срещата бяха разгледани приходите от местни данъци и такси по места и представена системата на електронния регистър „Единство 2“ на Нотариалната камара на Република България за разпореждане с недвижими имоти.", "date": "2017.10.30", "title": "Стара Загора: Кметът на Казанлък Галина Стоянова се срещна с кметовете на населени места от общината"}
{"url": "http://www.focus-news.net/news/2017/10/30/2452159/obosobyavat-se-vremenni-ploshtadki-za-deponirane-na-otpadatsi-v-burgaska-oblast.html", "text": "Министерският съвет прие Решение за мерките, необходими за премахването на опасностите за човешкото здраве и околната среда, възникнали в резултат от бедственото положение на територията на региона за управление на отпадъците в Бургас. Това съобщиха от правителствената информационна служба.\r\nНанесените щети, поради които експлоатацията на регионалната система за управление на отпадъците от девет общини в момента е невъзможна, налагат спешни мерки за осигуряване на временното им съхранение до възстановяването й. С Решението, на основание на чл. 42, ал. 1 от Закона за управление на отпадъците, се определя обособяване на площадки за временно съхранение на отпадъците. До 30 ноември 2017 г. те ще се съхраняват на общинските депа в Бургас, Карнобат, Несебър и Поморие, които са с прекратена експлоатация.", "date": "2017.10.30", "title": "Обособяват се временни площадки за депониране на отпадъци в Бургаска област"}
{"url": "http://www.focus-news.net/news/2017/10/30/2452160/odobren-e-zakonoproektat-za-byudzheta-na-doo-za-2018-g.html", "text": "Правителството одобри законопроекта за бюджета на държавното обществено осигуряване за 2018 г., съобщават от правителствената информационна служба. С проекта се предлага обезщетението за отглеждане на дете от една до двегодишна възраст да се увеличи от 340 лв. на 380 лв.\r\nОт 1 януари 2018 г. процентът за всяка година осигурителен стаж в пенсионната формула ще се увеличи от 1,126 на 1,169, т. е. с 3,8 на сто. От 1 юли 2018 г. пенсиите за трудова дейност, отпуснати до края на 2017 г., ще се преизчислят с новия процент за година осигурителен стаж, което ще ги увеличи с 3,8 на сто. От същата дата минималният размер на пенсията за осигурителен стаж и възраст ще се повиши до 207,60 лв., а социалната пенсия за старост ще стане 125,58 лв.\r\nМаксималният размер на получаваните една или повече пенсии се запазва в размер на 35 на сто от максималния осигурителен доход – 910 лв. Средният размер на пенсията на един пенсионер през 2018 г. се предвижда да стигне 362,97 лв., което е с близо 20 лв. или с 5,5% повече в сравнение с 2017 г. През 2018 г. за изплащане на пенсии са предвидени 9,454 млрд. лв. – с 478,6 млн. лв. повече в сравнение с очакваните разходи през настоящата година.\r\nОт 1 януари размерът на осигурителната вноска за фонд „Пенсии“ се увеличава с един процентен пункт и става 19,8% за родените преди 1 януари 1960 г. От тях 11,02% са за сметка па работодателя, а 8,78% - от работника. За родените след 31 декември 1959 г. се предвижда размерът на осигуровката за фонд „Пенсии“ да е 14,8 на сто.\r\nЗа останалите осигурителни рискове не се планира промяна в размера на осигуровките. За фонд „Общо заболяване и майчинство“ вноската остава 3,5%, а за фонд „Безработица“ – 1 процент. Те ще се поделят между работодател и работник в съотношение 60% към 40%. За фонд „Трудова злополука и професионална болест“ осигуровката се запазва в размер от 0,4% до 1,1% и е за сметка на работодателя.\r\nСъс законопроекта се предлага минималният дневен размер на обезщетението за безработица да се увеличи от 1 януари от 7,20 лв. на 9 лв. От същата дата се определя дневен максимален размер на обезщетението 74,29 лв. Променят се изискванията за придобиване право на парично обезщетение за безработица. Предвижда се това право да имат хората, които са се осигурявали за безработица 12 от последните 18 месеца преди прекратяването на осигуряването.", "date": "2017.10.30", "title": "Одобрен е законопроектът за бюджета на ДОО за 2018 г."}
{"url": "http://www.focus-news.net/news/2017/10/30/2452161/vidin-50-detsa-v-oblastta-neobhvanati-v-obrazovatelnata-sistema-sa-izdireni-i-zapisani-v-uchilishte.html", "text": "50 деца във Видинска област, необхванати в образователната система, са издирени и записани в училище. Това съобщи по време на среща с директори на училища и детски градини Веселка Асенова, началник на Регионално управление на образованието (РУО) – Видин, предаде репортер на Радио „Фокус“ – Видин.  В началото на срещата Веселка Асенова се представи на директорите, тъй като тя пое поста началник на РУО – Видин на 17 октомври. На срещата бе направен преглед на извършеното в областта от екипите по Механизма за съвместна работа на институциите по обхващане и задържане в системата на образование. Посочено бе, че 70 % от децата и учениците, необхванати в образователната система, са в чужбина.\r\nАнна ЛОЗАНОВА", "date": "2017.10.30", "title": "Видин: 50 деца в областта, необхванати в образователната система, са издирени и записани в училище"}
{"url": "http://www.focus-news.net/news/2017/10/30/2452162/veliko-tarnovo-vazstanoveno-e-dvizhenieto-po-pat-i-4-veliko-tarnovo-kesarevo-v-rayona-na-s-dobri-dyal.html", "text": "Възстановено е движението по път I-4 Велико Търново - Кесарево в района на с. Добри дял. Това съобщиха от пресцентъра на Агенция \"Пътна инфраструктура\".", "date": "2017.10.30", "title": "Велико Търново: Възстановено е движението по път I-4 Велико Търново - Кесарево в района на с. Добри дял"}
{"url": "http://www.focus-news.net/news/2017/10/30/2452163/odmvr-varna-18-signala-sa-polucheni-za-padnali-kloni-i-darveta-vsledstvie-na-silniya-vyatar-v-oblastta.html", "text": "Екипите на Регионална дирекция \"Пожарна безопасност и защита на населението\"-Варна са работили по 18 сигнала за паднали клони и дървета вследствие на силния вятър. Това съобщиха за Радио „Фокус“-Варна от Областна дирекция на МВР (ОДМВР)–Варна. Инцидентите са регистрирани за времето от 00.00 часа до 17.00 часа в цялата област. Основна част от тях са свързани с паднали клони и дървета, както и ламарини. При два от случаите има нанесени материални щети по леки автомобили. Няма пострадали хора, допълниха от полицията.\r\nМарияна ВАЛЕНТИНОВА", "date": "2017.10.30", "title": "ОДМВР-Варна: 18 сигнала са получени за паднали клони и дървета вследствие на силния вятър в областта"}
{"url": "http://www.focus-news.net/news/2017/10/30/2452164/reuters-otnemaneto-na-katalunskata-avtonomiya-ot-madrid-premina-spokoyno.html", "text": "Каталунците не последваха призива за гражданско неподчинение в понеделник, предава Reuters. По улиците на областта нямаше излезли хора или митинги срещу налагането на директно управление от страна на Мадрид. Агенцията напомня, че ситуацията в Каталуния бе несигурна, след като в някои от водещите официални лица, сред които и бившият председател на Женералитета Карлес Пучдемон, отказаха да приемат отстраняването си от власт. По-рано испанското правителство обяви, че ще наложи директен контрол над разполагащата с автономия област, след като местните власти взеха решение да провъзгласят Каталуния за република. \r\nПартиите, част от чиито програма бе обявяването на независимост, също приеха действията на Мадрид, като се съгласиха в провеждането на нови парламентарни избори на 21 декември. \r\nВ понеделник стана известно, че Карлес Пучдемон и хора от неговия екип, са били забелязани в Белгия, след като срещу тях бяха повдигнати обвинения за инициирането на бунт и едностранното им остраняване от власт от централното правителство в петък.  Цанко Цолов", "date": "2017.10.30", "title": "Reuters: Отнемането на каталунската автономия от Мадрид премина спокойно"}
{"url": "http://www.focus-news.net/news/2017/10/30/2452165/pregled-na-mezhdunarodnite-novini-do-18-chasa-agentsiya-fokus.html", "text": "Каталунците не последваха призива за гражданско неподчинение в понеделник, предава Reuters. По улиците на областта нямаше излезли хора или митинги срещу налагането на директно управление от страна на Мадрид. Агенцията напомня, че ситуацията в Каталуния бе несигурна, след като в някои от водещите официални лица, сред които и бившият председател на Женералитета Карлес Пучдемон, отказаха да приемат отстраняването си от власт. По-рано испанското правителство обяви, че ще наложи директен контрол над разполагащата с автономия област, след като местните власти взеха решение да провъзгласят Каталуния за република. \r\nПартиите, част от чиито програма бе обявяването на независимост, също приеха действията на Мадрид, като се съгласиха в провеждането на нови парламентарни избори на 21 декември. \r\nВ понеделник стана известно, че Карлес Пучдемон и хора от неговия екип, са били забелязани в Белгия.\r\n*** Джордж Пападопулос, един от бившите съветници на американския президент Доналд Тръмп и участвал в предизборната му кампания, призна че е представил неверни данни пред ФБР, отнасящи се до чуждестранната намеса на американските президентски избори през 2016 г. Това пише ежедневникът The Hill, като се позовава на официална информация от Министерството на правосъдието на страната. 30-годишият бивш съветник по въпросите за външната политика е излъгал относно връзките си с руски професор и представител на руското външно министерство. Пападопулос е заявил, че срещата му с тях е станала преди да се присъедини към предизборния щаб на Тръмп, но по-късно се е отрекъл от дадените показания, след като разследващите органи успели да съберат достатъчно доказателство, оборващи неговото твърдение.\r\nСамопризнанията му са направени по-рано през октомври, но властите ги направиха публични едва в понеделник, след като срещу Пол Манафорт и Рик Гейтс бяха повдигнати обвинения относно руската намеса на изборите в САЩ миналата година. \r\n*** САЩ приветстваха решението на Масуд Барзани да подаде оставка като президент на Регионалното правителство на иракските кюрди в Ербил, предава AFP. От Вашингтон обещаха да положат основните на добро сътрудничество с премиера на автономната област, който временно ще държи цялата власт, след като Барзани официално се откаже от поста си на първи ноември. \r\nГоворител на Белия дом заяви в понеделник, че бившият президент на регионалното правителство е „историческа фигура и храбър лидер на своите хора, най-вече в нашата обща борба унищожим „Ислямска държава“. \r\n*** Каталунската европейска демократична партия, от която бе излъчен бившият председател на Женералитета в Каталуния, смята да вземе участие в предсрочните избори в областта, които са насрочени за 21 декември, предава AFP. Това е съобщил говорител на политическата формация в понеделник, който е заявил, че „ние ще сме част от бюлетината на 21 декември. Ще участваме с увереност и задължение да позволим на каталунците да изразят мнението си“. \r\nПредсрочните избори бяха част от мерките, които Мадрид наложи като отговор бившият лидер на автономното регионално правителство Карлес Пучдемон обяви независима република Каталуния, припомнят от агенцията. \r\n*** Срещу бившия председател на предизборния щаб на Доналд Тръмп Пол Манафорт и неговия близък бизнес партньор Рик Гейтс са повдигнати обвинения във връзка с руската намеса в президентските избори в САЩ от 2016 г., предава телевизионният канал CNN.\r\nМанафорт ще отговаря пред съда по обвинения за конспирация срещу САЩ. Освен това, той и неговият бизнес партньор са обвинени в предполагаемо скриване на милиони долари, които са спечелили от бившия украински политик Виктор Янукович и неговата проруска политическа партия.\r\nСпоред по-ранни медийни съобщения Пол Манафорт, който за кратко бе мениджър на кампанията на президента Доналд Тръмп, е бил призован да се предаде на властите в понеделник, като част от специално разследване на намесата на Русия в президентските избори в страната. \r\nВ петък федерално жури одобри обвиненията в разследването, водено от специалния съветник Робърт Мюлер. \r\n*** Отстраненият от длъжност Карлес Пучдемон е на посещение в Брюксел в понеделник и не се  намира в Каталуния, както се мислеше по-рано. Това заяви за AFP източник от централното правителство в Мадрид.\r\nКаталунският лидер, който бе свален от власт в петък след едностранното обявяване на независимост на региона, „е в Брюксел“. По данни на местни медии, Пучдемон е придружаван от други бивши представители на властите в Барселона.\r\n*** Парламентът в Барселона призна решението на централното правителство в Мадрид за разпускането му, след като Каталуния обяви едностранно независимост, заявиха за РИА Новости от пресслужбата на законодателния орган.\r\nЗаседанието, насрочено за вторник, е отменено. Работата на регионалния парламент в Барселона ще бъде възобновена след провеждането на предсрочни избори.\r\nВ сутрешните часове на понеделник председателят на парламента Карме Форкандел, една от най-отявлените привърженици на независимостта, се появи на работното си място. Тя ще запази своята длъжност до провеждането на изборите на 21 декември тази година.\r\n*** След преброяване на 100 % от бюлетините от всички 1517 избирателни секции, Държавната избирателна комисия (ДИК) обяви, че кандидатите на управляващия Социалдемократически съюз на Македония (СДСМ) печели в 19 общини, предава скопският телевизионен канал „Телма“.\r\n„Демократичен съюз за интеграция“  (ДСИ) на Али Ахмети спечели кметски мандати в осем общини, „Алианс за албанците“ на д-р Зиядин Села – в три, движението БЕСА – в една. Кметско място в една община печели и ДПА. Има и един независим кандидат, спечелил кметско място.\r\nТака общо след двата тура от изборите за местна власт в Македония СДСМ на премиера Зоран Заев печели в 56 общини. Партията на Никола Груевски ВМРО-ДПМНЕ, която доминираше политическия живот в Македония в продължение на десетилетие, спечели в общо пет общини. По ирония на съдбата, в предходните избори за местна власт ВМРО-ДПМНЕ спечели точно толкова, колкото социалдемократите на сегашните – 56. ДСИ ще ръководи 10 общини. \r\n*** Испанската прокуратура повдигна обвинения срещу отстранения от власт председател на Женералитата в Барселона Карлес Пучдемон и други членове на сваленото регионално правителство, предава австрийската медия ORF.\r\nПучдемон и останалите представители на каталунското правителство ще бъдат подведени под отговорност за иницииране на бунт срещу властта на държавата и присвояване на публични средства, уточни Главният прокурор на Мадрид Хосе Мануел Маса.\r\n***", "date": "2017.10.30", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/10/30/2452166/gd-granichna-politsiya-5-km-kolona-ot-tovarni-avtomobili-ima-na-gkpp-kapitan-andreevo-45-km-e-opashkata-na-gkpp-lesovo.html", "text": "На българо-турската граница, на ГКПП \"Капитан Андреево\" има 5 км колона от товарни автомобили, на ГКПП \"Лесово\" има 4,5 км колона от товарни автомобили. Това съобщиха от пресцентъра на ГД \"Гранична полиция\". На другите български гранични контролно-пропускателни пунктове трафикът е нормален.", "date": "2017.10.30", "title": "ГД \"Гранична полиция\": 5 км колона от товарни автомобили има на ГКПП \"Капитан Андреево\", 4,5 км е опашката на ГКПП \"Лесово\""}
{"url": "http://www.focus-news.net/news/2017/10/30/2452167/kmetat-na-sofiya-yordanka-fandakova-shte-proveri-stroitelnite-deynosti-po-rekonstruktsiyata-i-razshirenieto-na-ul-todor-kableshkov.html", "text": "Кметът на София Йорданка Фандъкова ще провери  строителните дейности по реконструкцията и разширението на ул. „Тодор Каблешков“ (влизане от „Цар Борис III“). Проверката ще се състои на 31 октомври в 10.30 часа. Това съобщиха от пресцентъра на Столична община.\r\nОбхватът на обекта е от южния локал на бул. „Цар Борис ІІІ” до кръстовището с бул. „Братя Бъкстон”. Дължината на целия участък е 405 м. В момента се изпълняват строително-монтажни работи на І етап от бул. „Братя Бъкстон“ до Кауфланд.\r\nКъм момента са изградени нов водопровод, канал със съответните шахти и преминаване под реката, изпълнена е корекция на реката, изградено е ново мостово съоръжение.", "date": "2017.10.30", "title": "Кметът на София Йорданка Фандъкова ще провери  строителните дейности по реконструкцията и разширението на ул. „Тодор Каблешков“"}
{"url": "http://www.focus-news.net/news/2017/10/30/2452168/aktsenti-v-sutreshniya-blok-dobro-utro-balgariya-na-radio-fokus-za-31-oktomvri.html", "text": "Правителството одобри законопроекта за държавния бюджет за 2018 година и актуализираната средносрочна бюджетна прогноза за периода 2018-2020 година. Анализ по темата ще направим с народния представител от ГЕРБ – Бургас Галя Василева. Първа оставка в кабинета \"Борисов 3\". Здравният министър проф. Николай Петров се оттегля от поста. Очаквана ли беше тази оставка? Какъв би бил ефектът върху здравната система? Коментар по темата ще направи политологът Първан Симеонов. Село Въгларово, община Хасково е без електричество заради авария, причинена от силния вятър. Какво се прави по отстраняването й? Наш гост по темата ще бъде кметът на Общината Добри Беливанов. Той ще коментира и предстоящите проекти, по които работи Общината. Министърът на образованието и науката Красимир Вълчев и актьорът Васил Михайлов са новите Почетни граждани на Тополовград и ще получат званието в Деня на народните будители – 1 ноември. Какви са заслугите за връчването на това звание? Как Тополовград се развива, като туристическа дестинация? В минутите след 09.00 часа наш гост ще бъде кметът на Тополовград Божин Божинов. Видин е град с много археологически находки, той лежи върху основите на римския град Бонония, а само на 23 км от него се намира най-важният център на Римската империя по Долен Дунав – Рациария. Още по темата ще разберем от репортажа на Анна Лозанова от Радио „Фокус“ – Видин.  \r\nТези и още теми в „Добро утро, България“ от 6.00 до 10.00 с водещ Деница Узунова.", "date": "2017.10.30", "title": "Акценти в сутрешния блок „Добро утро, България“ на Радио „Фокус“ за 31 октомври"}
{"url": "http://www.focus-news.net/news/2017/10/30/2452169/dimitar-stefanov-kmet-na-tutrakan-osnovnata-prichina-da-nyama-razvitie-na-pchelnite-semeystva-e-nedobrata-pchelarska-praktika.html", "text": "Основната причина да няма развитие на пчелните семейства е недобрата пчеларска практика. Това каза за Агенция „Фокус“ кметът на Тутракан Димитър Стефанов във връзка с организирания утре в София Национален протест на пчеларите. „Винаги съм казвал, че ние първо не сме си погледнали и не сме си оправили нашата къщичка, а протестираме дали ще е заради шистовия газ, дали заради генно модифицираните растения. Търсим винаги причина в някой друг за нашите неволи. Казвал съм го и пак ще го кажа – основната причина да няма развитие на пчелните семейства е недобрата пчеларска практика. Това е, че голяма част от пчеларите използват препарати, медикаменти, които всъщност не се прилагат правилно и в определеното време и количество. Именно оттам трябва да започнем“, коментира Стефанов. По думите му трябва да се създаде един наръчник за добра пчеларска практика и съответно всички пчелари да свикнат да се грижат за своите семейства така, както трябва да бъде – с правилното прилагане на всички видове медикаменти и препарати и след това да се търси причината в другите. „Протестиращите пчелари настояват за забрана на добива на шистов газ. Да, може би имат право, че  това ще замърси природата. Това нещо вече е факт в Амазонка. Беше констатирано, имаше доста замърсени води, унищожени растения, измрели животни. В това отношение те са прави, но добивът на шистов газ е правителствено решение и ако наистина всичко това се извърши безопасно, мисля, че няма от какво да се притесняват пчеларите в България“, допълни той. Димитър Стефанов призова първо да си наредят техните неща и след това да погледнат кои са страничните причини за това, че в България една част от пчелните семейства не се развиват и че смъртността им се е поувеличила. \r\nЛюба АЛЕКСИЕВА", "date": "2017.10.30", "title": "Димитър Стефанов, кмет на Тутракан: Основната причина да няма развитие на пчелните семейства е недобрата пчеларска практика"}
{"url": "http://www.focus-news.net/news/2017/10/30/2452170/smolyan-v-istoricheskiya-muzey-shte-badat-predstaveni-nay-tsennite-nahodki-ot-tazgodishnite-arheologicheski-razkopki-na-momchilova-krepost.html", "text": "В историческия музей в Смолян ще бъдат представени най-ценните находки от тазгодишните археологически разкопки на Момчилова крепост, съобщиха от музея.  На 1 ноември в 10,30 часа в Дигитален център на Регионален исторически музей „Стою Шишков“ – Смолян , доц. д-р Маргарита Ваклинова – научен консултант и д-р Николай Бояджиев, научен ръководител ще представят резултатите от археологическото проучване на обект „Момчилова крепост“, с. Градът, през 2017 г. Проучването е финансирано целево от Министерството на културата. Ще бъдат показани най-ценните находки, открити по време на разкопките.", "date": "2017.10.30", "title": "Смолян: В историческия музей ще бъдат представени най-ценните находки от тазгодишните археологически разкопки на Момчилова крепост"}
{"url": "http://www.focus-news.net/news/2017/10/30/2452171/the-new-york-times-obvineniyata-sreshtu-pol-manafort-ne-spomenavat-imeto-na-donald-tramp.html", "text": "Обвиненията, повдигнати срещу Пол Манафорт, който бе председател на предизборния щаб на Доналд Тръмп, не споменават името на държавния глава. Това пише вестник New York Times. Вместо това те включват в детайли неговите действия по време на работата му в Украйна, като според събраните доказателства, Манафорт е участвал в укриването на 18 млн. долара. В официалният обвинителен акт, пише, че той е използвал „скритите си отвъдокеански богатства за да се радва на разточителен начин на живот в САЩ, без да плаща данъци“. Вестникът пише още, че Манафорт и неговия съдружник Рик Гейтс „многократно са давали невярна информация в данъчни декларации, банкови и държавни институции“. Стана ясно, че друг бивш член на предизборния щаб на Тръмп – Джордж Пападопулос, е признал, че е дал лъжлива информация пред ФБР относно срещите си с руски професор, който е имал връзка с „руски официални лица“, според текста на обвинителния акт. \r\nХора, близки до Манафорт заявиха, че не могат да предоставят никаква информация, която би помогнала на прокурорите да образуват дело и срещу Доналд Тръмп.    Цанко Цолов", "date": "2017.10.30", "title": "The New York Times: Обвиненията срещу Пол Манафорт не споменават името на Доналд Тръмп"}
{"url": "http://www.focus-news.net/news/2017/10/30/2452172/inzh-hristo-ivanov-zam-kmet-na-varna-stroitelstvoto-na-bul-levski-shte-zapochne-v-uchastaka-ot-podvis-do-zyumbyul-i-ot-georgi-peyachevich-do-kap-raycho.html", "text": "Строителството на бул. „Левски“ във Варна ще започне в участъка от ул. „Подвис“ до ул. „Зюмбюл“ и от ул. „Георги Пеячевич“ до ул. „Кап. Райчо“. Това каза в интервю за Радио „Фокус“ – Варна инж. Христо Иванов, зам.-кмет на Община Варна. „За изграждането на булеварда през лятото бе осигурено финансиране и с бързи темпове започнахме преработката на проекта, който трябваше да бъде актуализиран във връзка с промените в нормативната база и Общия устройствен план на града. В момента има сключен договор за преработката на проекта, имаме сключен договор с изпълнител, със строителен надзор. Имаме издадени и разрешителни за строеж на два участъка от булеварда, където няма отчуждителни процедури – от ул. „Подвис“ до ул. „Зюмбюл“ и от ул. „Георги Пеячевич“ до ул. „Кап. Райчо“ в Максуда. Предстои започване на активни строителни работи в тези два участъка“, допълни инж. Христо Иванов. Той посочи, че по основното трасе на булеварда няма отчуждителни процедури. Обектите от площадките на общинските пазари в тези два участъка вече са почти разчистени за освобождаване на трасето и реално строителните дейности могат да започнат, добави зам.-кметът.\r\n„Предстои поетапно да получаваме актуализираните проекти за отделни участъци на булеварда, като първоначално ще бъдат предоставени проектите за мостовите съоръжения за пресичането на булевардите „Вл. Варненчик“, „Сливница“, „Цар Освободител“,  улиците „Прилеп“ и „Кракра“. След като приключат отчуждителните процедури в останалите участъци и там поетапно ще влизат да се изпълняват строителните дейности“, каза още инж. Христо Иванов.„Фокус“ припомня: През лятото Министерски съвет предостави по бюджета на Община Варна общо 85 млн. лева, разпределени за изграждане на бул. „Левски“ – в участъка от ул. „Подвис“ до ул. „Девня“, за изграждане на пробив на бул. „Сливница“ от бул. „Ян Хунияди“ до бул. „Атанас Москов“.\r\nМарияна ВАЛЕНТИНОВА", "date": "2017.10.30", "title": "Инж. Христо Иванов, зам.-кмет на Варна: Строителството на бул. „Левски“ ще започне в участъка от „Подвис“ до „Зюмбюл“ и от „Георги Пеячевич“ до „Кап. Райчо“"}
{"url": "http://www.focus-news.net/news/2017/10/30/2452173/kyustendil-regionalnata-biblioteka-prodalzhava-initsiativata-za-predstavyane-na-novi-tvorbi-na-savremenni-avtori.html", "text": "Регионалната библиотека в Кюстендил продължава инициативата за представяне на нови творби на съвременни автори. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров”. В тази връзка за 3 ноември от 17.30 часа във Възрожденското училище ще бъде представена новата книга на Неда Антонова „Любовта и смъртта на Първия след Бога”. „Това е роман за Васил Левски, за обречената му любов към една жена. Това е задълбочено проучване на неизвестните страни от съдебния процес срещу него. Това е разказ за българския Апостол, изправил се съвършено сам срещу интересите на две империи – османската поробителка и бъдещата руска освободителка”, каза София Пейчева.\r\nВенцеслав ИЛЧЕВ", "date": "2017.10.30", "title": "Кюстендил: Регионалната библиотека продължава инициативата за представяне на нови творби на съвременни автори"}
{"url": "http://www.focus-news.net/news/2017/10/30/2452174/bolno-zdraveopazvane-spravka-agentsiya-fokus.html", "text": "Николай Петров  (4 май 2017 – 30 октомври 2017 г.)\r\nИзбран за министър на здравеопазването на 4 май 2017 г. от  44-ото Народно събрание.Николай Петров е избран за министър на здравеопазването на 4 май 2017 г. от 44-ото Народно събрание като част от състава на кабинета „Борисов 3“, подкрепян от ГЕРБ и „Обединени патриоти“. Заема поста на министър в продължение на 5 месеца и подава оставка на 30 октомври след журналистическо разследване, което го уличава, че като шеф на ВМА (периода 2014 – 2017 г.) е сключил договори за близо 1,6 млн. лв. с фирмата на мъжа, от когото дъщеря му има дете. Петров пое ръководството на военната болница, след като предходния ѝ директор - Стоян Тонев, беше предаден на съд за ощетяване на хазната. Случаят е отразен в одитен доклад, но прокуратурата е отказала да образува наказателно производство. Въпреки това Петров подава оставката си лично пред премиера Бойко Борисов, който я приема. \r\nНиколай Петров е роден на 29 август 1959 г. в гр. Средец. Завършва медицина във ВМИ-Варна през 1985 г. В периода 1989-1991 г. работи като клиничен ординатор; началник на Отделение по Анестезиология, реанимация и интензивно лечение във Военна болница, Бургас (1991-1992 г.); ординатор, асистент, старши и главен асистент във ВМА – София (1992-2004 г.).Специализира във Франция, Швейцария, САЩ. През 2002 г. завършва курс по „Реанимация и интензивна медицина при медицинското осигуряване на международни военни мисии на НАТО”, Франция.  Придобива диплома по „Международно право на военните конфликти” (2004 г.), Spies, Швейцария; диплома по „Регионална и проводна анестезия” (2003 г.), Страсбург, Франция. Защитава степен „Магистър” по „Обществено здраве и здравен мениджмънт” в МУ, София (2007 г.) и специалност по „Спешна медицина” в МУ, София (2008 г.).Придобива образователна и научна степен „Доктор” през 2001 г.; през 2002 г. е избран за „Доцент”; през 2011 г. придобива научна степен „Доктор на медицинските науки”, а през 2012 г. е избран за „Професор” по анестезиология и интензивно лечение. От 2004 г. е Началник Катедра по Анестезиология, реанимация и интензивно лечение при ВМА и e републикански консултант по анестезиология, реанимация и интензивно лечение; член на Европейската асоциация по Анестезиология и интензивно лечение – ESA (2004); член на Европейската асоциация по парентерално и ентерално хранене – ESPEN (2004); – член на Европейската асоциация по интензивна медицина – ESICM (2006); заместник-началник по диагностично-лечебната дейност на МБАЛ - София към ВМА (от 2007 г.); член на Американската асоциация на анестезиолозите – ASA (2008).От 2008 г. е президент на Българското дружество по парентерално и ентерално хранене; от 2009 г. – президент на Дружеството на анестезиолозите в България. Избран за вицепрезидент на WorldSIVA (Световната асоциация по интравенозна анестезия) през май 2014 г.\r\nВ изпълнение на Указ №140 от 31.05.2014 г. на Президента на Република България и Заповед №КВ-228/03.06.2014 г. на министъра на отбраната, полковник проф. Николай Петров е назначен на длъжност „Началник на Военномедицинска академия” и удостоен с висше офицерско звание ”бригаден генерал”, считано от 3 юни 2014 г. Произведен е в звание „генерал-майор” през 2015 г.Илко Семерджиев (27 януари 2017 – 4 май 2017 г.)\r\nИлко Семерджиев заема поста заместник министър-председател и министър на здравеопазването в служебното правителство на Огнян Герджиков, назначен от президента Румен Радев. На 3 април 2017 г. прокуратурата започва разследване срещу Семерджиев за упражнена принуда по отношение на подчинен. \r\nРоден е на 25 август 1959 г. в Гоце Делчев. Завършва стоматология в Медицинската академия в София. Специализира в Германия (Килски университет), Обединеното кралство, Испания, Франция (гр. Рен) и САЩ (Университет „Джордж Вашингтон“). Притежава магистърска степен по здравен мениджмънт и докторска – по Стопанско управление от университета „Проф. Асен Златаров“ в Бургас. През 1991 – 1992 г. е директор на VI градска обединена болница в София. Назначен е за заместник-министър на здравеопазването в кабинета на Любен Беров, но подава оставка поради несъгласие със здравната политика. По-късно заема същата длъжност в правителствата на Стефан Софиянски и на Иван Костов от февруари 1997 година до 8 март 1999 г. На 8 март 1999 г. е назначен за директор на Националната здравноосигурителна каса (НЗОК).Петър Москов (7 ноември 2014 – 27 януари 2017) \r\nПетър Москов е назначен за министър на здравеопазването на 7 ноември 2014 г. от 43-ото Народно събрание като част от състава на кабинета „Борисов 2“, подкрепян от ГЕРБ, Патриотичен фронт, Реформаторски блок и АБВ. През ноември 2016 г. все още действащ министър Петър Москов получава три обвинения заради разразилия се година по-рано скандал за бартер на ваксини с Турция. \r\nПетър Москов оден е на 17 декември 1970 г. в София. Завършва Медицина в Медицински университет – София, специалност Анестезиология и интензивно лечение. Специализира във Франция, Великобритания, Испания и САЩ. Работи като старши асистент в УМБАЛ „Св. Анна“ АД в Клиниката по анестезиология и интензивно лечение. Член е на Инициативния форум за създаване на нова дясна партия през 2004 г. и учредител на ДСБ. Член е на ДСБ – район „Средец“. На националното събрание през 2007 г. е избран за член и на Националното ръководство на партията. През 2009 г. става съпредседател на предизборния щаб на Синята коалиция. През 2013 г. е избран за заместник-председател на ДСБ. За изборите през май с. г. се кандидатира като водач на листата от гр. Русе. Въпреки че коалицията ДСБ-БДФ не влиза в парламента, според броя гласове, той е на четвърто място по подкрепа след водачите на листите на ДСБ в София, Пловдив и Варна. На предсрочните парламентарни избори през октомври 2014 г. е избран за депутат в 43-то НС от 24-ти многомандатен избирателен район в София. Избран е за министър на здравеопазването на 7 ноември 2014 г. от 43-то Народно събрание. На 19 декември 2016 г. членството му в ДСБ бива прекратено с решение на Националния вътрешнопартиен Арбитраж.Мирослав Ненков (6 август 2014 – 7 ноември 2017) \r\nСлед подадената оставка от правителството на Пламен Орешарски през 2014 г. Мирослав Ненков е назначен от президента Росен Плевнелиев указ за министър на здравеопазването в служебния кабинет на Георги Близнашки. През октомви 2014 г. избухва скандал относно обществена поръчка на шествалентни ваксини за деца, която министър Ненков спира и обявява пряко договаряне с фирмите доставчици. Въпреки, че фирмата доставчик обжалва решението, министърът без да изчака становище на ВАС предприема тази стъпка, поради опасност от дефицит на ваксините.\r\nНенков е роден на 15 март 1969 г. в София. През 1995 г. завършва висше образование във ВМИ-София. Впоследствие специализира aнестезиология и интензивно лечение. Също така има преминат курс по органно донорство и координирано донорство в Испания и в Италия. Работил е в болница \"Царица Йоанна\", в болница \"Лозенец\" като координатор по донорство, както и в кардиохирургията на болница \"Св. Анна\" в София. От 2009 г. е координатор по донорство и началник отделение в Клиниката по анестезиология, реаниматология и интензивно лечение във ВМА. През 2013 г. в периода март - май е заместник - министър на здравеопазването на Николай Петров в служебното 91-во правителство на България с ресор \"лекарствена политика\".\r\nВ третия кабинет с премиер Бойко Борисов е назначен за заместник - министър на здравеопазването на Николай Петров.Таня Андреева (29 май 2013 – 24 юли 2014) \r\nТаня Андреева заема поста на министър на здравеопазването в кабинета на Пламен Орешарски (213-2014 г.) По време на мандата си тя уволнява шефа на фонда за лечения на деца в чужбина Павел Александров за корупция, който обаче е върнат на поста при нейния наследник Мирослав Ненков и отново отстранен в периода, когато министерството оглавява Петър Москов.\r\nТаня Андреева е родена на 7 юли 1973 г. в град София. Между 1993 и 1999 г. учи в Медицински университет в София. От 2001 до 2006 г. специализира акушерство и гинекология към СБАЛАГ „Майчин дом“. Специализирала и в Рен, Франция. Между 2004 и 2007 е докторант към Медицинския университет. Избрана е за народен представител в 42-рото Народно събрание.  Николай Петров  (13 март 2013 – 29 май 2013 г.)\r\nВ периода 13 март 2013 – 29 май 2013 Николай Петров  е министър на здравеопазването в състава на служебното правителство на Марин Райков, назначен от президента Росен Плевнелиев. Десислава Атанасова (21 март 2012 – 13 март 2013 г.)\r\nДесислава Атанасова е четвъртият министър на здравеопазването в първия кабинет с министър-председател Бойко Борисов като заема поста от 21 март 2012г. до падането на кабинета през 2013 г.  Тя е родена на 8 октомври 1978 г. в гр. Дулово, България. През 2001 г. получава магистърска степен по право в Университета за национално и световно стопанство (УНСС), през 2009 г. по политология и дипломация във ВТУ „Св. Св. Кирил и Методий”, а през средата на 2011 г. по европейска интеграция в същия университет. \r\nМежду 2009 и 2012 г. е народен представител за Русе на партия ГЕРБ в 41 Народно събрание. От 14 юли 2010 е председател на парламентарната Комисия по здравеопазване. След като става министър е наследена на поста председател на парламентарната комисия по здравеопазване от Даниела Дариткова. Атанасова е депутат и в 42-рото, 43-тото и 44-тото Народно събрание.  Стефан Константинов (6 октомври 2010 – 15 март 2012 г.)\r\nСтефан Константинов е третият министър на здравеопазването в първия кабинет с министър-председател Бойко Борисов. На 6 октомври 2010 г. е назначен за министър на здравеопазването на мястото на подалата оставка проф. Анна-Мария Борисова. На 13 март 2012 г. подава оставка от поста министър на здравеопазването пред премиера, а приемането и е оповестено два дни по-късно. До оставката се стига след серия медийни атаки относно цените на лекарствата и задълбочаващ се конфликт с представители на управляващата партия (ГЕРБ) в Народното събрание относно ключови въпроси по отношение на реформите в здравеопазването. Според Министерството на здравеопазването и публикуваното заявление за оставка от страна на д-р Стефан Константинов причината за напускане е липсата на подкрепа от страна на управляващата партия и възпрепятстване осъществяването на реформите, които биха довели до подобряване на здравеопазването. \r\nСтефан Константинов  е роден на 2 януари 1966 г. в гр. София. През 1989 г. завършва Медицинския университет в София, а през 1995 г. става акушер-гинеколог. Известно време работи в Тунис.\r\nВ периода 2005-2008 г. е секретар на Районната колегия на Българския лекарски съюз. От 2008 до 2009 г. е председател на Районна колегия на Български лекарски съюз, а от 2009 до 2010 г. е заместник-председател на Управителния съвет на БЛС.  Анна-Мария Борисова (21 април 2010 – 29 септември 2012 г.)\r\nАнна-Мария Борисова заема поста на министър на здравеопазването в правителството на Бойко Борисов след оставката на предшественика ѝ Божидар Нанев. На 29 септември 2010 г. подава оставка, която е приета от премиера Бойко Борисов. Повод за оставката е идеята на Анна-Мария Борисова за доплащане от страна на пациентите на всички лекарски услуги. Въпросната концепция е причина за искане на вот на недоверие към правителството от страна на опозицията.\r\nАнна-Мария Борисова е родена на 7 януари 1950 г. в гр. Бяла Слатина, България. Записва медицина в Медицинска академия, София през 1968 г., завършва през 1974 г. Започва работа като интернист в Окръжна болница, гр. Ловеч. През 1980 придобива специалност по вътрешни болести, през 1982 специалност по ендокринология, а през 1987 става доктор по медицина. От 2005 е доктор на медицинските науки. От 2006 година е професор, началник на Клиниката по тиреоидни и метаболитни костни заболявания, Клиничен център по ендокринология, Медицински университет, гр. София.Божидар Нанев (27 юли 2009 – 21 април 2010 г.)\r\nБожидар Нанева заема поста на министър на здравеопазването при съставянето на първото правителство на Бойко Борисов. Заема поста до 21 април 2010 г., когато подава оставка след като прокуратурата повдига срещу него две обвинения за сключването на неизгодни сделки за доставка на антивирусни препарати, ощетили държавата с 2.5 милиона лева. През 2012 г. Нанев бе оправдан и на втора инстанция по повдигнатите срещу него обвинения.\r\nБожидар Нанев е роден на 19 януари 1963 година в Димитровград. Завършва е Висшия медицински институт във Варна (днес Медицински университет „Проф. д-р Параскев Стоянов“), след което работи в Университетската многопрофилна болница за активно лечение „Света Марина“. Той е хоноруван асистент по детска хирургия в Катедрата по обща и оперативна хирургия, анестезиология и интензивно лечение на Медицинския университет във Варна. От 2008 година Нанев е председател на Районната колегия на Българския лекарски съюз във Варна, а на 10 януари 2009 година е избран за председател на организацията.Евгений Желев (24 април  2008 – 27 юли 2009 г.)\r\nЕвгений Желев заменя Радослав Гайдарски на поста министър на здравеопазването по време на управлението на кабинета „Станишев“, подкрепен от БСП, НДСВ и ДПС. През 2009 г. Желев  и предшественикът му бяха разпитвани във връзка с разследване за злоупотреби в Специализираната болница за активно лечение по онкология след постъпили сигнали от пациенти и организации за защита правата на онкоболните. \r\nЕвгений Желев е роден на 22 юли 1957 г. Завършва първа смесена гимназия „Христо Ботев“ в Стара Загора и Висшия медицински институт в Пловдив. Преминава курс по управление на здравеопазването във Вашингтон, САЩ. \r\nПрез 1983 – 1984 г. е завеждащ Медицинския център в Богомилово. От 1985 до 1995 г. работи в ОАРИЛ и в отделението по ортопедия и травматология на Районната болница в Стара Загора. От 1995 до 1996 г. работи в клиниката по ортопедия и травматология на Университетската болница в Стара Загора. Директор е на Районната болница в Стара Загора от 1997 до 1999 г. През 1999 г. е избран за кмет на Стара Загора с над 50 % на първия тур на местните избори като независим кандидат, подкрепен от БСП и редица граждански и политически обединения. Преизбран (2003) е за кмет на Община Стара Загора на първи тур с над 60% от гласовете, отново кандидатиран като независим и подкрепен от множество политически и граждански организация.\r\nНа 16 февруари 2007 г. инициативен комитет от 13 видни старозагорци за трети път издига кандидатурата за кметски мандат на д-р Желев. На 20 февруари 2007 г. Общинският съвет на БСП с пълно мнозинство одобрява кандидатурата и подкрепя д-р Желев за трети път. През август 2007 г. НДСВ също взема решение да го подкрепи. На 4 ноември 2007 г. губи балотажа за кмет на Стара Загора, събирайки 49,58% от гласовете на съгражданите си. С решение на Министерския съвет от 20 март 2008 г. е назначен за председател на Държавната агенция за българите в чужбина. С указ на президента Георги Първанов от 22 март 2008 г. е назначен за президентски съветник по развитието на регионалната политика. На изборите за 41 Народно събрание е водач на листата на „Коалиция за България“ в 27 МИР Стара Загора. На 7 март 2014 г. Националният съвет на Българската социалистическа партия изключва Евгений Желев от БСП заедно с Георги Първанов, Румен Петков, Росица Янакиева, Ивета Станкова–Пенкова и други членове на НС на БСП, които създават партията Алтернатива за българско възраждане (АБВ). Загива при нещастен случай на 20 октомври 2017 г.Радослав Гайдарски (17 август  2005 – 24 април 2008 г.)\r\nРадослав Гайдарски е назначен за министър на здравеопазването на 17 август 2005г. от 40-ото Народно събрание като част от състава на кабинета „Станишев“  През април 2008 г. е отстранен от поста от премиера Станишев. Рокадата в министерството на здравеопазването е придружена от още три смени в кабинета - Михаил Миков заменя Румен Петков като министър на вътрешните работи,  вицепремиер без портфейл, отговарящ за еврофондовете,  става Меглена Плугчиева, а Николай Цоневстава военен министър вместо Веселин Близнаков. \r\nРадослав Гайдарски е роден на 25 декември 1937 г. в с. Градец, област Видин. Завършва видинската гимназия и Медицинската академия (1962) в София, а след това работи в болницата във Видин, където взема специалност по обща хирургия (1967). Специализира в ИСУЛ, Медицинската академия, ВМА, Националния онкологичен медицински център, както и в болница „Кошен“ в Париж. Хабилитира се през 1983 г. и е избран за доцент в Катедрата по обща и оперативна хирургия. Доктор на науките от 1989, професор от 1990 г. Работи като асистент във II хирургия в Медицинската академия. Оглавява Клиниката по жлъчно-чернодробна и панкреатична хирургия от 1983 г. до 2003 г.\r\nНачалник на клиниката по хирургия в Университетска болница „Лозенец“, където работи от 2003 г. Републикански консултант по хирургия. На 19 октомври 2004 г. получава наградата „Лекар на годината. Носител на званието „Лекар на България“ от 6 април 2005 г. Член на Световната асоциация по гастрохирургия. Проф. Гайдарски е избран за депутат в 7 Велико народно събрание (1990 – 1991) и в 40 Народно събрание (2005 – 2009).Славчо Богоев (17 юли  2003 – 27 август 2005 г.)\r\nСлавчо Богоев е заместник-министър (2001–2003), а от 17 юли 2003 - министър на здравеопазването в правителството на Симеон Сакскобургготски,като заема мястото на отстранения Божидар Финков.\r\nСлавчо Богоев е роден на 26 февруари 1966 г. в Пловдив. През 1991 г. завършва търговия и маркетинг в Университета за национално и световно стопанство.Божидар Финков (24 юли  2001 – 17 юли 2003 г.)\r\nБожидар Финков е министър на здравеопазването в кабинета на Симеон Сакскобургготски в периода 2001 - 2003 г. През 2003 г. е сменен и на негово място идва заместникът му Славчо Богоев.\r\nБожидар Финков  е роден на 30 януари 1948 г. През 1965 г. завършва средното си образование в София, а през 1971 г. - медицина в Медицинската академия. От 1976 г. е асистент към Катедра Сърдечносъдови заболявания в Националния център за сърдечносъдови заболявания, а от 1982 г. - старши асистент и главен асистент (1985). След 1992 г. става доктор на медицинските науки и доцент по кардиология. В периода 1997 - 2000 г. е заместник-директор на Националния център за сърдечносъдови заболявания. След това работи като кардиолог в Университетска болница „Св. Анна“.Илко Семерджиев (21 декември 1999 г. – 24 юли 2001 г.)\r\nИлко Семерджиев става министър на здравеопазването в кабинета на Иван Костов (1999 – 2001) през декември 1999 г., след като в правителството са извършени структурни и персонални промени заради доклад от Националната служба за сигурност, съдържащи многобройни данни за корупционни практики включително и сред министри от правителството.  Семерджиев заменя на поста Петър Бояджиев, през чийто мандат се поставят основите на мащабна реформа на здравеопазването. През 1999 г. създава Национална здравноосигурителна каса (НЗОК) и става неин първи директор. От 2001 г. насам е учредител, председател и почетен председател на УС на Международния институт по здравеопазване и здравно осигуряване (МИЗЗО).", "date": "2017.10.30", "title": "Болно здравеопазване (Справка Агенция „Фокус“)"}
{"url": "http://www.focus-news.net/news/2017/10/30/2452175/euractiv-harvatskiyat-premier-obyavi-che-stranata-smyata-da-prieme-evroto-do-osem-godini.html", "text": "Хърватският премиер обяви, че страната смята да приеме еврото в следващите седем или осем години, предава EurActiv. Според изказването на министър-председателя Андрей Пленкович, „има две важни цели – едната е приемането на страната в Шенген“, докато другата е „влизане в Еврозоната“. Пленкович разкри, че целта е двете неща да бъдат постигнати от „следващите две правителства“, т.е. до осем години. \r\nХърватска все още не е приела еврото, тъй като не отговаря на всички изисквания на ЕС, каза още премиерът.  Цанко Цолов", "date": "2017.10.30", "title": "EurActiv: Хърватският премиер обяви, че страната смята да приеме еврото до осем години"}
{"url": "http://www.focus-news.net/news/2017/10/30/2452176/nimh-utre-shte-bade-studeno-za-perioda-s-minimalni-temperaturi-mezhdu-0-i-5-i-maksimalni-mezhdu-7-i-12.html", "text": "През следващото денонощие северозападният вятър ще отслабне, но ще остане ветровито. Ще е умерен до силен и с него ще продължи да нахлува студен въздух. През нощта ще бъде ясно, утре ще преобладава слънчево време. Ще се задържи студено за периода: минималните температури ще са между 0° и 5 °, максималните - между 7° и 12°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягана е по-високо от средното за октомври и още ще се повиши.  \r\nПо Черноморието ще преобладава слънчево време, след обяд с временни увеличения на облачността. Северозападният вятър ще отслабне до силен, но ще остане ветровито. Максималните температури ще са 10-11°. Вълнението на морето ще е 2-3 бала. Температурата на морската вода е 17°. Над планините ще преобладава слънчево време. Сутринта ще духа бурен, по високите и открити части - до ураганен северозападен вятър, който след обяд ще отслабва. Температурите още ще се понижат и максималната на височина 1200 метра ще е около 1°, на 2000 метра – около минус 6°.\r\nПрез следващите два дни ще преобладава слънчево време с временни увеличения на облачността. Сутринта в сряда и в четвъртък в много райони ще е тихо и минималните температури ще са предимно между минус 3° и 2°, в отделни котловинни полета и по-ниски. В четвъртък вятърът ще се ориентира от запад-югозапад, ще се появи разкъсана висока облачност, дневните температури ще са между 9° и 14°. В петък облачността ще се увеличи, сутрешните температури ще са положителни. Само на отделни места ще превали слаб дъжд. Вятърът отново ще се ориентира от запад-северозапад и в Дунавската равнина ще бъде умерен. Дневните температури ще се повишат до 12°-17°.", "date": "2017.10.30", "title": "НИМХ: Утре ще бъде студено за периода, с минимални температури между 0° и 5° и максимални - между 7° и 12°"}
{"url": "http://www.focus-news.net/news/2017/10/30/2452177/interfaks-priklyuchi-zalozhnicheskata-kriza-v-armenskiya-grad-armavir.html", "text": "Тригодишното дете, което бе взето като заложник от въоръжен мъж в детска градина в Армения в понеделник, бе освободено, а нападателят е неутрализиран и изведен от сградата, предава “Интерфакс“. Кореспондент на медията е съобщил, че преди това са чути изстрели. Медицинските екипи, които са на място, разкриха, че двама души са ранени. Тяхната самоличност все още не е установена, но детето не е пострадало. \r\nПо-рано бе съобщено, че въоръжен с нож мъж нахлу в детска градина в град Армавир, Армения, като поиска среща с бившата си жена, която работи в съоръжението. По-късно похитителят освободи повечето от децата и персонала на сградата, но задържа едно дете като заложник. Предстои подробно разследване по случая.  Цанко Цолов", "date": "2017.10.30", "title": "„Интерфакс“: Приключи заложническата криза в арменския град Армавир"}
{"url": "http://www.focus-news.net/news/2017/10/30/2452178/silniyat-vyatar-sazdade-problemi-s-izkoreneni-darveta-i-skasani-elprovodnitsi-v-oblastite-vidin-montana-i-vratsa-obzor.html", "text": "Силният вятър, който премина през населените места от областите Видин, Монтана и Враца през последните два дни създаде проблеми с изкоренени дървета и остави части от населени места без ел. захранване. Сигнали за прекъснато електроснабдяване на населени места в общините и днес са постъпвали през целия ден при дежурните телефони в общинските  администрации. Екипи на електроснабдителното предприятие и сега продължават да възстановяват ел. захранването в населени места, където е прекъснато заради скъсани от силния вятър кабели. Без ток през днешния ден бяха част от селата Бели извор, Вировско, Върбица, Горно Пещене, Косталево в област Враца. В части на населените места Баница, Горно Пещене, Лиляче, Мало Пещене и Мраморен е прекъснато и уличното осветление.\r\nВ област Монтана най-много проблеми силният вятър създаде в общините Лом и Берковица. Пет паднали дървета, както и много счупени клони прекъснаха проводници в Лом и цели квартали останаха без ел.снабдяване, което в рамките на днешния ден бе възстановено. Едно от падналите дървета в Лом смачка лек автомобил в квартал „Младеново“, друго препречи вход на жилищен блок – всички те вече са отстранени от мобилни групи на общината. Уличното осветление в Лом и в Берковица също пострада от скъсаните проводници. 42 улици в Берковица останаха без осветление. Потрошени клони изпокъсаха проводници и прекъснаха ел.снабдяване в монтанските села Винище и Вирове, повредите също вече са отстранени. 13 екипа на монтанската Регионална дирекция „Противопожарна безопасност и защита на населението“ са работили през тази нощ. Във Видинска област е имало три изкоренени дървета – във Видин, селата Покрайна и Чупрене, които своевременно са отстранени от екипи на видинската Регионална дирекция „Противопожарна безопасност и защита на населението“. Няма пострадали хора от силния вятър и в трите области.\r\nПо път ІІ-81 Монтана-София, това е пътят който преминава през прохода „Петрохан“, на места движението се извършва в едната лента, там има патрули на \"Пътна полиция\", които сигнализират за промените в движението. Това се налага, защото през деня, а и утре ще се извършва санитарна сеч от служители на горско стопанство на дърветата около пътя. Целта е превенция - заради силен вятър да не падне дърво върху преминаващ автомобил. На прохода има на места снежна покривка, пътната настилка обаче е почистена.", "date": "2017.10.30", "title": "Силният вятър създаде проблеми с изкоренени дървета и скъсани ел.проводници в областите Видин, Монтана и Враца (ОБЗОР)"}
{"url": "http://www.focus-news.net/news/2017/10/30/2452179/pazardzhik-obshto-11-ulitsi-sa-remontirani-prez-tazi-godina-v-sarnitsa.html", "text": "Общо 11 улици са ремонтирани през тази година в Сърница, а през предишните две бяха ремонтирани още 13 пътни отсечки, съобщи за Радио „Фокус” – Пазарджик Неби Бозов, кмет на общината. По думите му това качествено е подобрило състоянието на пътната мрежа в родопската община и е довело до увеличаване броя на туристите. „Всяка една от ремонтираните улици е удобство за хората, които живеят на тях, но и за нас като община, защото лесно ги поддържаме. Остана ремонт на улиците само в един квартал в Сърница, имаме одобрен проект и се очаква в скоро време да се подпише и договор с фирма-изпълнител”, уточни Бозов. Той каза също, че  намерението на общинското ръководство е до края на 2019 година цялата пътна инфраструктура в родопския град да бъде асфалтирана. Изцяло ремонтиран е и пътят от Сърница към Велинград, както и този към Доспат.\r\nАлбена ЖИЛЕКОВА", "date": "2017.10.30", "title": "Пазарджик: Общо 11 улици са ремонтирани през тази година в Сърница"}
{"url": "http://www.focus-news.net/news/2017/10/30/2452180/military-daily-strategicheski-stelt-bombardirovach-b-2-spirit-izvarshi-trenirovachen-polet-v-tihiya-okean.html", "text": "Американски стратегически стелт бомбардировач “B-2 Спирит“ извърши тренировъчен полет в Тихия океан, съобщиха от Вашингтон, пише електронното издание Military Daily. Полетът му цели да демонстрира сила пред Северна Корея и стабилността на военния съюз между САЩ и Южна Корея, разкриха още от американското стратегическо командване. Изданието напомня, че “B-2” e пригоден да носи атомни бомби, като това е първата поява на този модел военен самолет в Азия от 2013 г. насам. Тренировката съвпада с визитата на министъра на отбрана Джеймс Матис в Азия. Точният маршрут изминат от бомбардировача не е съобщен.  Цанко Цолов", "date": "2017.10.30", "title": "Military Daily: Стратегически стелт бомбардировач “B-2 спирит“ извърши тренировъчен полет в  Тихия океан"}
{"url": "http://www.focus-news.net/news/2017/10/30/2452181/predstoyashti-sabitiya-v-stranata-za-31-oktomvri-agentsiya-fokus.html", "text": "***\r\nВицепрезидентът Илияна Йотова ще бъде гост на Професионална гимназия „Братя Евлоги и Христо Георгиеви“ и ще вземе участие в тържествената програма „Будители“, организирана от клуб „Родолюбие“. \r\nПо-късно в същия ден вицепрезидентът ще бъде гост на тържественото честване на 130-годишнината от основаването на Средно училище „Васил Левски“ - Карлово, което ще се състои в Народно читалище „Васил Левски 1861 г“.  \r\nИлияна Йотова и кметът на Община Карлово Емил Кабаиванов ще проведат съвместен брифинг в сградата на Общината в 16.30 часа. \r\n***\r\nОт 11.30 часа, министърът на туризма Николина Ангелкова ще подпише рамков договор за сътрудничество между Министерството на туризма и Русенския университет „Ангел Кънчев“.\r\n***\r\nОт 10.00 часа, в Аулата на Софийския университет „Св. Климент Охридски“ министърът на образованието и науката Красимир Вълчев ще участва в церемония по награждаване на български ученици с високи постижения в различни области на науката.\r\n***\r\nОт 11.30 часа, в зала „Пресцентър“ министърът на регионалното развитие и благоустройството Николай Нанков ще направи изявление пред медиите, след като проведе среща с председателя на Управителния съвет на Агенция „Пътна инфраструктура“ инж. Дончо Атанасов и директорите на областните пътни управления в страната. На нея ще бъде докладвана създадената организация за зимно поддържане на пътищата, което се въвежда от 1 ноември. \r\n***\r\nОт 13.00 часа в сградата на МВР министър Валентин Радев ще даде своя редовен месечен брифинг. \r\n***\r\nОт 09.30 часа, в заседателната зала в сградата на Висшия съдебен съвет, ул. „Eкзарх Йосиф” № 12, ще се проведе заседание на Съдийската колегия на Съвета. \r\n***\r\nОт 10.00 часа в Националния пресклуб на БТА ще се проведе пресконференция, организирана от Федерация „Български пациентски форум“ на тема „Повече пари за здраве през 2018 г.? Надзорният съвет на НЗОК подписа смъртната присъда на пациентите и на българското здравеопазване“.\r\n***\r\nОт 10.30 часа Кметът на София Йорданка Фандъкова ще провери  строителните дейности по реконструкцията и разширението на ул. „Тодор Каблешков“ (влизане от „Цар Борис III“). \r\n***\r\nОт 10.30 часа, в зала „Средец“ на София Хотел Балкан ще се проведе кръгла маса на тема \"Приоритетите на енергийния сектор в България до 2050 г.: европейски перспективи и стратегически рискове\". Участие във форума ще вземат  председателят на Комисията за енергийно и водно регулиране Иван Иванов, ръководителят на Представителството на Фондация „Конрад Аденауер“ в България Торстен Гайслер, председателят на Комисията по енергетика в Народното събрание Делян Добрев и др.\r\n***\r\nОт 11.00 часа, в заседателната зала на Съюза на юристите в България, на адрес София, ул. \"Пиротска\" № 7, етаж III ще се проведе пресконференция по проект „Гражданска инициатива за укрепване на интегритета на съдебната система“ на тема \"Още за интегритета на магистратите\". \r\n***\r\nОт 11.00 часа в хотел „Рила“ ще бъде открит форумът за лидерство и иновации в образованието „Учителят в действие“. Приветствие към участниците ще отпавят председателят на Синдиката на българските учители Янка Такева и кметът на община Самоков Владимир Георгиев.\r\n***\r\nОт 11.00 часа в Големия салон на БАН ще бъде представен документът „Възгледи за национални цели и приоритети за устойчиво развитие на България“, който екип от учени, интелектуалци и индустриалци изработиха. \r\n***\r\nОт 11.00 часа в кино „Люмиер Лидл” ще се състои основната пресконференция за КИНОМАНИЯ 2017.\r\n***\r\nОт 13.00 до 15.00 часа, пред служебния вход на Министерството на земеделието  храните и горите, ще се проведе протестен митинг на пчеларите с искания за промени в нормативната уредба и изплащане на субсидии по мярка 11 от Програмата за развитие на селските райони, както и за отваряне на схемата за подпомагане de minimis.\r\n***\r\nОт 15.00 часа, в залата на Централна автогара – София, народният представител от ГЕРБ-Кюстендил Ивайло Константинов организира среща-дискусия относно нормативната рамка и актуалните законови промени, свързани с транспортния бранш и автобусните превозвачи.\r\n***\r\nОт 15.00 до 17.00 часа, в постоянната приемна на БСП – София на ул. \"Леге\" №10, етаж 1, народният представител от \"БСП за България\" Ирена Анастасова и общинският съветник Николай Николов ще проведат приемна за граждани. \r\n***\r\nПо случай Деня на будителите – 1 ноември Националният исторически музей /НИМ/ ще направи възстановка на занятие в старо възрожденско училище. Музеят кани на 31 октомври, 1 и 2 ноември децата, които искат да научат и да опитат как едно време техните връстници са се учили да пишат и да четат „Аз”, Буки”, „Веди” - върху пясък и с перо.  \r\n***\r\nОт 17.00 часа, на ул. „Алабин“ 16-20 ще се проведе представление на младите възрожденци от Общобългарския комитет \"Васил Левски\". \r\n***\r\nОт 17.00 часа в Регионален исторически музей – София ще бъде открита изложбата „Под знака на Меркурий“. Тя е посветена на търговията в София, като обхваща периода от Античността до края на 80-те год. на ХХ в.\r\n***\r\nОт 17.30 часа, по инициатива на редакцията на списание „Аз съм българче“, в Туристическия информационен център „ ЛАРГО“ ще бъдат представени  наградените творби от юбилейния, десети, национален конкурс за детска рисунка „Нарисувай ми слънце“\r\n***\r\nОт 11.00 часа в зала „22 септември“ ще се проведе церемония по награждаването на лауреатите в конкурса „Страхливият умира всеки ден, смелият – само веднъж“.\r\n***\r\nОт 14.30 часа, в експо център „Флора“ в Морската градина, ще се проведе тематичната конференция „Черно море – европейски перспективи“. В нея ще участват домакинът Димитър Николов – кмет на община Бургас, Лиляна Павлова – министър за българското председателство на Съвета на ЕС 2018 г., Атанаска Николова – зам.-министър на околната среда и водите, Ивелина Василева -  председател на Парламентарната комисия по околна среда и водите. \r\n***\r\nОт 16.30 часа в Културен център „Морско казино“ ще се състои откриването на изложбата, с която млади фотографи от цялата страна отбелязват Международния ден на Черно море. \r\n***\r\nОт 9.10 часа в актовата зала на III ПМГ „Акад. Методий Попов“ ще бъде представена книгата „Моето Черно море“ на журналистката Цветелина Атанасова. Събитието е част от инициативите на РИОСВ-Варна и Басейнова дирекция „Черноморски район“ за Международния ден на Черно море. \r\n***\r\nОт 11.30 часа на ул. Михаил Колони\" във Варна ще бъде представена книгата \"От деца за деца\" с най-добрите приказки от литературен конкурс. \r\n***\r\nОт 11.00 часа във фоайето пред зала \"Варна\"ще се състои официалното връчване на общинско отличие за млад учител за мотивиран и добър старт в учителската професия.\r\n***  \r\nОт 11.00 часа в аулата на Ректората на ВТУ ще се проведе тържествено събрание по случай Деня на народните будители. Акад. Антон Дончев, 49-ият почетен доктор на Великотърновския университет, ще получи инсигниите на Doctor honoris causa. \r\n***\r\nОт 10.30 часа в общата читалня на РБ „Христо Ботев“ ще се проведе състезание „1000 причини да се гордеем, че сме българи“. \r\n***\r\nОт 11.00 часа в заседателната зала на сградата на общината, Каварна ще отбележи Международния ден на Черно море със специално подготвена програма. \r\n***\r\nОт 16.30 часа, в заседателната зала на община Каварна, веднага след редовното заседание на Общински съвет, на информационна среща ще бъдат обсъдена възможности за финансиране от европейските структурни и инвестиционни фондове. \r\n***\r\nСлужба „Военна полиция” ще проведе демонстрация на способности пред ученици и граждани на Столична община. Демонстрацията, която ще наблюдава министърът на отбраната Красимир Каракачанов, ще започне в 11.30 ч. на площад „Св.  Дух“ в гр. Нови Искър.\r\n***\r\nОт 09.30 часа, зала №1 Апелативен съд Пловдив ще гледа делото, образувано по жалба на подсъдимия Асен Гюрганчев срещу присъда на Окръжен съд – Пловдив, с която е признат за виновен в това, че на 13.04.2017 г. в гр. Пловдив на бул. „Шести септември“ при управление на моторно превозно средство е нарушил правилата за движение като е причинил смъртта на Б.К., като деецът е избягал от местопроизшествието. \r\n***\r\nОт 10.00 часа в пресклуба на БТА - Пловдив, бул.\"Шести септември\" 140 ще се проведе пресконференция на Шнайдер Електрик България ЕООД. Дружесвото ще представи проект „Социална политика и добри практики в Шнайдер Електрик България“ за повишаване на качеството, организацията и привлекателността на работните места в производственото предприятие в индустриална зона „Радиново“. \r\n***\r\nОт 17.30 часа в библиотека „Иван Вазов“ ще се проведе церемония за връчване на почетното звание „Следовник на народните будители“. \r\n***\r\nОт 14.00 часа, в зала 712 на Областна администрация – Разград, областният управител на Разград свиква заседание на Областната епизоотична комисия на 31 октомври във връзка с мерките за недопускане на разпространението на птичи грип на територията на страната.\r\n***\r\nОт 18.00 часа, в зала „Европа“ на Доходно здание, ще се състои церемонията по връчване на Националната литературна награда „Елиас Канети“ за 2017 година.\r\n***  \r\nОт 16.00 часа в изложбената зала на къщата музей „Алеко Константинов“ ще бъде представена Документална изложба „Будителската мисия на театъра“ от фондовете на Исторически музей и библиотеката при ПБНЧ „Еленка и Кирил Д. Аврамови 1856“. \r\n***\r\nОт 18.00 часа, в залата на I етаж на РБ „Захарий Княжески“ ще се проведе официално връчване на наградата „Анастасия Тошева” на Община Стара Загора и наградата на Съюза на учените „Будител на Стара Загора”.\r\n***\r\nОт 15:00 часа, в двора на Читалище „Зора“ в Сливен ще се състои церемония по откриване на паметна плоча на Стефан Георгиев Гидиков-първият председател на читалище „Зора“.\r\n***\r\nОт 17.30 часа в зала „Хасково“ на Община Хасково ще се проведе обществено обсъждане във връзка с изискванията от Насоките за кандидатстване по Оперативна програма „Региони в растеж“ 2014-2020, Приоритетна ос 1 „Устойчиво и интегрирано градско развитие“ и изменение и допълнение на Наредба за реда и условията за управление и разпореждане с общинските жилища на територията на община Хасково.\r\n***\r\nОт 17.30 часа в Регионална библиотека „Стилиян Чилингиров” ще гостува Христо Димитров – хореограф, режисьор, продуцент; създател и ръководител на Национален фолклорен ансамбъл „Българе“.", "date": "2017.10.30", "title": "Предстоящи събития в страната за 31 октомври (Агенция „Фокус”)"}
{"url": "http://www.focus-news.net/news/2017/10/30/2452182/burgas-podranili-kukeri-shte-pokazhat-che-ima-i-balgarska-alternativa-na-helouinskite-strashilishta.html", "text": "Инициативата \"Бургас харесва младите\" организира кукерска демонстрация на 31 октомври от 17.00 часа. Шумно шествие ще тръгне от \"Компаса\" на главната улица и ще завърши пред сградата на Община Бургас. То има за цел да създаде настроение сред минувачите и да покаже, че има и атрактивна нашенска алтернатива на хелоуинските страшилища. Това съобщиха от пресцентъра на Община Бургас.\r\nПопулярният в цял свят ежегоден маскарад на 31 октомври днес е повече забавление, но в миналото е имал за цел да уплаши злите сили, за да не се вселяват в хората. Подобна символика има и българският кукерски ритуал. Той плаши зимните хали и ги принуждава да си отидат, за да дойде пролетта.\r\nНашите кукери с настроение ще демонстрират една хубава нашенска традиция и превантивно ще уплашат идващата зима, за да е лека и да няма повече бедствени положения в Бургас. Тяхната изява също така промотира конкурса \"Събуди се\", посветен на Деня на народните будители.", "date": "2017.10.30", "title": "Бургас: Подранили кукери ще покажат, че има и българска алтернатива на хелоуинските страшилища"}
{"url": "http://www.focus-news.net/news/2017/10/30/2452183/daily-sabah-kmetat-na-balakeshir-sashto-podade-ostavka.html", "text": "Кметът на Балъкешир и член на управляваща в Турция „Партия на справедливостта и развитието“, подаде оставка в понеделник, пише Daily Sabah. Вестникът припомня, че това поредната от поредицата оставки на градоначалници, започнала след като кметът на Истанбул напусна поста си по-рано през октомври. Президентът на страната Реджеп Тайип Ердоган отказа да даде подробна информация защо предприема смяната на градоначалниците на по-големите населени места, като разкри само, че според него управляващата партия страда от \"износване\" на кадрите. Сред кметовете, чиято оставка бе поискана, е този на Анкара Мелих Гоькчек, който бе на власт в града в последните 23 години.  Цанко Цолов", "date": "2017.10.30", "title": "Daily Sabah: Кметът на Балъкешир също подаде оставка"}
{"url": "http://www.focus-news.net/news/2017/10/30/2452184/plovdiv-uchilishtata-v-grada-shte-provedat-kampaniya-pod-nadslov-hartiena-voyna.html", "text": "Училищата в Пловдив ще проведат кампания под надслов „Хартиена Война”. Това съобщиха за Радио „Фокус“ – Пловдив  от Общината. Кампанията ще се проведе от 6 – 17 ноември и в нея могат да участват всички училища, разположени на територията на райони: „Източен”, „Северен”, „Южен” и „Западен”. Кампанията ще има състезателен характер. За десет дни участниците ще трябва да съберат възможно най-голямо количество отпадъци от хартия (вестници, списания, книги, тетрадки, брошури и др.). Участникът, който събере най-голямо количество хартиени отпадъци печели състезанието.\r\nКъм момента са подадени 6 заявления за участие в кампанията. Срокът за подаване на заявленията в общината е до 3 ноември.\r\nЦелта на кампанията е да се изгради ангажираност у младите хора към отговорно отношение към отпадъците и да се покаже как ежедневните ни навици се отразяват върху околната среда.\r\nСъбраните отпадъци ще бъдат извозвани за предварително третиране и предаване на крайни преработватели за рециклиране.\r\nЗа производството на един тон вестникарска хартия, е нужна дървесината на 24 дървета. Ако вместо да изхвърляме вестниците, които четем, ги поставяме в контейнера за разделно събиране, спасяваме от отсичане много дървета, икономисваме огромни количества вода, нужни за производството на първична хартия и намаляваме замърсяването на въздуха с 73%, обясняват организаторите.", "date": "2017.10.30", "title": "Пловдив: Училищата в града ще проведат кампания под надслов „Хартиена Война”"}
{"url": "http://www.focus-news.net/news/2017/10/30/2452185/pravitelstvoto-odobri-darzhavniya-byudzhet-za-2018-g-obzor.html", "text": "Правителството одобри държавния бюджет за 2018 г., както и актуализираната средносрочна бюджетна прогноза за периода 2018-2020 година, която представлява мотивите към законопроекта. Кабинетът ще продължава да насочва своите усилия в подкрепа на запазване на икономическата и финансовата стабилност, както и за създаване на условия за икономически растеж в съответствие със заложените приоритети, цели и мерки в Програмата за управление на правителството за периода 2017-2021 година. Основните параметри на бюджетната рамка за периода 2018-2020 година показват реалистичност на фискалните цели при спазване на установените фискални правила. Приоритетите в Бюджет 2018 са фокусирани върху мерки, свързани с продължаване на реформите в сектор „Образование“, с отбраната и сигурността, социалната и здравна политика, както и провеждането на Председателството на Съвета на ЕС през първата половина на следващата година. Освен това се осигурява подкрепа за педагогическите специалисти и привличане на млади хора в професията. Политиката по приходите е ориентирана към поддържане на икономическия растеж, подобряване на бизнес средата и насърчаване на инвестициите чрез запазване на ниски нива на данъчните ставки на корпоративните данъци и данъците върху доходите на физическите лица, ограничаване на данъчните измами и повишаване на макроикономическата и фискална устойчивост в дългосрочен план. \r\nВ социалната сфера от 1 януари 2018 г. е предвидено увеличение на обезщетенията и помощите за отглеждане на малко дете от една до две годишна възраст, за отглеждане на дете по чл. 7, ал. 1 от Закона за семейни помощи за деца и на минималния дневен размер на паричното обезщетение за безработица. През 2018 г. се предвижда продължаване на финансирането на социалните услуги „Личен асистент“, „Социален асистент“ и „Домашен помощник“ за подобряване качеството на живот на хората с увреждания, както и на деца, които се нуждаят от постоянна грижа в ежедневието си. Предвидено е и увеличение на средствата за персонал за социалните работници, за да бъде запазен административният капацитет и нормалното функциониране на структурите към министъра на труда и социалната политика.\r\nВ сферата на здравеопазването за 2018 г. е предвидено допълнително право на разходи в размер на 400 млн. лв. по бюджета на НЗОК. Като приоритетни направления и дейности остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика. Допълнителни разходи са предвидени и в подкрепа на приетата от Министерския съвет Концепция за развитие на системата за спешна медицинска помощ в Република България 2014-2020 г.\r\nАктуализираната средносрочна бюджетна прогноза за периода 2018-2020 г. предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година.\r\nОсигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд „Пенсии” на ДОО с един процентен пункт. За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година – 560 лв.; за 2020 година – 610 лв., като отпада скалата за определяне на диференцирани минимални осигурителни доходи, съобразно облагаемия доход. \r\nОт началото на 2018 година се предвижда и увеличение на минималния месечен размер на осигурителния доход за регистрираните земеделски стопани и тютюнопроизводители от 300 лв. на 480 лева. \r\nПо отношение на пенсионната политика в периода 2018-2020 г. продължава увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете през 2020 година. Минималната възраст за пенсиониране на работещите в сектор „Сигурност” продължава да се увеличава с по 2 месеца до достигане на 53 години и 6 месеца през 2020 година.\r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Към края на първото полугодие на 2017 г. номиналният размер на държавния дълг намалява до 25 199,3 млн. лв. в сравнение с нивото от 25 751,1 млн. лв., отчетено в края на 2016 година, а към края на деветмесечието на 2017 г. номиналният размер на държавния дълг възлиза вече на 23,5 млрд. лв., като въз основа на очакваното изпълнение на дълговите параметри към края на бюджетната година се предвижда до достигне ниво от 23,6 млрд. лв. или под прага на предвиденото в Закона за държавния бюджет за 2017 г. дългово ограничение от 23,9 млрд. лева.\r\nПрез 2018 г. се планира поемането на нов вътрешен държавен дълг под формата на ДЦК в размер до 1 млрд. лв. за частично покриване на предстоящите погашения по дълга на обща стойност от 1,6 млрд. лв., в т.ч. 1,2 млрд. лв. падежи на държавни ценни книжа на вътрешния пазар и 0,4 млрд. лв. погашения по външни държавни заеми. Останалата част от 0,6 млрд. лв. ще бъде покрита със средства, спестени от осигуреното финансиране на планирания дефицит за 2017 г. поради очакванията за балансирано бюджетно салдо към края на годината. Реализирането на отрицателно нетно дългово финансиране се очаква да доведе до намаление на държавния дълг до 23,5 млрд. лв. към края на 2018 г. или 22,3% от прогнозното ниво на БВП. \r\nПри намаляващо съотношение на държавния дълг към прогнозния БВП през тригодишния период се очаква към края на 2020 г. дългът да възлезе на 23,8 млрд. лв. или 20% от БВП, което се обуславя от подобрената бюджетна позиция на страната.\r\nФинансовият министър Владислав Горанов определи Бюджет 2018 като добър и уточни, че ще даде възможност за нормалното функциониране на всички държавни органи и институции. По думите му ще дойде време, когато ще растат заплатите с по-голям темп и в останалите сектори, но преди да се изхарчат тези пари, трябва да се произведат. Горанов уточни, че предстоят задълбочени дебати в българския парламент, но подчерта, че има уверението на коалиционните партньори, че са удовлетворени от рамката и бюджетът ще бъде подкрепен в пленарна зала. Според него не би трябвало да има изненади при гласуването и обсъждането на бюджета. Финансовият министър коментира и субсидиите на партиите, като посочи, че не е сигурен, че ако се намалят, демокрацията ще укрепне. \r\nЛюба АЛЕКСИЕВА", "date": "2017.10.30", "title": "Правителството одобри държавния бюджет за 2018 г. (ОБЗОР)"}
{"url": "http://www.focus-news.net/news/2017/10/30/2452186/penka-penkova-kmet-na-lom-nyama-postradali-ot-silnite-vetrove-obshtinata-se-spravya-s-shtetite.html", "text": "Няма пострадали след силните поривите на вятъра в Северна и Източна България, достигнали до 100 км/ч. Това заяви пред Радио „Фокус“ кметът на Лом Пенка Пенкова. Тя допълни, че в общината са се справили, защото са били подготвени. „Пострадали хора за наша радост няма, просто имахме сериозни затруднения. До 23.30 всички повреди бяха установени. Днес видяхме и нанесените поражения – имаме много счупени клони, няколко изкоренени дървета. Мисля, че ще се справим. Изключително много работиха нашите хора. По-специално затруднения ще имаме с една църква в с. Ковачица, чийто покрив е с недобър вид. Утре, ако не можем, да се справим бихме могли да поискаме малка подкрепа, но на този етап се справяме“, коментира Пенка Пенкова.", "date": "2017.10.30", "title": "Пенка Пенкова, кмет на Лом: Няма пострадали от силните ветрове, общината се справя с щетите"}
{"url": "http://www.focus-news.net/news/2017/10/30/2452202/otmeneno-e-bedstvenoto-polozhenie-v-obshtinite-kameno-i-burgas-pravitelstvoto-otpusna-1-mln-lv-za-preodolyavaneto-na-posleditsite-ot-prolivnite-dazhdove-obzor.html", "text": "Отмениха е частичното бедствено положение в община Бургас, както това в община Камено. Те бяха обявени след проливните дъждове и наводнението от 25 октомври. Тогава села и квартали на Бургас бяха залети, а трима души загинаха. Към момента все още четвърти човек е в неизвестност. След днешното правителствено заседание стана ясно, че двете общини, пострадали най-тежко от пороите на 25 октомври ще получат 1 млн. лв. от правителството за преодоляване на последиците от бедствието. На община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. Очаква се по този начин да се подпомогне възстановяването на нормалния ритъм на живот в засегнатите територии. Сумата ще бъде осигурена от резерва за непредвидени и неотложни разходи по Закона за държавния бюджет.\r\nПред журналисти регионалният министър Николай Нанков уточни, че описът на щетите в Бургаско след проливните дъждове ще приключи в рамките на тази седмица. По думите му специално в село Равнец в едно от деретата и в реката укрепва свлачище. Той уточни, че само по републиканските пътища към 4,3 млн. лв. по първоначални данни са щетите. \r\nТранспортният министър Ивайло Московски добави, че са изпратили 4500 траверси през нощта, когато е имало проблем. „От Синдел и от Айтос цяла нощ сме дежурили. Кранова механизация също изпратихме от железницата. Нямаме сериозни щети по железницата, но въпреки това сме съдействали с механизация и материали, каквито са необходими, за да се извършат другите дейности“, каза още Ивайло Московски. \r\nМеждувременно започна и масова дезинфекция на пострадалите от наводнението райони в община Бургас, като приоритетно се работи в село Равнец. Екипите на Дезинфекционна станция - Бургас третират пострадали от водата помещения в частни домове и дворове, местата за изхвърляне на отпадъци, както и околните дерета, в които има трупове на домашни и диви животни. Целта е да се предотврати възникването на епидемиологична опасност.\r\nПродължава работата по възстановяване на пострадалата инфраструктура. Организира се превоз за извозване на натрупаните пред наводнените стотици къщи повредени и неизползваеми мебели.\r\nМалко по-късно от БЧК съобщиха, че Националната им дарителска кампания е събрала за 4 дни 139 144 лв. в помощ на засегнатите от наводнението в област Бургас. \r\nЛюба АЛЕКСИЕВА", "date": "2017.10.30", "title": "Отменено е бедственото положение в общините Камено и Бургас, правителството отпусна 1 млн. лв. за преодоляването на последиците от проливните дъждове (ОБЗОР)"}
{"url": "http://www.focus-news.net/news/2017/10/30/2452203/dobrich-obshtinskiyat-savet-predstoi-da-odobri-otchet-na-razhodite-za-komandirovki-na-kmeta-yordan-yordanov-za-perioda-ot-yuli-do-septemvri.html", "text": "Общинският съвет (ОбС) на Добрич предстои да одобри отчет на разходите за командировки на кмета Йордан Йорданов за периода от юли до септември включително. Това ще се случи на утрешното редовно заседание, предаде кореспондентът на Радио „Фокус” – Варна. Съгласно изискванията на Наредбата за командировките в страната разходите за командировките на кметовете на общини и председателите на общинските съвети се изплащат въз основа на представени документи за извършен разход. След изтичане на отчетния период се изготвя писмен отчет за получените командировъчни пари, който се одобрява от съответния колективен орган, в случая от Общинския съвет. През отчетния период председателят на Общински съвет град Добрич Иво Пенчев не e извършил разходи за командировка. Кметът Йордан Йорданов е похарчил общо 700 лева, като сумата включва дневни и транспорт, без нощувки. И трите командировки са били в София. Те са били по покана на Представителството на Европейската комисия в България, работни срещи в Министерството на регионалното развитие и благоустройството и на околната среда и водите и други работни срещи. \r\nЖулиета НИКОЛОВА", "date": "2017.10.30", "title": "Добрич: Общинският съвет предстои да одобри отчет на разходите за командировки на кмета Йордан Йорданов за периода от юли до септември"}
{"url": "http://www.focus-news.net/news/2017/10/30/2452204/afp-pol-manafort-pledira-nevinen-po-obvineniyata-v-konspiratsiya-i-prane-na-pari.html", "text": "Пол Манафорт, бившият председател на предизборния щаб на Доналд Тръмп, пледира „невинен“ в понеделник, по отправените му обвинения в конспирация и пране на пари, предава AFP. Същото е направил и неговият партньор, Рик Гейтс, който се яви в съда по същото дело. Според властите, двамата са укрили милиони долари, получени в процеса на работата им с бившия украински политик Виктор Янукович и неговата пропуска политическа партия. Агенция „Фокус“ припомня, че делото срещу двамата е първoтo по разследването на руската намеса в американските президентски избори през 2016 г. По-рано в понеделник от Белия дом заявиха, че обвинението срещу Манафорт няма нищо общо с държавния глава, като самият Доналд Тръмп написа в социалните мрежи, че престъпленията на бившият му началник щаб са извършени пред дълго време и нямат общо с него.  Цанко Цолов", "date": "2017.10.30", "title": "AFP: Пол Манафорт пледира „невинен“ по обвиненията в конспирация и пране на пари"}
{"url": "http://www.focus-news.net/news/2017/10/30/2452205/plovdiv-piyan-shofyor-e-predizvikal-verizhna-katastrofa-na-yagodovsko-shose.html", "text": "Пиян шофьор е предизвикал верижна катастрофа на Ягодовско шосе. Това съобщи за Радио \"Фокус\" -  Пловдив говорителят на ОДМВР. Пострадали леко са двама души. Мерцедес блъска отзад БМВ, което излиза извън пътя и се удря в дърво. Мерцедесът навлиза в насрещното платно и удря трета кола. При проверката за алкохол се установява, че 59-годишният шофьор на мерцедеса е употребил алкохол над 1,2 промила. Задържан е в Пето РУ.  Другите двама шофьори са на 23 години и са в болница за прегледи. Движението е затруднено все още и се регулира от \"Пътна полиция\".\r\nЦветана ТОНЧЕВА", "date": "2017.10.30", "title": "Пловдив: Пиян шофьор е предизвикал верижна катастрофа на Ягодовско шосе"}
{"url": "http://www.focus-news.net/news/2017/10/30/2452206/the-jerusalem-post-iran-shte-vdigne-blokadata-nad-granitsata-s-irakski-kyurdistan.html", "text": "Иран ще отвори всички свои граници с Иракски Кюрдистан в следващите дни, заявиха от Техеран в понеделник, пише The Jerusalem Post. Съобщението е направено малко след като кюрдският лидер Масуд Барзани обяви, че ще се откаже от поста си, считано от първи ноември. Барзани бе обвиняван като главен организатор на провелия се в кюрдската автономна област референдум за независимост, в който мнозинството от жителите заявиха желанието си за отделяне от Ирак. След проведения в края на септември вот, кюрдите срещнаха остра международна реакция от Иран, Турция и Багдад, които наложиха редица ограничения спрямо Ербил, като знак на несъгласие от гласуването, определено също така като незаконно от иракския премиер Хайдар ал Абади.\r\nЧаст от тези мерки бе решението на Иран да затвори всички свои граници с автономната област, но говорител на техеранското правителство заяви, че \"граничните ограничения между Иран и региона на Иракски кюрди ще бъдат вдигнати в следващите дни\". Цанко Цолов", "date": "2017.10.30", "title": "The Jerusalem Post: Иран ще вдигне блокадата над границата с Иракски Кюрдистан"}
{"url": "http://www.focus-news.net/news/2017/10/30/2452207/regionalnoto-satrudnichestvo-i-evropeyskata-integratsiya-na-sarbiya-byaha-osnovni-temi-na-razgovorite-na-predsedatelya-na-narodnoto-sabranie-s-premiera-i-vanshniya-ministar-na-sarbiya.html", "text": "Регионалното сътрудничество и европейската интеграция на Сърбия бяха основни теми на разговорите на председателя на Народното събрание Димитър Главчев с министър-председателя на Република Сърбия Ана Бърнабич и със сръбския външен министър Ивица Дачич. Това съобщиха от пресцентъра на Народното събрание.\r\nБългарска парламентарна делегация, водена от председателя на Народното събрание, е на тридневно официално посещение в Сърбия. \r\nЗа нас връзките и сътрудничеството между нашите две страни са много важни и има потенциал за развитието и задълбочаването им, подчерта премиерът Ана Бърнабич. Надяваме се на подкрепата на България за присъединяването на Сърбия към ЕС, както и да работим заедно за стабилността и сигурността в региона, защото колкото по-стабилен е той, толкова по-добре е това за общото ни бъдеще, подчерта тя. \r\nБългария положи много усилия и успяхме да убедим нашите партньори, че темата за европейската интеграция на Западните Балкани трябва отново да бъде в дневния ред на Съюза, подчерта председателят на Народното събрание. По време на срещите си в сръбската столица получихме уверение, че страната има волята и полага всички усилия, за да изпълни необходимите критерии, отбеляза Димитър Главчев. Затова сме готови да помагаме не само по време на председателството, но и в по-нататъшната подготовка на Сърбия за членство в ЕС, добави той. \r\nЗа нас приоритет е реализирането на проекта за коридор № 10, автомагистралата София-Димитровград-Ниш, както и газопреносната връзка между България и Сърбия, отбеляза Димитър Главчев. Той постави въпроса за решаването на проблемите с местната власт в Босилеград, с които са го запознали по време на срещите му представителите на българското национално малцинство и призова двете страни заедно да работят за намиране на ефективни решения и за икономическото развитие на общината. \r\nПредседателят на Народното събрание подчерта, че регионалното сътрудничество играе изключително важна роля за укрепването на стабилността и благоденствието в региона. България има значителен принос в това отношение, посочи той. \r\nПремиерът Ана Бърнабич увери, че Сърбия е предприела всички необходими мерки за гарантирането на правата на малцинствата и за осигуряване на повече работни места в общините с национални малцинства. \r\nПрисъединяването на Сърбия към ЕС и подкрепата, която България може да окаже в процеса на подготовка, беше тема и на разговора със сръбския външен министър Ивица Дачич. За нас голямо значение ще има предстоящата Среща на високо равнище между ЕС и Западните Балкани през май 2018 г., която е в календара на Българското председателство, подчерта той. \r\nСръбският външен министър изрази задоволство от развитието на двустранния диалог и посочи, че стремежът и на двете страни е двустранните отношения да се развиват във всички сфери от взаимен интерес. От голямо значение за нас е изграждането на инфраструктурни и други проекти, сред които магистралата Ниш-София, подчерта той. По думите му България и Сърбия трябва да работят заедно за осигуряването на енергийна стабилност в региона.", "date": "2017.10.30", "title": "Регионалното сътрудничество и европейската интеграция на Сърбия бяха основни теми на разговорите на председателя на Народното събрание с премиера и външния министър на Сърбия"}
{"url": "http://www.focus-news.net/news/2017/10/30/2452208/parva-ostavka-v-kabineta-borisov-3-zdravniyat-ministar-prof-nikolay-petrov-napusna-posta-si-obzor.html", "text": "Министърът на здравеопазването проф. Николай Петров подаде оставка, която премиерът Бойко Борисов прие. Решението на Петров дойде ден, след като бе излъчено медийно разследване, уличаващо министъра, че като шеф на ВМА е сключил договори за близо 1,6 млн. лв. с фирмата на мъжа, от когото дъщеря му има дете. Единствените две поръчки, печелени от въпросната фирма, са били само във ВМА и само по времето на Николай Петров. Обществените поръчки са спечелени от компанията, която даже не е била регистрирана по БУЛСТАТ. Случаят е отразен в одитен доклад, но прокуратурата е отказала да образува наказателно производство. Тази сутрин зам.-председателят на ПП ГЕРБ Цветан Цветанов заяви, че в случая законът е спазен и единственото, което може да се обсъжда е моралният аспект на случая. \"Имало е разговори, доколкото знам от колеги, които са коментирали с г-н Петров - той е казал, че това не отговаря на истината и той няма абсолютно никакви притеснения, защото прокуратурата е отказала да направи разследване\", коментира Цветан Цветанов. Той отбеляза, че когато е определян персоналният състав на Министерския съвет, специално за сферата \"Здравеопазване\" от ГЕРБ са искали да заложат на професионалист и на доказано име, което може да действително да създаде по-добра среда за работа и да има политики, които да съответстват на това, което партията е заложила в управленската си програма. От своя страна финансовият министър Владислав Горанов заяви, че вярва на колегата си Петров, но „свещени крави“ в правителството няма. По думите му ако има някакви притеснения и нередности, няма как да подкрепят подобно поведение. Горанов коментира още, че здравният министър затяга редиците и запушва доста пробойни в системата и може да се подозира, че това е някаква ответна реакция на хора, които не искат той да продължи да бъде на този пост.\r\nСлед края на правителствено заседание стана ясно, че проф. Петров не е присъствал на него. Вицепремиерът и министър на отбраната Красимир Каракачанов заяви, че не може да коментира действията на свои колеги, но в случая Петров така е преценил. Той уточни, че здравният министър пред него не е мотивирал решението си, а пред министър-председателя. \r\nВицепремиерът Валери Симеонов заяви, че лично той има много добро мнение за личните качества на Николай Петров. Според него решението не е било правилно, въпреки упреците, които са отправени към него. Симеонов допълни, че по-скоро това е били едно активно медийно мероприятие. Попитан дали е възможно това да е изготвено от опозицията, той отговори, че всичко е възможно. Вицепремиерът попита, след като няма констатирани нарушения, защо е било нужно един такъв стойностен човек да бъде отстранен. \r\nФинансовият министър Владислав Горанов обясни, че оставката на Николай Петров е подадена лично и пред премиера, като двамата са имали среща на четири очи. По думите му решението на Петров е израз на морален акт, с който да защити името си, за което се бори вече 60 години.\r\nЛюба АЛЕКСИЕВА", "date": "2017.10.30", "title": "Първа оставка в кабинета \"Борисов 3\" – здравният министър проф. Николай Петров напусна поста си (ОБЗОР)"}
{"url": "http://www.focus-news.net/news/2017/10/30/2452209/afp-pol-manafort-be-zadarzhan-pod-domashen-arest.html", "text": "Пол Манафорт, бившият председател на предизборния щаб на Доналд Тръмп, бе задържан под домашен арест, предава AFP. Определена е и гаранция от 10 млн. долара, след като Манафорт пледира „невинен“ по обвиненията в пране на пари и заговор срещу САЩ. \r\nЗа неговият близък партньор Рик Гейтс, който е изправен пред същите обвинения и също пледира „невинен“, бе определена гаранция от пет млн. долара и домашен арест. \r\nПо-рано BBC съобщи, че адвокатът на Манафорт е определил обвиненията срещу него като „абсурдни“, заявявайки, че няма връзка между Русия и бившия председател на щаба на Тръмп.Агенция Фокус припомня, че в понеделник от Белия дом се разграничиха от двамата подсъдими, като заявиха, че обвиненията срещу тях нямат нищо общо с президент Доналд Тръмп.  Цанко Цолов", "date": "2017.10.30", "title": "AFP: Пол Манафорт бе задържан под домашен арест"}
{"url": "http://www.focus-news.net/news/2017/10/30/2452210/kyustendil-seminar-za-redkite-bolesti-shte-se-provede-v-grada.html", "text": "Семинар за редките болести ще се проведе в Кюстендил. Това съобщи за Радио „Фокус” – Кюстендил Иван Андонов, председател на читалище „Братство”. Семинарът ще се състои на 3 ноември от 11.00 часа в читалището. Той е под надслов „Индивидуалността на терапията при хората с редки болести, медицински екип и семейство”. Той се провежда в партньорство с Националния алианс на хората с редки болести. Програмата предвижда представяне на медико-социална рехабилитация, разпространените редки болести в България, състоянието и перспективата. Ще бъдат представени болестта на Уилсън, фамилна амилоидна полиневропатия, дефицитът на растежен хормон, както и редките болести в Македония.\r\nВенцеслав ИЛЧЕВ", "date": "2017.10.30", "title": "Кюстендил: Семинар за редките болести ще се проведе в града"}
{"url": "http://www.focus-news.net/news/2017/10/30/2452211/plovdiv-na-12-avtobusni-spirki-v-grada-sa-montirani-novi-zasloni.html", "text": "На 12 автобусни спирки в Пловдив са монтирани нови заслони. Това съобщи за Радио „Фокус”- Пловдив Борислав Кръстев, директор на ОП „Организация и контрол на транспорта“. Нови навеси с пейки са монтирани на бул. „Марица-юг“, бул. „Васил Априлов“ 85, Железен мост, бул. „Марица-юг“ – Зоологическа градина, бул. „Шести септември“ /юг/ – Зоологическа градина, бул. „Шести септември“ /север/  – Бюро по труда, ул. „Владивосток“ – търговски център „Нова“, ул. „Брезовско шосе – „Пазарчето“, бул. „България“ – ул. „Поручик Боян Ботев“ /север, ул. „Нестор Абаджиев“– Транспортна болница и ул. „Коматевско шосе“. „Целта на Община Пловдив е поетапно да постави заслони и на спирки извън концесионния договор. Първият етап включва 15 спирки, за които са постъпили най-много сигнали от гражданите”, посочи инж. Борислав Кръстев. Освен 12-те вече направени навеси предстои да се монтират още на 3 спирки на ул. „Коматевско шосе“ , след като приключи ремонтът там. „В тясна координация с районните кметове и след одобряване на схема за поставяне се предвижда монтиране на още заслони – до изчерпване на предвидените за целта около 100 хил. лв. с ДДС”, допълни директорът на ОП „Организация и контрол на транспорта“.\r\nЦветана ТОНЧЕВА", "date": "2017.10.30", "title": "Пловдив: На 12 автобусни спирки в града са монтирани нови заслони"}
{"url": "http://www.focus-news.net/news/2017/10/30/2452212/predstoi-uchredyavaneto-na-sdruzhenie-na-proizvoditelite-i-targovtsite-na-zdravoslovna-i-chista-hrana.html", "text": "Предстои учредяването на Сдружение на производителите и търговците на здравословна и чиста храна. Това ще се случи на 25 ноември, а решението бе взето по време на работна среща на представители на бизнеса, която се проведе в Арбанаси. В нея се включиха над 30 производители, диетолози и лекари от цялата страна, съобщи за Радио „Фокус“ – Велико Търново Елка Иванова, организатор и собственик на хлебопекарна и магазин за здравословни храни във Велико Търново. Основната цел на събитието е била да обедини хората, които работят за активното популяризиране на правилното хранене – с чисти продукти. „Ние от години работим в тази посока, защото храната е най-важното нещо за здравето на човек, а на тази тема не се обръща достатъчно внимание. По-скоро се рекламират основно лекарства –  хапчета – вълшебници, а никой не говори за добрата храна, защото тя просто отсъства. В общи линии това ни обединява“, коментира още Елка Иванова. Всички присъстващи на форума са се обединили около идеята да запознаят младите хора и децата с това колко е важно здравословното хранене. За целта ще се потърси съдействието и на местната и централна власт.\r\nЛуиза ТРАНЧЕВА", "date": "2017.10.30", "title": "Предстои учредяването на Сдружение на производителите и търговците на здравословна и чиста храна"}
{"url": "http://www.focus-news.net/news/2017/10/30/2452213/aviation-pros-lufthanza-otkriva-nov-ofis-i-hangar-v-sofiya.html", "text": "\"Луфтханза\", една от водещите фирми в поддръжката на самолети, ще отвори нов офис и хангар, като и мултифункционална сграда на територията на софийското летище, пише електронното издание Aviation pros. Това прави базата в София най-голямата с която компанията разполага в Източна Европа. Общата инвестиция е на стойност 35 млн. евро.  Даниел Хофман, изпълнителният директор на „Луфтханза“ София, заяви, че през последните девет години компанията е допринесла значително за развитието на българската авиационна индустрия, като по този начин местният клон се е превърнал в един от лидерите в сферата на европейската авиационна поддръжка.  Цанко Цолов", "date": "2017.10.30", "title": "Aviation pros: „Луфтханза“ открива нов офис и хангар в София"}
{"url": "http://www.focus-news.net/news/2017/10/30/2452214/donald-tramp-sasht-sa-zalovili-litse-svarzano-s-atakata-sreshtu-amerikanskoto-konsulstvo-v-bengazi-ot-2012-g.html", "text": "САЩ са заловили лице, свързано с атаката срещу американското консулство в Бенгази от 2012 г. Това оповести президентът на САЩ Доналд Тръмп, цитиран от AFP. \"Вчера, по моя заповед, САЩ задържаха Мустафа ал Имам в Либия“, съобщи Тръмп и посочи, че заподозреният ще бъде изправен пред правосъдието в САЩ. \r\nПри атаката, извършена на 11 септември 2012 г. в либийския град Бенгази, загинаха посланикът Крис Стивънс и други трима служители в дипломатическата мисия. \r\nНовината идва на фона на скандала, разтърсил Белия дом, след като специален прокурор, разследващ евентуална руска намеса в предизборната кампания на Тръмп, повдигна обвинения срещу трима бивши участници в кампанията. Случаят в Бенгази стана емблематичен за консервативната опозиция срещу тогавашния държавен секретар Хилари Клинтън. Калина Жекова", "date": "2017.10.30", "title": "Доналд Тръмп: САЩ са заловили лице, свързано с атаката срещу американското консулство в Бенгази от 2012 г."}
{"url": "http://www.focus-news.net/news/2017/10/30/2452215/la-vanguardia-karlos-puchdemon-e-nael-belgiyski-advokat.html", "text": "Отстраненият от длъжност каталунски лидер Карлос Пучдемон е наел белгийски адвокат, съобщава испанското издание La Vanguardia. „Аз съм адвокат на Карлес Пучдемон“, заяви адвокатът Пол Бекeрт и добави: „Ако му потрябва юридическа защита, аз ще го представлявам“. По думите на Бекeрт, той добре познава Испания и политическите процеси в страната. Той подчерта, че не може да предскаже дали Пучдемон ще получи политическо убежище в Белгия. „Може да поиска убежище, но не мога да предскажа какво ще бъде решението“, каза адвокатът. \r\nПо данни на изданието, в продължение на 30 години Бекерт е представлявал интересите на членове на баската сепаратистка организация ЕТА, опитващи се да получат убежище в Белгия. \r\nПо-рано от пресслужбата на женералитета на Каталуния съобщиха, че каталунската администрация не разполага с информация за местонахождението на бившия лидер на испанската автономна област. Калина Жекова", "date": "2017.10.30", "title": "La Vanguardia: Карлос Пучдемон е наел белгийски адвокат"}
{"url": "http://www.focus-news.net/news/2017/10/30/2452216/es-shte-prerazgleda-mehanizmite-za-grazhdanska-zashtita-sled-pozharite-v-portugaliya.html", "text": "ЕС ще преразгледа механизмите за гражданска защита по искане на Португалия, която тази година пострада от няколко смъртоносни пожара. Това оповести председателят на Европейската комисия Жан-Клод Юнкер, цитиран от AFP. „Ще обмислим, по искане на Португалия, реогрганизирането на механизмите за гражданска защита в Европа“, каза Юнкер на съвместна пресконференция с португалския президент Марсело Ребело Де Соуза. \r\nВ момента ЕС може да предостави подкрепа чрез изпращането на специално оборудвани екипи или да изпрати експерти, които на място да оценяват и координират работата с местните служби. \r\nВ средата на юни 64 души загинаха в резултат на горски пожари в централната част на страната. През октомври пожари отнеха живота на 45 души, според данни на местните власти. \r\nПортугалското правителство обеща да предотврати нови трагедии, като реализира фундаментални реформи в управлението на горите и противопожарните служби. Калина Жекова", "date": "2017.10.30", "title": "ЕС ще преразгледа механизмите за гражданска защита след пожарите в Португалия"}
{"url": "http://www.focus-news.net/news/2017/10/30/2452217/reuters-turtsiya-zaplashi-sas-sad-deputat-narekal-erdogan-fashistki-diktator.html", "text": "Говорител на президента на Турция Реджеп Тайип Ердоган заплаши със съд опозиционен депутат, нарекъл държавния глава „фашистки диктатор“, предаде Reuters. По време на посещение в западния турски град Родосто заместник-председателят и говорител на опозиционната Републиканска народна партия (РНП)  Бюлент Тезджан разкритикува „атмосферата на страх“ в Турция. „Ако се опитвате да изплашите хората и да създадете атмосфера на страх, това няма да ни попречи“, каза Тезджан в защита на местния кмет, член на РНП, който по-рано този месец бе разпитван от властите след появили се съобщения, че по време на конгрес на партията е нарекъл Ердоган „диктатор“. „Не знам дали вашият кмет го е казал или не, но аз ще го кажа тук и сега: „Ердоган е фашистки диктатор“, каза Тезджан. \r\nИзказването на опозиционния депутат предизвика бърз отговор от кабинета на Ердоган. „Речта на омразата, която чухме от Тезджан, е пример за безчестието на опозицията“, каза говорителят на Ердоган Калън. „Това не е политика, а враждебност към волята на народа. В това отношение ще бъдат задействани правни мерки“, добави говорителят. \r\nЗа обида към президента турското законодателство предвижда до четири години затвор. Калина Жекова", "date": "2017.10.30", "title": "Reuters: Турция заплаши със съд депутат, нарекъл Ердоган „фашистки диктатор“"}
