{"url": "http://www.focus-news.net/news/2018/09/17/2568209/varna-darzhavno-gorsko-stopanstvo-sabra-60-tona-otpadatsi-v-gorite-kray-asparuhovo.html", "text": "Тонове отпадъци са били събрани в горите в землището на варненския район „Аспарухово” в рамките на организираното от Държавно горско стопанство „Варна” почистване на 15 септември. Това съобщават от пресслужбата на  ДГС „Варна“ . Служители на звеното са се включили в почистването на Природен парк „Златни пясъци”. В гората, граничеща с урбанизираната територия в район „Владислав Варненчик”, заедно с районната администрация, са събрани над 50 тона и 100 чувала с отпадъци. Тежкотоварна техника е използвана и за последвалото почистване в „Аспарухово”. Там от гората са извозени 60 тона боклуци и още 20 чувала, пълни предимно с битови отпадъци. Законът за горите предвижда глоба от 200 до 2000 лв. за изхвърляне на отпадъци и строителни материали, замърсяващи горските територии. „Периодично провеждаме акции по почистване, но решението на проблема със замърсяването изисква всички да бъдем отговорни към опазването на природата“, коментира  зам.-директорът на варненското горско стопанство инж. Владислав Георгиев. Той апелира гражданите, които станат свидетели на нарушения, свързани със замърсяването на горите, да подават сигнали на телефон 112. От Североизточно държавно предприятие напомнят, че безотговорно изхвърлените отпадъци нерядко повишават опасността от възникването на горски пожари.", "date": "2018.09.17", "title": "Варна: Държавно горско стопанство събра 60 тона отпадъци в горите край „Аспарухово”"}
{"url": "http://www.focus-news.net/news/2018/09/17/2568235/sport-avstraliya-pobedi-tunis-v-mach-ot-svetovnoto-parvenstvo-po-voleybol.html", "text": "Австралия победи Тунис с 3:1 гейма в мач от група С от световното първенство по Волейбол, изиграл се в италианския град Бари. \r\nПо-рано в групата Русия победи Камерун с 3:0 \r\nВ момента се играе мач между Аржентина и Словения като резултатът до момента е 2:2.  Виктор Турмаков", "date": "2018.09.17", "title": "Спорт: Австралия победи Тунис в мач от световното първенство по Волейбол"}
{"url": "http://www.focus-news.net/news/2018/09/17/2568210/plovdiv-startira-uchebnata-godina-vav-vsichki-uchilishta-v-rayon-zapaden.html", "text": "Стартира учебната година в район „Западен“. Това съобщиха от  администрацията . От днес във всичките 7 училища в района кипи интензивен учебен процес. След като учебната година в спортното училище по традиция започна още в началото на месеца, от днес вече учат и в останалите 6 учебни заведения, като кметът на района Димитър Колев посети три от тях. Програмата стартира с Основно училище „Тодор Каблешков“ в квартал „Прослав“, където церемонията по традиция започна с химна и издигането на знамето на България. Директорът Емилия Алексиева приветства учениците като припомни, че догодина учебното заведение ще отпразнува забележителните 140 години от своето създаване. След изнесените от възпитаниците на училището програма, учениците се отправиха към класните стаи. \r\nКметът Димитър Колев посети и Образцова математическа гимназия „Академик Кирил Попов“. Той поздрави ученици, учители и родители, като им пожела здраве и много успехи през новата учебна година. Дългогодишният директор Ивайло Старибратов пожела успех на всички, като уточни, че днес е последният му работен ден начело на елитната гимназия. След 13 години като директор, той ще се отдаде на академична дейност, но увери учениците, че ще продължава да бъде близо до тях и да им помага. В края на официалното откриване, учители, ученици и родители бяха поздравени от танцьорите от СУ „Свети Свети Кирил и Методий“. \r\nИменно училището, носещо името на светите братя, беше последното, посетено от кмета Димитър Колев. Освен него тук присъстваха заместник-кметът Георги Георгиев, областният управител Здравко Димитров, Пловдивският митрополит Николай и началникът на отдел „Образование“ към община Пловдив Донка Щилянова. Учениците бяха подготвили много богата програма, с която създадоха празнично настроение у всички присъстващи. По традиция по време на откриването на учебната година се проведе открит урок по безопасност на движението, а накрая училищният звънец призова всички ученици да влизат по класните стаи. \r\nОт тази година в СУ „Свети Свети Кирил и Методий“ стартира и първата в страната за общинско учебно заведение паралелка по метода Монтесори. Общо 17 първокласници ще се обучават по иновативния метод, който вече успешно се прилага в няколко детски градини в Пловдив.", "date": "2018.09.17", "title": "Пловдив: Стартира учебната година във всички училища в район „Западен“"}
{"url": "http://www.focus-news.net/news/2018/09/17/2568207/rumyana-ivanova-direktor-blagorodnoto-i-rodolyubivo-delo-na-dimitar-hadzhivasilev-prodalzhava-da-blesti-veche-134-godini-chrez-deynostta-na-darzhavnata-targovska-gimnaziya.html", "text": "Благородното и родолюбиво дело на Димитър Хадживасилев продължава да блести вече 134 години чрез дейността на първото българско средно икономическо училище –  Държавната търговска гимназия. Това каза за  Радио „Фокус“ – Велико Търново  директорът на учебното заведение Румяна Иванова. Тя припомни, интересни факти от живота и делото на техния патрон, който в края на своя жизнен път дарява 240 000 златни лева за построяването на сградата на Търговската гимназия в Свищов. \r\n“Той е убеден, че народното образование е условие за „благото и величието на България”, както казва в писмото до княз Александър от 5 ноември 1883 година във връзка с дарението. Радвам се в този първи учебен ден да напомним за делото му“, каза Румяна Иванова. \r\nЗа доброто име на гимназията говорят и успехите на неговите възпитаници. Един от тях е единадесетокласникът Лъчезар Богомилов, специалност „Икономическа информатика“. \r\n„Той се  класира  на първо място на Националното състезание „Най-добра бизнес идея“ 2018  и бе номиниран  за участие в ХVІ-то издание на образователна програма за ученици „Небанковият финансов сектор в България“, организирано от Комисия за финансов надзор, фондация „Атанас Буров“ и МОН. Кристиян Русев от Х клас, специалност „Икономическа информатика“, се представи отлично в  най-голямото международно младежко състезание по креативен дизайн  Adobe Certified Associate (ACA) World Championship. Той постигна 740 точки от 1000 възможни на изпита Adobe Certified Associate за Photoshop CC. Този резултат го извежда на четвърто място в страната. \r\nУчебните материали и сертификацията са част от проекта „Кариера в информационните технологии“ на Сдружението на възпитаниците на Стопански факултет на Софийския университет“, по който ПДТГ участва като партньор от няколко години под ръководството на Теодора Спасова, старши учител и докторант в СА“, уточни директорът. \r\nтя допълни, че  работата по този проект ще продължи и през настоящата учебна година, отваряйки врати пред младите хора, които искат да се развиват в областта на компютърните науки. \r\nПо думите на Румяна Иванова мотивацията на учениците идва с желанието за успешна реализация  и подкрепата, която има оказват както учителите, така и техните родители. Тя бе категорична, че Търговската гимназия е успешен старт в кариерата на хилядите свои възпитаници. \r\nМария НЕДЕВА", "date": "2018.09.17", "title": "Румяна Иванова, директор: Благородното и родолюбиво дело на Димитър Хадживасилев продължава да блести вече 134 години чрез дейността на Държавната търговска гимназия"}
{"url": "http://www.focus-news.net/news/2018/09/17/2568206/aleksandar-damovski-mkd-referendumat-za-imeto-na-makedoniya-shte-bade-neuspeshen.html", "text": "Референдумът за името на Македония ще бъде неуспешен, но ще създаде предпоставки за спекулации след него, прогнозира в интервю за обзора на  Радио „Фокус“ „Това е България“   главният редактор на електронното издание МКД Александър Дамовски. Той допълни, че кампания по него водят партии от управляващата коалиция – Социалдемократичния съюз и Демократичният съюз за интеграция, както и останалите по-малки албански партии.„Кампанията е главно едностранна и се води от правителството и мнозинството в Парламента в Скопие, който е и инициатор за референдума. Опозицията не влезе в комбинацията за разпределението на парите за агитиране за гласуването – опозицията е „против“. Затова в големите медии не може да се чуе и види тяхното мнение, с изключение на единични случаи гласове за контра кампания няма“, уточни Александър Дамовски. Той допълни, че не очаква напрежение с наближаването на датата за референдума – 30-ти септември, защото досега кампанията се води спокойно и като убеждение.", "date": "2018.09.17", "title": "Александър Дамовски, МКД: Референдумът за името на Македония ще бъде неуспешен"}
{"url": "http://www.focus-news.net/news/2018/09/17/2568211/tsvetan-tsvetanov-se-sreshtna-s-deputata-ot-germanskiya-bundestag-nikolas-lyobel.html", "text": "Председателят на ПГ на ГЕРБ и зам.-председател на партията Цветан Цветанов се срещна с Николас Льобел - член на Германския Бундестаг и докладчик за България към Парламентарната група на ХДС/ХСС. Това съобщиха от пресцентъра на  ПП ГЕРБ . \r\nВ рамките на срещата Цветанов запозна Льобел с политическата и икономическата ситуация в България, като подчерта, че страната ни разчита на партньорството и подкрепата на Германия, за да продължи да работи както за стабилността в региона на Западните Балкани, така и за единна и силна Европа. \r\nНиколас Льобел отбеляза отличните впечатления, с които се е сдобил по време на посещението си в България. „През последните десет години България е постигнала много и това се дължи на работата на силни политици като премиера Бойко Борисов и Вас“, каза Льобел. Двамата с Цветан Цветанов се обединиха около идеята за още по-засилено парламентарно сътрудничество между България и Германия.  \r\nПо-рано днес Николас Льобел се срещна с премиера Борисов, финансовия министър Владислав Горанов и кмета на София Йорданка Фандъкова.", "date": "2018.09.17", "title": "Цветан Цветанов се срещна с депутата от Германския Бундестаг Николас Льобел"}
{"url": "http://www.focus-news.net/news/2018/09/17/2568212/varna-kolyo-hubenov-muzey-na-vazrazhdaneto-mezhdu-40-i-70-detsa-sa-poseshtavali-parvoto-balgarsko-uchilishte-v-grada.html", "text": "Между 40 и 70 деца са посещавали първото българско училище във Варна през годините. Това каза в интервю за  Радио „Фокус” – Варна   Кольо Хубенов, уредник в Музея на Възраждането. Като важна особеност Кольо Хубенов посочи това, че учениците са били в смесен състав – момичета и момчета, но учебният процес по това време е бил по-близък до килийната училищна система, отколкото до светската. „Друг основен момент, характерен за развитието на образователната система през Възраждането, е, че цялото финансово обезпечаване на учебния процес е поето от варненските общинари, родолюбиви българи от града и съседните селища. Това е ставало възможно най-вече чрез влагане на лични средства, но са се търсили начини и за събиране на дарения, които да подпомогнат развитието му“, каза Кольо Хубенов. По думите му следващото по значимост събитие е построяването на първата българска училищна сграда във Варна. Училището – днешният храм „Свети Архангел Михаил”, намиращ се на улица 27 юли във Варна, е тържествено открито на 25 юли 1862 година, а строежът му отнема около година и става възможен отново чрез събрани дарения. За патрон на училището са избрани светите братя Кирил и Методий. \r\nДиана СТОЕВА", "date": "2018.09.17", "title": "Варна: Кольо Хубенов, Музей на Възраждането: Между 40 и 70 деца са посещавали първото българско училище в града"}
{"url": "http://www.focus-news.net/news/2018/09/17/2568205/vtori-den-grazhdani-protestiraha-pred-narodnoto-sabranie-sreshtu-pravitelstvoto-shestvieto-prodalzhava-i-utre-obzor.html", "text": "Втори ден граждани протестираха пред Народното събрание срещу правителството. Шествието започна в 12.00 часа пред сградата на Народното събрание и продължи повече от седем часа. Днес беше вторият ден, в който българи от страната и чужбина се събраха с искане за оставка на цялото правителство. Исканията им остават същите - оттегляне на всички партии, референдум и граждански кабинет. Те настояха за достойни пенсии, стабилна система на здравеопазването и гаранция, че избраните във властта, независимо дали в съдебна, изпълнителна или законодателна, могат да бъдат контролирани, а не да служат на чужди интереси. В 17.30 часа протестиращите се отправиха пред сградата на Министерския съвет, като за кратко затрудниха движението по бул.\"Цар Освободител\".  \r\nПротестът протече мирно, при засилено полицейско присъствие. Протестиращите обвиниха журналистите и медиите, които отразяваха събитието, че са подкупни и корумпирани. \r\nОрганизираните граждани заявиха, че от следващата седмица започват да събират подписка за провеждане на референдум за сваляне на властта, както и петиции срещу управляващите, които лично от тях ще бъдат внесени в Брюксел. Те изтъкнаха, че ще излизат на протест всеки ден, докато не се осъществят техните желания. Утре отново в 12.00 часа ще започне организираното шествие, това ще бъде третият ден, в който граждани излизат с искане за оставка на правителството. \r\nДаяна ДЮЛГЕРОВА", "date": "2018.09.17", "title": "Втори ден граждани протестираха пред Народното събрание срещу правителството, шествието продължава и утре (ОБЗОР)"}
{"url": "http://www.focus-news.net/news/2018/09/17/2568214/dots-kostadin-nushev-vseki-chovek-po-svoy-nachin-preminava-prez-patya-si-na-duhovno-izrastvane-i-tarsi-dobrodetelite-vyara-nadezhda-i-lyubov.html", "text": "Всеки човек по свой начин преминава през пътя си на духовно израстване и търси добродетелите вяра, надежда и любов. Това каза за дневния блок „Добър ден“ на  Радио „Фокус“  богословът доц. Костадин Нушев за празника на светите мъченици София, Вяра, Надежда и Любов. Българите и в днешно време се обръщат към вярата и търсят тези добродетели, обясни той. \r\nДоц. Костадин Нушев каза още, че ако човекът съумее да се върне към духовната сила на основните добродетели, той ще открие верния път, истинската мъдрост, практическата добродетелност и начинът за преодоляване на конфликтите в междучовешките взаимоотношения.", "date": "2018.09.17", "title": "Доц. Костадин Нушев: Всеки човек по свой начин преминава през пътя си на духовно израстване и търси добродетелите вяра, надежда и любов"}
{"url": "http://www.focus-news.net/news/2018/09/17/2568215/pazardzhik-v-obshtina-panagyurishte-tarzhestveno-be-otkrita-novata-uchebna-godina.html", "text": "В първия учебен ден химнът на Република България и тържественото издигане на националния трибагреник поставиха началото на официалното откриване на новата 2018/2019 учебна година във всички училища на територията на община Панагюрище, съобщи за  Радио „Фокус“-Пазарджик  Радка Костуркова от  Общинската администрация  в Панагюрище. Тя допълни, че  учебните заведения са отворили празнично врати, за да посрещнат малките и големи ученици, учителите и родители, които с вълнение и благопожелание за добро начало са изпратили своите деца и внуци. „Кметът на община Панагюрище г-н Никола Белишки поздрави ученици, учители и родители в Средно училище „Нешо Бончев“. Заместник-кметът „Хуманитарни дейности“ на община Панагюрище г-жа Галина Матанова поздрави ученици, учители и родители в ОУ „Проф. Марин Дринов“.  След тържествената програма, по традиция под празнична арка преминаха първокласниците, водени от своите родители, които бяха най-развълнувани в първия в живота им учебен ден. Под арката преминаха и всички останали ученици. Най-малките ученици – първокласниците, които тази година наброяват 175 в училищата на територията на общината, получиха индивидуални подаръци – книжки с личен поздрав от кмета на общината Никола Белишки“, каза Костуркова . Тя каза, че по повод началото на новата учебна 2018/2019 година всички училища, както и Центъра за подкрепа за личностно развитие – Панагюрище са получили в навечерието на първия учебен ден символични подаръци от името на ръководството на община Панагюрище. „Дървесни видове ще засадят учители и ученици заедно като символ на живот, могъщество и дълголетие. Решението за подаръците е продължение на идеята от миналите учебни години на ръководството на общината дворните пространства на училищата да бъдат обогатявани с дървесни видове и превръщани в привлекателни паркови площи“, каза Костуркова. \r\nРадослава МУРДЖЕВА", "date": "2018.09.17", "title": "Пазарджик: В Община Панагюрище тържествено бе открита новата учебна година"}
{"url": "http://www.focus-news.net/news/2018/09/17/2568216/tehran-times-iran-dori-ne-obmislya-razgovori-s-naivnata-administratsiya-na-donald-tramp.html", "text": "Говорителят на иранското външно министерство Бахрам Касеми заяви в понеделник, че Иран дори не обмисля да води разговори със САЩ и настоя, че преговори с „наивната“ администрация на американския президент Доналд Тръмп изобщо не е в дневния ред на Техеран, пише  електронното издание Tehran Times . \r\n„Предвид наивния и нецивилизован акт на настоящата американска администрация и конкретно излизането й от Съвместния всеобхватен план за действие за иранската ядрена програма, както и цялостната й политика срещу Иран, ние изобщо не мислим да преговаряме със САЩ, да не говорим за техните предварителни условия“, заяви Касеми на пресконференция. \r\n„Този въпрос не е в нашия дневен ред. Така че няма какво да обсъждаме предварителните условия. Както отбелязах, не мислим за разговори със САЩ“, настоя говорителят на иранското външно ведомство. \r\nКасеми бе категоричен, че Техеран няма да обсъжда отбранителните си способности. \r\n„Нашите военни политики са правилни. Тези политики са от полза за региона и ние няма да обсъждаме нищо, свързано с нашите отбранителни способности“, настоя той. \r\nИзданието припомня, че на пресконференция в Белия Дом на 30 юли Тръмп заяви, че е готов да се преговаря с Иран, „когато поискат“ и без „предварителни условия“. \r\nНо, няколко часа след изявлението на американския държавен глава, държавният секретар на САЩ Майк Помпео обяви 12 условия в интервю пред CNBC, които бяха отхвърлени от Техеран. \r\nTehran Times отбелязва още, че на 13 август лидерът на Ислямската революция аятолах Али Хаменеи заяви, че няма да има война между Иран и САЩ, но няма да има и преговори със сегашната американска администрация. По неговите думи, преговорите с Белия дом са невъзможни. „Дори да преговаряме със САЩ, това никога не може да се случи със сегашната американска администрация“, заяви той. \r\nПревод и редакция:", "date": "2018.09.17", "title": "Tehran Times: Иран дори не обмисля разговори с „наивната“ администрация на Доналд Тръмп"}
{"url": "http://www.focus-news.net/news/2018/09/17/2568217/sport-trenyorat-na-albaniya-zavede-delo-sreshtu-bivshiya-prezident-na-stranata-za-tova-che-go-e-narekal-sharlatanin.html", "text": "Треньорът на националния отбор на Албания Кристиан Панучи заведе дело срещу бившия президент на страната Буяр Нишани за това, че го е нарекъл „шарлатанин“ след загубата от Косово с 0:3 в приятелски мач. Италианецът подаде иск за 100 хиляди евро обезщетение за оскърбление на личността. Бившият държавен глава написа в социалните мрежи „Косово – Албания 0:3. Браво Косово! Панучи е шарлатанин, който унищожава онова, което беше изградено“.", "date": "2018.09.17", "title": "Спорт: Треньорът на Албания заведе дело срещу бившия президент на страната за това, че го е нарекъл „шарлатанин“"}
{"url": "http://www.focus-news.net/news/2018/09/17/2568218/pazardzhik-za-parvi-pat-uchilishteto-v-selo-menenkyovo-v-obshtina-belovo-shte-ima-svoya-biblioteka.html", "text": "За първи път училището в село Мененкьово в община Белово ще има своя библиотека. В Основното училище „Отец Паисий“  се обучават 40 ученици, каза за  Радио „Фокус“ – Пазарджик   директорът на учебното заведение Бисер Паров. Той обясни, че в днешния първи учебен ден е открита училищна библиотека. „Никога в училище не сме имали библиотека и за това направихме основен ремонт на една от стаите. След това я оборудвахме, започнахме дарителска кампания и в момента имаме над 3 000 тома литература, коментира Паров. Той каза също, че по проекта за ученически шкафчета и олекотяване на ученическите раници е доставено необходимото оборудване. „В началото на учебната година сме приключили с ремонтите на санитарните възли и столовата. Имаме много добра материална база и учителски колектив от подготвени специалисти“, каза също Паров. Той пожела на всички ученици и педагози здраве и да успеят да подобрят резултатите от националното външно оценяване. „Пожелавам и през тази година да спечелим национални награди, както успяхме през миналата година“, допълни Паров. \r\nВаня НИКОЛОВА", "date": "2018.09.17", "title": "Пазарджик: За първи път училището в село Мененкьово в община Белово ще има своя библиотека"}
{"url": "http://www.focus-news.net/news/2018/09/17/2568219/varna-23-ma-parvoklasnitsi-prekrachiha-uchilishtniya-prag-vav-vetrino.html", "text": "23-ма първокласници прекрачиха днес прага на местното училище „Христо Ботев“ във Ветрино. Това съобщи за   Радио „Фокус“ – Варна   кметът на селото д-р Димитър Димитров. Той увери, че новата учебна година в общината започва спокойно. Училището и двете детски градини разполагат с нужния брой учители. Кметът призна, че миналата година първокласниците са били в две паралелки, докато сега са само в  една. „Това е нещо непредвидимо, няма как да го прогнозираме. Догодина се надяваме да бъдат повече“, допълни той. Димитър Димитров пожела здраве на учениците, а на родителите и преподавателите – да обръщат повече внимание на децата. „Не случайно се казва, че първите седем години са най-важни. В трудните моменти родителското рамо е най-важно“, каза още кметът на Ветрино. \r\nДиана СТОЕВА", "date": "2018.09.17", "title": "Варна: 23-ма първокласници прекрачиха училищния праг във Ветрино"}
{"url": "http://www.focus-news.net/news/2018/09/17/2567795/api-vazstanoveno-e-dvizhenieto-po-am-trakiya-pri-km-205-v-posoka-sofiya.html", "text": "Възстановено е движението по АМ \"Тракия\" при км 205 в посока София, съобщават от пресцентъра на  Агенция \"Пътна инфраструктура\" .", "date": "2018.09.17", "title": "АПИ: Възстановено е движението по АМ \"Тракия\" при км 205 в посока София"}
{"url": "http://www.focus-news.net/news/2018/09/17/2567794/predstoyashti-sabitiya-v-stranata-za-17-septemvri-agentsiya-fokus.html", "text": "*** \r\nОт 10.00 часа в Министерския съвет се очаква да се проведе коалиционен съвет ГЕРБ-„Обединени патриоти“.  \r\n*** \r\nВ 10.00 часа в Аулата на СУ „Св. Климент Охридски“ президентът Румен Радев ще присъства на официалното откриване на новата учебна година на Националната гимназия за древни езици и култура „Константин-Кирил Философ“. Държавният глава ще приветства възпитаниците и преподавателите от училището. \r\n*** \r\nОт 10.00 часа вицепрезидентът Илияна Йотова ще открие учебната година в 18 СУ „Уилям Гладстон“.  \r\n*** \r\nОт 09.00 часа в 120 Основно училище „Г. С. Раковски“ в кв. „Лозенец“ министърът на образованието и науката Красимир Вълчев ще открие учебната година.  \r\n*** \r\nОт 10.00 часа министърът на културата Боил Банов ще открие новата учебна година в Националното училище за изящни изкуства „Илия Петров“.  \r\n*** \r\nВ 9.00 часа кметът на София Йорданка Фандъкова ще присъства на откриването на учебната година в Първа английска гимназия.  \r\n*** \r\nОт 9.30 часа в IV състав на Специализирания наказателен съд ще се гледа делото срещу Богдана Д., Минчо К., Тотка С., обвинени в безстопанственост в особено големи размери.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румен Х., Таня Х., Наталия А., Миглена Х. и др., обвинени в образуване и ръководене на организирана престъпна група.  \r\n*** \r\nОт 10.00 часа в III състав на Специализирания наказателен съд ще се гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.  \r\n*** \r\nОт 10.00 часа в XVIII състав на Специализирания наказателен съд ще се гледа делото срещу Александър А., Александър Д., Артюн С. и др. , обвинени в образуване и ръководене на организирана престъпна група.  \r\n*** \r\nОт 10.00 часа до 21.00 часа Регионалният исторически музей в София ще бъде със свободен вход по повод Деня на София.  \r\n*** \r\nОт 10.30 часа в двора на Технологично училище “Електронни системи“ (ТУЕС) към Технически университет – София ще бъде открита новата учебна година.  \r\n*** \r\nОт 11.00 часа в сградата на училище „Луи Браил“ на ул. „Ломско шосе“ 177 ще бъдат предоставени чисто нови Брайлови машини за незрящите деца.  \r\n*** \r\nОт 11.00 часа в Националния пресклуб на БТА, Инициативен комитет с председател акад. Георги Марков ще даде пресконференция на тема „100 години от Войнишкото въстание, поставило началото на трагични събития, разединяващи нацията“.  \r\n*** \r\nОт 11.30 часа пред храм „Света София” ще се състои Тържествен водосвет и официална церемония по издигане знамето на град София. От 12.00 - 13.00 часа на открита сцена пред „Музей за история на София“ на пл. „Бански“ №1 ще се състои концерт на Джаз формация „София“. От 17.30 до 18.30 часа на открита сцена пред „Музей за история на София“ на пл. „Бански“ №1 ще се състои концерт на Гвардейския представителен духов оркестър. От 17.30 до 18.30 часа пред Народен театър „Иван Вазов” ще се проведе концерт на Софийския духов оркестър, а от 18.30 часа - тържествена церемония за връчване Наградите на Столична община за ярки постижения в областта на културата (излъчване по БНТ1 в 22.00 ч.). От 20.30 часа до 21.15 часа ще се проведе уличен пърформанс със светлини и кукли „Нощта на белите коне” на „Жар Театър”. От 21.00 часа ще се състои празнична заря.    \r\n*** \r\nОт 12.00 до 17.30 часа ще се състои протест пред парламента, а след това до 18.00 часа ще има шествие до Министерски съвет. \r\n*** \r\nОт 13.00 часа ще се проведе тържествено заседание на Столичния общински съвет. \r\n*** \r\nОт 13.30 часа в I състав на Специализирания наказателен съд ще се гледа делото срещу Стоян И., обвинен в изнудване.  \r\n*** \r\nОт 14.00 часа пред Министерски съвет ще се състои протест за криминализиране на кучешките развъдници, организиран от Български вегански съюз.  \r\n*** \r\nОт 14.00 часа в XVIII състав на Специализирания наказателен съд ще се гледа делото срещу Любомир С., Веселин К. и Мартин Д., обвинени в организиране и ръководене на организирана престъпна група.  \r\n*** \r\nВ 15.00 часа на метростанция „Сердика\" от страната на Министерството на здравеопазването, млади социалисти ще представят изложба „София на две скорости“. На откриването на изложбата ще присъстват лидерът на БСП - София и председател на групата на социалистите в СОС Калоян Паргов, заместник председателят на СОС от БСП Милка Христова, както и останалите общински съветници от БСП. \r\n*** \r\nОт 19.00 часа в Димана киното ще се състои предпремиерна прожекция на документалния филм „Мокър от дъжд не се бои“.  \r\n*** \r\nВ 9.00 часа на площад „Никола Вапцаров” възпитаниците на петте учебни заведения в града ще произнесат в един глас Вазовото стихотворение „Аз съм българче”. \r\n*** \r\nВ 9.00 часа кметът на община Благоевград Атанас Камбитов ще открие учебната година в XI ОУ „Христо Ботев“, а от 10.30 часа в Благоевградска професионална гимназия.  \r\n*** \r\nОт 10.30 часа в двора на Благоевградска професионална гимназия „Ичко Бойчев“ ще бъде официално открита новата сграда към учебното заведение.  \r\n*** \r\nВ 09.00 часа в Морско училище зам.-кметът Руска Бояджиева ще е гост на откриването на учебната година.  \r\n*** \r\nВ 09.00 часа в ППМГ „Акад. Никола Обрешков“ зам.-кметът Чанка Коралска ще е гост на откриването на учебната година.  \r\n*** \r\nВ 09.30 часа в СУ „Св. св. Кирил и Методий“ зам.-кметът Красимир Стойчев ще е гост на откриването на учебната година.  \r\n*** \r\nВ 10.00 часа в ОУ „Христо Ботев“ – квартал „Долно Езерово“ кметът Димитър Николов, заедно със заместника си Йорданка Ананиева, ще открие учебната година.  \r\n*** \r\nВ 10.00 часа в СУ „Иван Вазов“ зам.-кметът д-р Лорис Мануелян ще е гост на откриването на учебната година, където за първи път се разкриват нови паралелки с медицинска насоченост.   \r\n*** \r\nОт 11.00 часа в гр. Поморие, ул. \"Солна\" ще се проведе церемония по откриване новото крило на ДГ \"Детелина\".  \r\n*** \r\nОт 18.30 часа в галерията на  „Дружество на художниците-Бургас“, залата на „Александровска“ №22, творците от Сдружение „Бургаска Фотографска общност“ Ви канят на откриването на своята изложба „Усещане за черно и бяло“. Тя ще е отворена за разглеждане до 28 септември тази година.  \r\n*** \r\nОт 08.30 часа в ОУ „Кирил и Методий“ във Варна ще започне тържествено откриване на учебната година.  \r\n*** \r\nОт 09.00 часа в СУЕО „А. Пушкин“ кметът на града Иван Портних ще присъства на откриването на учебната година. Малко по-късно той ще посети и празника на МГ “Д-р Петър Берон“. \r\n*** \r\nОт 10.00 часа ще бъде открита новата академична година в Медицинския университет. \r\n*** \r\nОт 18.00 часа във Винарна „Естрея“, Хотел Естрея Резидънс, ще започнат Празници на гроздолечението и виното в курорта Св. Св. Константин и Елена.  \r\n***  \r\nОт 10.00 часа в СУ „Емилиян Станев“ ще се проведе откриване на новата учебна година.   \r\n*** \r\nОт 10.00 часа заместник-кметът на Община Видин инж. Цветан Асенов ще присъства на тържественото откриване на новата учебна година в ППМГ \"Екзарх Антим I\", а секретарят на Община Видин Иванела Андреева  ще бъде гост в  СУ \"Цар Симеон Велики\".    \r\n*** \r\nВ 08.00 часа кметът на Враца Калин Каменов ще открие учебната година в НУ „Св. Софроний Врачански\". В 09.00 часа - в ИОУ „Васил Левски“, в 10.00 часа - в ППМГ „Акад. Иван Ценов“ и в 10.30 часа - в Детска градина „Европейчета“. \r\nЗаместник-кметът Мария Попова ще присъства в 09.00 часа на откриването на учебната 2018/2019 година в  НУ „Иванчо Младенов“ и в 10.00 часа в СУ „Козма Тричков“.  \r\nЗаместник-кметът Петя Долапчиева ще бъде официален гост на откриването на учебната година в Детска градина „Вълшебница“ в 09.00 часа, в НУ „Иван Вазов“ в 09.30 часа и в Детска градина „Славейче“ - в 10.00 часа. \r\nПредседателят на Общински съвет-Враца Румен Антов ще присъства на откриването на новата учебна година в СУ „Христо Ботев“ в 09.30 часа.  \r\n*** \r\nОт 09.00 часа в залата на 2 ет. в общината ще се проведе заключителна пресконференция по повод реализацията на проект „Основно обновяване на сграден фонд и прилижащи дворове в образователната инфраструктура в община Димитровград – ОУ „Алеко Константинов“, ПМГ „Иван Вазов“, Езикова гимназия  „Д-р Иван Богоров“, СОУ „Васил Левски“, СОУ „Любен Каравелов“, ОУ „Пенчо Славейков“. От 10.00 часа на обект в двора на СУ „Любен Каравелов” (СОУ „Любен Каравелов“) ще се състои церемония „Рязане на лента“.  \r\n*** \r\nОт 9.00 часа кметът на Добрич Йордан Йорданов ще гостува на церемонията в ОУ „Христо Ботев“.  \r\n*** \r\nОт 14.00 часа в конферентна зала 1 на парк-хотел „Изида“ ще се състои пресконференция и официално теглене на жребия за основната схема в започващия Международен турнир по тенис за жени с награден фонд 25 000 щ. д. \r\n*** \r\nОт 09.30 часа в СУ „Христо Ботев“ евродепутатът Момчил Неков ще участва в тържествената церемония по откриване на новата учебна 2018/2019 година.  \r\n*** \r\nОт 10.00 часа в Основно училище „Св. Паисий Хилендарски\" ще бъде открита тържествено учебната година.   \r\n*** \r\nОт 12.00 часа заместник-министърът на правосъдието проф. Николай Проданов ще открие учебната 2018/2019 година в средно училище „Димитър Митев“, което се намира на територията на затвора в Ловеч.  \r\n*** \r\nОт 10.30 часа в Детска градина 3 ще се състои детска пиеса „Състезание чудно с петле ранобудно“ от Альоша Бехар.  \r\n*** \r\nОт 18.00 часа в куклената зала на Драматичния театър ще се състои премиерата на „Хитър Петър“.  \r\n*** \r\nОт 08.30 часа в храма „Св. Иван Рилски“ ще бъде отслужен молебен и водосвет по повод първия  учебен ден.  \r\n*** \r\nОт 12.00 часа в централния офис на ГЕРБ в Перник, народните представители Красимир Велчев и д-р Александър Александров ще имат приемен ден.  \r\n*** \r\nОт 15.00 часа в Регионалния исторически музей ще бъде открита изложба с детски творби.  \r\n***   \r\nОт 09.00 часа в Начално училище „П. Р. Славейков\" кметът на район „Източен“ Николай Чунчуков ще присъства на откриването на новата учебна година. От 09.30 часа кметът ще присъства в Частната езикова гимназия \" Стоян Сариев\" с Частно основно училище\"Бъдеще\", а  след това - в Средно училище „Найден Геров\". \r\n*** . \r\nВ 10.00 часа в храм „Свето Преображение Господне” ще бъде даден курбан за здраве и благоденствие на жителите на район „Тракия”. \r\n*** \r\nОт 10.30 часа тържествено ще бъде открита учебната 2018/2019 г. на Аграрния университет.   \r\n*** \r\nОт 16.00 часа в централния офис на ГЕРБ-Пловдив (бул. „Марица“ 91) депутатът Менда Стоянова ще проведе приемна за граждани. От 16.30 часа в партийния офис на партията на ул. „Прага“ 2 народният представител Димитър Лазаров ще се срещне с граждани. От 16.00 часа в офиса на ГЕРБ на ул. „Стефан Стамболов\" № 21 депутатът инж. Атанас Ташков ще проведе приемна за граждани. От 16.00 часа в офиса на  ГЕРБ на ул. \"Коста Паница\" № 5 народният представител Спас Гърневски ще се срещне с граждани. \r\n*** \r\nОт 17.00 часа до 18.00 часа в офиса на  ГЕРБ в район „Южен”, ул.”Академик Петър Динеков”№ 1А общинският съветник Даниела Дженева ще проведе приемна за граждани. Атанас Узунов от 17.30  до 19.00 часа в офиса на  ГЕРБ в район „Южен” на ул.”Академик Петър Динеков” №1А. Александър Радев от 17.30  до 19.00 часа в офиса на  ГЕРБ в район „Централен” на ул.”Прага” № 2. Спартак Николов от 17.00 до 18.30 часа в офиса на  ГЕРБ в район „Източен” на ул.”Коста Паница”№5. Вихър Захов  от 17.00 до 18.30 часа в офиса на  ГЕРБ в район „Източен” на ул.”Коста Паница”№ 5. Вера Тоскова от 16.00 до 18.00 часа в офиса на  ГЕРБ в район „Тракия” в жк.”Тракия”бл.91. Ели Гатева от 16.00 до 18.00 часа в офиса на  ГЕРБ в район „Тракия” в жк. „Тракия“ бл.91. \r\n*** \r\nОмбудсманът Мая Манолова и експерти от институцията ще приемат граждани на място в общинските администрации на всички общини на Област Силистра – Алфатар (10.00 часа), Главиница (10.00 часа), Дулово (10.00 часа), Кайнарджа (10.00 часа), Силистра (10.00 часа), Ситово (10.00 часа) и Тутракан (14.00 часа).  В 09.00 часа Мая Манолова ще участва в тържествената церемония по откриване на новата учебна 2018/2019 година в най-старото училище в гр. Силистра - ОУ „Отец Паисий. \r\n*** \r\nОт 09.00 часа ще бъде откриването на новата учебна година в СУ „Св. св. Кирил и Методий“ – Смолян.  \r\n*** \r\nОт 13.00 часа в сградата на Областна администрация, ет. 2,  зала 201, ще се проведе пресконференция по повод откриването на новата учебна 2018/2019 година, на която ще бъде представена информация за състоянието на училищата и детските градини на територията на Област Смолян.  \r\n*** \r\nОт 9.00 часа кметът на Стара Загора официално ще открие изцяло обновената сграда на Професионалната гимназия по ветеринарна медицина \"Иван П. Павлов\".  \r\n*** \r\nОт 9.30 часа в НУ „И. Р. Блъсков“ в Шумен кметът Любомир Христов ще открие новата учебна година.  \r\n*** \r\nОт 10.30 часа на пешеходната зона по бул. „Славянски“ ще се проведе панаир на занаятите „Майстори“.  \r\n*** \r\nОт 14.00 часа в зала 203 на общината ще се проведе Консултативен съвет. \r\n*** \r\nОт 17.30 часа пред сградата на ДКТ „Васил Друмев“ ще бъде представен спектакълът „Цветни вълшебства“ от Румен Николов.", "date": "2018.09.17", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2018/09/17/2567793/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Администрацията на държавния глава на САЩ Доналд Тръмп ще обяви нови мита за китайски внос в размер на 200 млрд. долара. По този начин Вашингтон ще окаже допълнителен натиск на Пекин в навечерието на срещата на върха между САЩ и Китай, която трябва да се проведе по-късно този месец, съобщава във водеща статия американското издание  The Wall Street Journal , като се позовава на свои източници. \r\nРешението на Тръмп трябва да бъде обявено в понеделник или вторник, и ще влезе в сила до няколко седмици има за цел да придаде на САЩ по-голяма тежест в обсъжданията с Китай  по обвиненията, че Пекин принуждава американските фирми да предават ценни технологии на китайски партньори. Но времето, което Пекин ще има, за да вземе ответно решение, рискува да доведе до задълбочаване горчивия търговски спор между двете страни, предупреждават от редакцията. \r\nАдминистрацията планира да започне с тарифи от около 10% на стоки на стойност 200 млрд. долара, под нивото от 25%, обявено в началото на август. То бе намалено след обширни публични изслушвания и приемане на писмени възражения, в които бяха изложени аргументи против митата и въздействието, което те ще имат върху икономиката на САЩ и най-вече – върху американските потребители.  \r\nТарифите ще влязат в сила броени седмици преди изборите през ноември, в които Републиканската партия на Тръмп ще се бори да запази контрола си над Конгреса. Бизнес групи, които се противопоставят на тарифите, харчат сериозни средства, за да превърнат проблема с тарифите в център на кампанията. Всичко това нажежава допълнително градуса на политическия климат в навечерието на вота.  \r\nИзточници твърдят, че Тръмп няма да се поколебае да повиши отново митата за Китай до 25%, ако Пекин не покаже признаци, че ще се съобрази с изискванията на САЩ да променят икономическата си политика. \r\nГоворителят на Белия дом Линдзи Уолтърс отказа да коментира докъде са стигнали дискусиите за митата в администрацията, като се позовава на изявление, което тя самата направи в петък: „Президентът бе категоричен, че той и неговата администрация ще продължат да предприемат мерки за справяне с несправедливите търговски практики на Китай. Ние насърчаваме Китай да успокои отдавнашните опасения, повдигнати от САЩ\". \r\n*** В неделя Иран приветства назначенията, направени от новия парламент на Ирак, само един ден, след като меджлисът избра подкрепяни от Иран председател и пръв заместник-председател на законодателното тяло, пише  електронното издание Daily Star Lebanon . \r\n„Ислямска република Иран подкрепя решенията, направени от избраните представители на народа“, заяви говорителят на външното министерство Бахрам Гасеми. \r\n„Иран винаги е подкрепял демокрацията на Ирак, териториалния й интегритет и националния суверенитет“, добави дипломатът. \r\nИзданието обяснява, че Иран е ключова сила в съседния Ирак и за много от милициите, които изиграха важна роля в победата над „Ислямска държава“ се знае, че са в тесни връзки с Техеран. \r\nDSL припомня още, че иракската политика беше в парализа след изборите на 12 май, но направените в събота назначения се очаква да заздравят новите съюзи и да спомогнат за формирането на ново правителство. \r\n„Надяваме се скоро да видим избирането на президент и премиер и формирането на ново правителство на Ирак“,  заяви Гасеми. \r\nДепутатите избраха за председател на парламента бившия губернатор на провинция Анбар Мохамед ал Халбуси, сунитски политик, подкрепян от про-иранския блок,оглавяван от Хади ал Амери. \r\nПостът на пръв заместник-председател бе даден на Хасан Карим, посочен от блока на водача на шиитските сили по време на гражданската война в Ирак шиитският проповедник Моктада Садър, чиято коалиция спечели най-много места в настоящия състав на парламента. \r\nБагдад и Техеран, които водиха кръвопролитна война от 1980 до 1988 година, припомня изданието, се сближиха след падането на Садам Хюсеин през 2003-а и поемането на властта от шиитското мнозинство в Ирак. \r\n***  Турция е предложила създаването на съвместна банка с Иран, която да подпомогне търговията между двете държави, съобщава  електронното издание Teheran Times , като се позовава на статия в турския вестник „Дюня“. \r\n„Създаването на съвместна банка, чрез която двете страни да могат да водят двустранната търговия и бизнес, без да използват долара, ще бъде финалната стъпка в развитието на икономическите взаимоотношения“ заяви турският съпредседател на Иранско-турския бизнес съвет Юмит Килер. \r\nВ своя материал, Килер отбелязва коментарите, направени от управителя на Централната банка на Иран във връзка с изваждането на американския долар от търговията между двете страни. „В кулоарите на тристранната среща между Иран, Турция и Русия, Абдул-Насър Хемати, управител на ЦБИ, също подчерта важността от това, да се използват националните валути и да се елиминира долара“, написа той. \r\n„Във връзка с това, икономическа делегация, съставена от турски бизнесмени и мениджъри от различни икономически сектори, ще пътуват до Иран през следващия месец, за да изучаят възможните нови начини за търговия между двете страни и съгласуване на „пътна карта“ в търговията за след-санкционната ера“. Добави Килер. \r\nГодишния търговски оборот между Иран и Турция възлиза на 11 милиарда долара и двете страни са си поставили за цел той да достигне до 30 милиарда долара. \r\n***  Президентът на Турция Реджеп Тайип Ердоган заяви, че страната се подготвя за исторически промени в образователната система в навечерието на новата учебна година в неделя, пише електронното издание на турския вестник  Yeni Safak . \r\nПосочвайки, че Турция е навлязла в нова ера във всяка една област със своята нова президентска система на управление, той заяви: „По време на този дълъг процес, който изисква търпение, усилия, откровеност и жертви, ние се подготвяме и за исторически промени в образованието“. \r\n„Построявайки 288 000 нови класни стаи, назначавайки 605 000 нови учители, съкращавайки броя на ученици на класна стая под 30 и предоставяйки безплатни учебници, ние навлизаме в нова епоха в областта на образованието. Ще продължим с нашите реформи в тази област и през новата учебна година, отчитайки нуждите на времето, развиващите се технологии и очакванията на нашата нация“, добави той. \r\nОколо 18 милиона деца и повече от един милион учители в Турция ще се върнат в училище в понеделник с началото на новата учебна година, пояснява вестникът. \r\n***", "date": "2018.09.17", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/09/17/2567796/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Администрацията на държавния глава на САЩ Доналд Тръмп ще обяви нови мита за китайски внос в размер на 200 млрд. долара. По този начин Вашингтон ще окаже допълнителен натиск на Пекин в навечерието на срещата на върха между САЩ и Китай, която трябва да се проведе по-късно този месец, съобщава във водеща статия американското издание  The Wall Street Journal , като се позовава на свои източници. \r\nРешението на Тръмп трябва да бъде обявено в понеделник или вторник, и ще влезе в сила до няколко седмици има за цел да придаде на САЩ по-голяма тежест в обсъжданията с Китай  по обвиненията, че Пекин принуждава американските фирми да предават ценни технологии на китайски партньори. Но времето, което Пекин ще има, за да вземе ответно решение, рискува да доведе до задълбочаване горчивия търговски спор между двете страни, предупреждават от редакцията. \r\nАдминистрацията планира да започне с тарифи от около 10% на стоки на стойност 200 млрд. долара, под нивото от 25%, обявено в началото на август. То бе намалено след обширни публични изслушвания и приемане на писмени възражения, в които бяха изложени аргументи против митата и въздействието, което те ще имат върху икономиката на САЩ и най-вече – върху американските потребители.  \r\nТарифите ще влязат в сила броени седмици преди изборите през ноември, в които Републиканската партия на Тръмп ще се бори да запази контрола си над Конгреса. Бизнес групи, които се противопоставят на тарифите, харчат сериозни средства, за да превърнат проблема с тарифите в център на кампанията. Всичко това нажежава допълнително градуса на политическия климат в навечерието на вота.  \r\nИзточници твърдят, че Тръмп няма да се поколебае да повиши отново митата за Китай до 25%, ако Пекин не покаже признаци, че ще се съобрази с изискванията на САЩ да променят икономическата си политика. \r\nГоворителят на Белия дом Линдзи Уолтърс отказа да коментира докъде са стигнали дискусиите за митата в администрацията, като се позовава на изявление, което тя самата направи в петък: „Президентът бе категоричен, че той и неговата администрация ще продължат да предприемат мерки за справяне с несправедливите търговски практики на Китай. Ние насърчаваме Китай да успокои отдавнашните опасения, повдигнати от САЩ\". \r\n***  Русия и Китай ще се подкрепят един друг решително, ако бъдат притиснати в ъгъла. От тези две страни Китай е значително по-важна за дългосрочния просперитет на САЩ. Никой не е заинтересован от нова студена война с азиатския тигър, тъй като подобен сценарий може да лиши страната от ресурсите, необходими за изпълнението на важните вътрешнополитически приоритети, пише Аня Мануел в статия за излизащото от 1857 г. насам американско списание  The Atlantic .  Агенция „Фокус“  представя материала без редакторска намеса. \r\nКитайски танкове напредват в калния терен, а няколко хеликоптера летят над тях в боен строй – всичко това се случва в източната част на Русия. Млад военнослужещ на Пекин отбелязва по този повод: „Никога не бях участвал зад граница в разгръщане на военни части в подобен мащаб“. Тази сцена представя ясна картина на състоялите се тази седмица грандиозни руски военни учения, за които средствата за масова информация писаха вече доста. И има защо – в тях бяха задействани 300 хил. руски и 3,2 хил. китайски войници. Съвместните им учения впечатлиха силно Запада.  \r\nДали обаче маневрите са началото на руско-китайски алианс, както написаха няколко световни агенции? Тласка ли (американският държавен глава Доналд) Тръмп Си Дзинпин в ръцете на Владимир Путин? Не съвсем. Това е бавен, деликатен процес. Руско-китайската „ос“ все още е далеч от реалността. Но въпреки това Западът трябва внимателно да следи как точно тези две страни задълбочават връзките си.  \r\nЩо се отнася до военната страна на нещата, то Русия и Китай говорят за своята дългогодишна дружба, макар в отношенията между тях от десетилетия да се усеща недоверие. След сблъсъците по границата от 1968-1969 г. край река Амур (в близост до която бяха проведени последните им съвместни учения), територията на Пекин в района бе подложена на толкова силен артилерийски обстрел, че заприлича на лунен ландшафт. Двете страни успяха да уредят териториалния си спор едва през 2008 г. Русия се отказа от нанасяне на неминуем ядрен удар срещу Китай, само след като самите САЩ заплашиха с ответен отговор.  \r\nПетдесет години по-късно, китайският президент Си Дзинпин и Владимир Путин демонстрират приятелство – те присъстваха на военните паради в Москва и Пекин, връчиха си ордени и медали, участваха заедно на множество и продължителни срещи на върха на Шанхайската организация за сътрудничество (ШОС).  \r\nАко бъде оставена настрана медийната шумотевица, ще се види, че има малко признаци за наличието на сътрудничество, каквото има между САЩ и военните им съюзници Европа и Япония например. Русия продава оръжия на Китай – от 2011 г. насам обемът на тези доставки надхвърли 10 милиарда долара. Москва обаче прави това преди всичко, защото има нужда от твърда валута. Към настоящия момент двете страни разработват съвместно безпилотни летателни апарати (БпЛА).  \r\nОсвен това, Русия и Китай (отделно една от друга) модернизират въоръжението си. Китай иска да получи възможност да закрие достъпа на американските кораби в региона. Освен това, Пекин иска да създаде войска, готова да действа отвъд границите на страната.Китайските войници имат скромен опит зад граница, и точно това подчертава младият войник, цитиран в началото на статията.  Руските и китайските ВМС провеждат все повече съвместни военни учения с малък мащаб, защото целта им е да сдържат американското влияние в Азия.  \r\nВажно е да се отбележи, че двете страни не са сключили официален пакт в областта на сигурността – договор, който би могъл да напомня за НАТО в Европа; такъв, който ще застави Китай и Русия да се защитават една друга, и който ще превърне сегашните им отношения във взаимноизгодно военно партньорство.  \r\nИкономическите отношения също се развиват по този модел – традиционно недоверие, повече суматоха, отколкото реализъм по отношение на партньорството им. И едва съвсем леко доловима тенденция на развитие на това сътрудничество. Така наприемер сделката от 2015 г., позволяваща на Китай да закупува руски природен газ, днес представлява анемично споразумение, изпълнението на което е спъвано от споровете за цената, маршрута на газопровода и недоволството на Пекин от преговорната тактика на Москва.  \r\nОбемът на търговията между двете страни се увеличи до 20% (84 милиарда долара) миналата година, макар тези показатели да са незначителни в сравнение с обема на търговията на Китай със САЩ (635 милиарда долара през 2017 г.). През юли тази година Китайската банка за развитие отпусна на Руската държавна банка кредит в размер на девет милиарда долара за развитие на инфраструктурните връзки между двете страни. Това е колосална сума, макар проницателните наблюдатели да са наясно, че голяма част от сделката няма да бъде реализирана.  \r\nКитайските бизнесмени споделят, че имат съмнения относно инвестирането на средствата си в Русия, тъй като начинанието е „по-рисковано, отколкото в Конго“, а също така и „непредсказуемо“. Въпреки някои общи икономически интереси, много от руснаците не са любители на китайския пазар. Недоверието в този случай е взаимно. А историята на граничните конфликти и нереализираните сделки правят икономическите отношения неустойчиви. Макар правителствата на двете страни винаги да критикуват САЩ, позициите им често се разминават по множество геополитически въпроси. Инициативата на Си Дзинпин за „Един пояс, един път“ ( а също и за милитаризация на търговските маршрути) отслабват руското влияние в Централна Азия. На Китай не се харесва и присъединяването на Крим към Русия, нейната военна помощ на регионалните съперници на Пекин като Индия и Виетнам, а също и подкрепата й за талибаните.  \r\nДокъде ще доведе всичко това? Традиционно Китай избягва официалните съюзи и президентът Си Дзинпин потвърди тази политика през април тази година. Засега не съществува руско-китайски „блок“, който да предизвиква безпокойство. Но не трябва и да се заблуждаваме – твърдата позиция на администрацията на Тръмп в областта на търговията, а също и отношението към Пекин, определян предимно от медиите като новия враг на САЩ, създават ситуация, в която прогнозите все пак може да се сбъднат.  \r\nРусия и Китай ще се подкрепят един друг решително, ако бъдат притиснати в ъгъла. От тези две страни Китай е значително по-важна за дългосрочния просперитет на САЩ. Никой не е заинтересован от нова студена война с азиатския тигър, тъй като подобен сценарий може да лиши страната от ресурсите, необходими за изпълнението на важните вътрешнополитически приоритети. \r\nАко САЩ не искат да тласнат Си Дзинпин в обятията на Путин, то това не означава непременно, че Вашингтон трябва да капитулира и да се съгласи с исканията на Пекин. САЩ трябва ясно да определят своята линия и последователно да я укрепват, както правят в Южнокитайско море например. Същевременно САЩ може да бъдат отворени за сътрудничество с Китай, включително и в областта на Парижкото споразумение за климата. Това ще създаде добри условия за по-лесно разрешаване на бъдещи кризисни ситуации. Все още не е късно.  Аня Мануел е един от основателите и ръководителите на консултантската компания RiceHadleyGates LLC. Работила е в Държавния департамент на САЩ. Автор е и на книгата „Този смел нов свят: Индия, Китай и САЩ“. \r\n***  Президентът на САЩ Доналд Тръмп обвини специалния прокурор Робърт Мюлер, че снижава неговия и на кандидатите от Републиканската партия рейтинг преди изборите за Конгрес през ноември, отново сравнявайки неговото разследване за предполагаемата руска намеса „лов на вещици“, пише  The Hill. \r\n„Макар и рейтингът ми на одобрение да е добър заради икономиката в най-доброто си състояние, ако не бе подлият руски лов на вещици, той щеше да е с най-малко 25% по-висок“, заяви Тръмп. „Мюлер и 17 му гневни демократи използват несъществуващия проблем, за да ни навредят по време на изборите за Конгрес“, допълни той. \r\nРепубликанската партия се надява да спре „синята вълна“ на демократите на изборите през ноември и да не им позволи да си върнат контрола над Камарата на представителите. Те се надяват да постигнат добре, посочвайки на избирателите добрата икономическа обстановка през последните две години. \r\n***", "date": "2018.09.17", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/09/17/2567798/emsc-zemetresenie-s-magnitud-65-po-skalata-na-rihter-e-registrirano-kray-ostrovite-fidzhi.html", "text": "Земетресение с магнитуд 6.5 по скалата на Рихтер е регистрирано в южната част на островите Фиджи, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 09:11 часа местно време (00:11 часа българско време) на дълбочина от 566 км. Епицентърът е на 815 км югозападно от столицата на Тонга, Нукуалофа и на 807 км южно от столицата на Фиджи, Сува. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.17", "title": "EMSC: Земетресение с магнитуд 6.5 по скалата на Рихтер е регистрирано край островите Фиджи"}
{"url": "http://www.focus-news.net/news/2018/09/17/2568213/predsedatelyat-na-komisiyata-za-regulirane-na-saobshteniyata-rosen-zhelyazkov-e-novoto-predlozhenie-za-ministar-na-transporta-obzor.html", "text": "Председателят на Комисията за регулиране на съобщенията Росен Желязков е новото предложение за министър на транспорта, информационните технологии и съобщенията. Това стана ясно след коалиционния съвет между ГЕРБ и „Обединени патриоти“, на който бяха обсъдени промените в кабинета.  \r\nРосен Желязков е роден на 5 април 1968 г., завършил е Право в Софийския университет „Свети Климент Охридски“.  От 2009 г. до 2013 г. е главен секретар на Министерския съвет, а в периода 2014 - 2016 г. е съветник на министър-председателя по въпросите на държавната администрация и електронното управление. В началото на мандата на настоящото правителство Желязков беше избран председател на Държавна агенция „Електронно управление“, а след това стана председател на Комисията за регулиране на съобщенията. До номинацията му за транспортен министър се стигна, след като предишният кандидат Александър Манолев пожела да се оттегли още преди да бъде назначен на поста заради медийна публикация.  \r\nГласуването на оставките на министрите на вътрешните работи, на транспорта и на регионалното развитие, както и на новите номинации за министри бе отложено миналата седмица заради липсата на указ от президента Румен Радев, с който освобождава предложения за нов министър на вътрешните работи Младен Маринов от сегашния му пост на главен секретар на МВР. Тъй като в понеделник указът все още не бе подписан, темата отново предизвика коментари сред управляващите. Лидерът на „Атака“ и председател на ПГ на „Обединени патриоти“ Волен Сидеров заяви, че коалиционните партньори имат желание да организират среща с държавния глава, за да обсъдят всички обстоятелства около освобождаването на Младен Маринов от поста на главен секретар на МВР. „За да няма съмнение президентът, че нещо се върши през неговата глава, това е най-добрият начин да се реши въпросът, другото е напрежение“, обоснова се той. Председателят на ПГ на ГЕРБ Цветан Цветанов посочи, че управляващите не искат да имат конфронтация с президентската институция и държавния глава. „БСП да се обърне към своя президент Румен Радев и да го помоли да подпише указа за освобождаване на Младен Маринов, за да можем да гласуваме оставките, които те толкова искаха и за които ни обвиняваха, че ги бавим. Обръщаме се чрез медиите – защото явно президентът Румен Радев желае диалог чрез медиите, и заявяваме, че сме готови за среща, при която президентът да каже защо не иска да подпише указа“, обясни Цветанов и изрази надежда, че разумът ще надделее.  \r\nМеждувременно държавният глава отказа да се срещне с коалиционния съвет на управляващите. В Букурещ пред журналисти Румен Радев Заяви, че е поканен съм на среща, на която няма как да отиде особено когато лидерите се разминават с институционалния тон. Президентът отбеляза още ,че коалиционният съвет не е законов орган. „Кабинетът си има министър-председател и ресорен министър и точно те трябва да организират това, което до момента не е направено, а именно съгласуването на това предложение за освобождаване от длъжност на главния секретар на МВР“, допълни държавният глава. По-рано Румен Радев също коментира темата, като подчерта, че има определени нормативни изисквания за подписване на един указ. Попитан дали има „някакви възражения“ срещу кандидатурата на Младен Маринов за министър, държавният глава подчерта, че ангажиментът му като президент е единствено към освобождаването на главния секретар на МВР от поста му и призова да се спазва законът.  \r\nОт своя страна, лидерът на БСП – София Калоян Паргов коментира, че позицията за новите министри на БСП е ясна. „След като не сме подкрепили правителството, няма да подкрепим и козметичните промени“, посочи той.", "date": "2018.09.17", "title": "Председателят на Комисията за регулиране на съобщенията Росен Желязков е новото предложение за министър на транспорта (ОБЗОР)"}
{"url": "http://www.focus-news.net/news/2018/09/17/2568208/ban-i-nimh-sa-gotovi-da-podpishat-sporazumeniei-obzor.html", "text": "След като в петък – 14 септември, БАН и НИМХ не успяха да подпишат споразумение, в понеделник Академията и Института дадоха мандат на председателите си да подпишат променения текст, до чийто финален вариант се стигна след 5-часови преговори. Гаранти на споразумението ще бъдат КНСБ и Министерството на образованието и науката в лицето на министър Красимир Вълчев. \r\nЧрез споразумението БАН ще поеме ангажимент, че до приключване на бюджетната година НИМХ ще разполага и ще се разпорежда със средствата от субсидията от държавния бюджет, както и със средствата от собствени приходи, съгласно утвърдения бюджет на Института. Управителните органи на БАН, съгласно своите правомощия, ще осигурят всички необходими условия за нормално, спокойно и безпроблемно функциониране на НИМХ до приключване на процедурата по преструктурирането му.  \r\nСлед подписването на споразумението НИМХ поема ангажимент да излъчи кандидатури – различни от тази на бившия директор, които да бъдат разгледани от УС на БАН и да се избере и да се назначи изпълняващ длъжността директор на НИМХ. От своя страна, УС на БАН се съгласява да разгледа кандидатурите и да предложи на председателя на БАН за назначаване една от тях, която отговаря на изискванията на Устава на БАН. Председателят може да поеме ангажимент да се внесат за разглеждане в Общото събрание на БАН въпроси от правен характер, свързани с извеждането на НИМХ от структурата на БАН. \r\nБившият директор на НИМХ проф. Христомир Брънзов обясни за  Агенция „Фокус“ , че ако споразумението не бъде подписано до 18 септември, НИМХ ще трябва да спре 24-часовия си режим на работа. „Ние вече нямаме графици за нощен труд, така че ще трябва да преминаваме към нормален работен ден. И се надяваме, че както досега доставчиците на комунални услуги ни доставяха авансово електроенергия, да продължат още няколко дни, за да можем да продължим да работим поне в нормално работно време – от 8.00 до 17.00 часа. Защото ако спрат електроенергията и комуникациите, ще спрем тотално“, каза още проф. Брънзов.", "date": "2018.09.17", "title": "БАН и НИМХ са готови да подпишат споразумение? (ОБЗОР)"}
{"url": "http://www.focus-news.net/news/2018/09/17/2567797/rossiyskaya-gazeta-v-kremal-razkriha-za-rabotata-po-mirniya-dogovor-s-yaponiya.html", "text": "Говорителят на руския президент Дмитрий Песков разказа за търсенето на консенсус по въпроса за мирния договор между Русия и Япония, пише руският вестник  „Российская газета“ . \r\nПредставителят на Кремъл, в ефира на телевизионния канал „Россия 1“, коментира реакцията на Токио на предложението на руския президент Владимир Путин за сключване на договор между двете страни без предварителни условия. Путин отправи това предложение на 12 септември, докато говореше на пленарно заседание на Източния икономически форум във Владивосток. \r\nПесков, коментирайки темата, нарече важен фактът, че двете страни отбелязват отсъствието на мирен договор като голям проблем и „никой не се отказва от намеренията си да продължи преговорите за такъв договор“. Японската страна също потвърди намерението си за сключване на мирен договор. \r\nРазбираемо е, че и в двете страни, заради вътрешни съображения, съществуват собствени ограничения, както и собствени нюанси в подхода, добави Песков.  Йонислав Дочев", "date": "2018.09.17", "title": "„Российская газета“: В Кремъл разкриха за работата по мирния договор с Япония"}
{"url": "http://www.focus-news.net/news/2018/09/17/2567802/nezavisimaya-gazeta-evropa-predostavi-na-aleksandar-lukashenko-izpitatelen-srok.html", "text": "Последният рунд от преговорите за визова либерализация между Европейския съюз и Беларус може да се проведе през септември. След подписването на съответния документ, визите за беларуските граждани ще бъдат два пъти по-евтини. Не е изключено и споразумението за приоритетно сътрудничество с ЕС да бъдат подписано през тази година, пише руският вестник  „Независимая газета“ . \r\nЗа това, че може да бъде подписано споразумение между Беларус и ЕС за опростяване на визовия режим в скоро време, съобщи председателят на представителството на ЕС в Минск Андреа Викторин. „В момента се провеждат преговори за опростяване на визовия режим. Вече има предложения за дати за провеждането на следващия рунд (от преговорите). Надяваме се, че той ще бъде последният“, заяви тя в ефира на местна телевизия. \r\nДипломатът съобщи, че споразумението е почти готово. Преговорите могат да бъдат проведени в Брюксел още през септември. „Нашите отношенията в последно време се подобриха и ние искаме да имаме визови споразумения с Беларус. Надявам се на скорошен подпис“, поясни Викторин.  Йонислав Дочев", "date": "2018.09.17", "title": "„Независимая газета“: Европа предостави изпитателен срок на Александър Лукашенко"}
{"url": "http://www.focus-news.net/news/2018/09/17/2567799/kommersanta-kosovo-shte-tryabva-da-pochaka-s-armiyata.html", "text": "Властите в Косово обявиха план за създаване на пълноценна армия на базата на силите си за сигурност до края на годината. Въпреки това, дори ключовите съюзници на Прищина – САЩ и НАТО, не подкрепят форсирането на този процес, опасявайки се от срив на нормализацията в отношенията със Сърбия. Дипломатически източници на руския вестник  „Коммерсантъ“  в региона вярват, че до окончателното споразумение между Белград и Прищина, създаването на косовска армия е нереално. Кореспондентът на „Коммерсантъ“ за Балканите Геннади Съсоев разказва повече. \r\nЗа плановете за трансформация на Косовските сили за сигурност (КСС) в пълноценна армия до края на годината беше обявено в края на миналата седмица от председателя на косовския парламент Кадри Весели в интервю за местната телевизия „KTV“. Така той реагира на инициативата на правителството, което на 13 септември прие пакет от три закона, предвиждащи трансформацията на КСС във въоръжени сили, и го изпрати за одобрение в парламента. \r\nАналогичен опит беше предприет от косовските власти преди година и половина – тогава инициатор беше президентът на страната Хашим Тачи. В съответствие с международните споразумения (плана Ахтисаари) Косово може да има единствено сили за сигурност, наброяващи 2 000 души, въоръжени с леки оръжия, които се помещават в складове под контрола на натовските войски от KFOR. И тези сили могат да се използват единствено за елиминиране на спешни ситуации – нещо като косовското министерство на извънредните ситуации. Прищина възнамерява да създаде, върху тяхната основа, пълноценна армия, която ще действа на цялата територия на републиката, която е участвала в международни операции, е била „адекватно въоръжена“, а числеността ѝ съставлява 5 000 души активен състав и до 3 000 резерви. Но положението на КСС е закрепено в косовската конституция, за чието изменение е нужно две трети то гласовете в 120-местния парламент, както и съгласието на мнозинството депутати от малцинствата (около 20). Така че косовските сърби разполагат с възможността да блокират поправките. \r\nПрез март 2017 година опитът на Хашим Тачи да създаде армия, чрез приемането на нови закони и без конституционни промени, се провали: против се обяви не само Сърбия, но и главните съюзници на Косово – САЩ и НАТО. Американското посолство в Прищина тогава дори заплаши да преразгледа сътрудничеството с Косово, ако неговите власти създадат армия без внасянето на поправки в конституцията. \r\nИ сега, правителството на Косово, начело с Рамуш Харадинай, реши да повтори този опит. Министър-председателят, обаче, говори, че поправки в конституцията ще се направят, „когато бъдат създадени условия за тях“. Но това не променя същността на нещата: Прищина възнамерява да форсира създаването на въоръжени сили. \r\nВ НАТО говорят, че „въпросът за трансформация на силите за сигурност в армия трябва да се реши от самите косовски власти“, но в същото време напомнят: „всякакви промени в структурата, мандата или функциите на силите за сигурност трябва да бъдат в съответствие с основния закон и трябват конституционни поправки“. И от посолството на САЩ в Прищина, потвърждавайки правото на Косово да има своя армия, посъветваха местните власти „да подходят внимателно“. „Нормализация на отношенията между Косово и Сърбия представлява най-важната стъпка в близко бъдеще“, напомниха от посолството. \r\nПо този начин САЩ, всъщност, жестоко обвързват позитивното възприятие на плана на Прищина за създаване на армия, с прогреса в нейните преговори с Белград. Тази теза се потвърждава и от дипломатическите източници на „Коммерсантъ“ в балканските столици. „Еднозначната подкрепа от Западните страни на настоящите идеи на Прищина за трансформация на силите за сигурност в пълноценни въоръжени сили ще предизвикат жестока съпротива от Белград и ще провалят преговорния процес между тях. Затова последователността на стъпките трябва да бъде различна: първо – споразумение със Сърбия, после – създаване на армия“, пояснява един то събеседниците на „Коммерсантъ“. „В допълнение, след споразуменията с Белград за намирането на общ език в сръбския и косовския парламент и направата на нужните поправи в конституцията , това ще бъде много по-лесно“.  Йонислав Дочев", "date": "2018.09.17", "title": "„Коммерсантъ“: Косово ще трябва да почака с армията"}
{"url": "http://www.focus-news.net/news/2018/09/17/2567806/the-telegraph-sledvashtiyat-ikonomicheski-spad-mozhe-da-se-konkurira-s-golyamata-depresiya-i-da-iztrie-10-triliona-dolara-ot-aktivite-na-amerikanskite-domakinstva.html", "text": "Най-големите икономики в света се разхождат по много тънък лед и нямат фискалните, валутните и извънредните инструменти да се борят със следващия икономически спад, пише британският писател и бизнес редактор Амброус Евънс-Причард в статия за британския вестник  The Telegraph , която Агенция „Фокус“ представя без редакторска намеса. \r\nЦял списък с най-висшите кризисни ветерани се опасяват от една още по-необуздана депресия от рецесията на „Леман“, когато настоящото разширение на остаряващите се преобръща. Последствията за либералната демокрация са отрезвяващи. \r\n„Нямаме способност да обърнем икономиката“, заяви Мартин Фелдщайн, председател на Националното бюро за икономически изследвания на САЩ. \r\n„Когато дойде следващата рецесия, тя ще бъде по-дълбока и по-дълга от предишната. Нямаме стратегия за справяне с нея“, заяви той пред The Telegraph. \r\nПрофесор Фелдщайн, който е и бивш председател на съвета на икономическите съветници към Белия дом, описа един мрачен сценарий, по-близък до депресиите от 70-те години на 19-ти и 30-те години на 20-ти век, отколкото каквото и да е преживяване в поствоенната епоха. \r\nТой предупреди, че десетилетието на изключително ниски лихвени проценти и валутни стимули от страна на американския Федерален резерв е принудил акциите на Уол Стрийт да поддържат нива на кръвоизлив, които вече не притежават връзка с историческите фундаменти. Цените на акциите неизбежно ще се сринат до земята. \r\nСпоред професора, по време на следващия „мечи пазар“ – най-вероятно предизвикан от скок в 10-годишните доходи на министерството на финансите – съществува риск от разрив на 10 трилиона долара от активите на американските домакинства. Каскадните „ефекти на богатство“ ще изцедят икономиката на дребно с 300 до 400 милиарда долара на година, предизвиквайки рецесионните сили да метастазират. \r\n„Фискалните дефицити се движат към 1 трилион долара и съотношението на дълга вече е два пъти по-голямо от преди едно десетилетие, така че има малко място за фискално разширение“, заяви той, говорейки в кулоарите на форума „Амброзети“ за световни въпроси. \r\nЕврозоната е изправена пред дори по-лоша съдба, когато глобалният бизнес цикъл се преобърне, тъй като Европейската централна банка трябва тепърва да изгради буфери за безопасност срещу дефлационен шок. Наполовин изградената постройка на монетарния съюз почти гарантира, че всякакъв отговор ще бъде твърде малък и твърде закъснял. \r\n„Европейците нямат фискален резерв. Те нямат нищо. Вие поне си имат своя централна банка и хазна във Великобритания, така че ще бъдете по-щастливи“, заяви той. \r\n„Марио Драги ще бъде много щастлив, когато напусне ЕЦБ, защото не е ясно как ще се измъкнат от това, когато все още имат 0-процентови лихви. Те не могат да изиграят номера с евтиното евро отново“, поясни професорът. \r\nСтряскащо е, че доходността на облигациите все още е негативна върху падежите за пет или повече години в Австрия, Белгия, Финландия, Германия, Ирландия и Холандия (макар и вече да не е така във Франция, което е интересно). Това е доказателство за дълбок структурен проблем. \r\nЕЦБ вече се ангажира предварително да държи своя референтен процент на минус 0.4 процента до края на 2019 година. Дотогава глобалната икономика ще бъде остро уязвима, тъй като хиперактивността от данъчните облекчения и разходите за инфраструктура на Доналд Тръмп ще изчезне. \r\nСАЩ навлизат в неясни и опасни води. Журито обсъжда дали може – в крайна сметка – да последва примера на Япония и да избута съотношението на публичния дълг към нивото на стратосферата (245 процента от БВП). \r\nРазликата е, че японците са най-големите пестители и външни кредитори. Американците трябва да внасят капитал, за да финансират двойните си дефицити. \r\nЧуждестранните инвеститори притежават половината акции на облигациите на американската хазна. Те няма да финансират балонни дефицити безкрайно. Професор Фелдщайн твърди, че американците ще трябва сами да покриват по-голяма част от товара и това ще „изтласка“ американските пазари за облигации, с ударни ефекти за акциите. \r\nОливие Бланшар, бивш главен икономист на Международния валутен фонд, твърди, че САЩ имат достатъчно буфери, за да се справят с една обикновена рецесия, но ще трябва да скъсат книгата с правила при един дълбок спад. \r\nДокато листа с финансовия баланс на Федералния резерв вече е „плашещ“ с 4.2 трилиона, след предишните рундове на количествено облекчение, сега може да стигне много по-високо ниво. „Ако имаме нужда от него, тогава очевидно ще го удвоим и нищо ужасно няма да се случи“, заяви той пред форум на Федералния резерв в Бостън. \r\nБланшар поясни, че Федералният резерв може да купува акции. Банката на Япония вече го прави. Тя е най-големият притежател на борсово търгувани фондове на борсата в Токио. „Това може да свърши работа и дори още по-добра работа от закупуването на дълги облигации“, добави той. \r\nЕдна нова криза може да разкрие друг огромен проблем. Конгресът на САЩ е завързал ръцете на американската хазна и Федералния резерв, пораждайки сериозни съмнения относно това дали властите могат законно да повторят кризисните мерки, които спасиха финансовата система през 2008 година. \r\nТова, което спаси капитализма през 2008 година, бяха светкавичните ходове на Федералния резерв и американската хазна да заздравят пазарите за търговска хартия и обезпечените с активи пазари на ценни книжа, както и да спрат труса върху индустрията на паричния пазар. Това костваше 1.5 трилиона долара в спешни заеми, за да бъде прекратен порочният кръг. „Тези сили бяха критични за спиране на паниката през 2008“, твърдят те. \r\nЧесто се забравя и че Федералният резерв спаси също европейската финансова система, когато глобалните пазари за финансиране на долара се свиха в дните след срива на „Леман“ и „АИГ“. Стана почти невъзможно да се просрочат доларови кредити за повече от три месеца. ЕЦБ и нейните служители не успяха да създадат долари, отчаяно нужни за подсилване на вътрешнобанковите пазари в Европа. \r\nФедералният резерв отговори с ликвидни обменени линии в щатски долари към централните банкови връстници, премахвайки всички ограничения върху дивия уикенд на 14 октомври 2008 година. \r\nПроблемът днес, е че Федералният резерв вече няма власт да прави това. Той има нужда от одобрението на министерството на финансите на САЩ и, съответно, на Белия дом. \r\nПритеснителният въпрос е дали Тръмп ще откаже да „спаси“ Европа в случай на криза – задълбавайки в техния проблем – или ще се опита да използва тази огромна власт като лост за политически или търговски цели. \r\nНакратко, вече не е ясно, дали има кредитор за краен случай, който да стои плътно зад доларизираната глобална финансова система и който е способен да реагира незабавно в случай на криза. \r\nГордън Браун предупреди през изминалата седмица, че липсата на глобална солидарност заплашва да остави една порочна ситуация, когато следващата буря удари. Почти всички политически оцелели от последната криза са съгласни с него.  Йонислав Дочев", "date": "2018.09.17", "title": "The Telegraph: Следващият икономически спад може да се конкурира с Голямата депресия и да изтрие 10 трилиона долара от активите на американските домакинства"}
{"url": "http://www.focus-news.net/news/2018/09/17/2567805/the-independent-avstriya-i-germaniya-shte-napravyat-vsichko-po-silite-si-za-da-izbegnat-brekzit-bez-sporazumenie-zayavi-sebastian-kurts.html", "text": "Европейските лидери трябва да направят всичко възможно, за да предотвратят твърд Брекзит, предупреди канцлерът на Австрия Себастиан Курц, пише британският вестник  The Independent . \r\nТой добави, че германският му колега Ангела Меркел се е съгласила за значението на това да се избегне напускането на Великобритания от Европейския съюз без споразумение за търговия. \r\n„Имаме едно и също виждане, че трябва да направим всичко по силите си, за да избегнем твърд Брекзит“, заяви Курц. \r\nТой говореше преди личната си среща с Меркел в неделя. \r\nОчаква се Брекзит да бъде ключова тема в срещата им, която идва седмица преди неформалната среща на върха на лидерите на страните от ЕС в австрийския град Залцбург, на която британският премиер Тереза Мей се надява, че ще направи пробив в преговорите. \r\nВъзможно е лидерите да се съгласят за провеждането на още една среща на върха, посветена на Брекзит, по-късно през тази година. \r\nМишел Барние, главният преговарящ за Брекзит на ЕС, заяви, че споразумение е „възможно“ към ноември. \r\nПрез изминалия месец Курц описа решението на Великобритания да напусне Евросъюза като „може би най-лошото такова в последните години“.  Йонислав Дочев", "date": "2018.09.17", "title": "The Independent: Австрия и Германия ще „направят всичко по силите си“, за да избегнат Брекзит без споразумение, заяви Себастиан Курц"}
{"url": "http://www.focus-news.net/news/2018/09/17/2567807/emsc-zemetresenie-s-magnitud-47-po-skalata-na-rihter-e-registrirano-na-ostrov-krit.html", "text": "Земетресение с магнитуд 4.7 по скалата на Рихтер е регистрирано на остров Крит, Гърция, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 03:24 часа местно време на дълбочина от 60 км. Епицентърът е на 130 км югоизточно от село Агиос Николаос, на 175 км югоизточно от град Ираклио и на 464 км северозападно от египетския град Александрия. \r\nЗасега няма данни за жертви и материални щети.  Йонислав Дочев", "date": "2018.09.17", "title": "EMSC: Земетресение с магнитуд 4.7 по скалата на Рихтер е регистрирано на остров Крит"}
{"url": "http://www.focus-news.net/news/2018/09/17/2567804/za-poredna-godina-prezidentskata-institutsiya-otvori-vrati-za-grazhdani-po-sluchay-evropeyskite-dni-na-nasledstvoto-obzor.html", "text": "Администрацията на президента се включи в инициативата Европейски дни на наследството – 2018 г. и за поредна година отвори врати за граждани. Държавният глава Румен Радев прие лично първите гости в Гербовата зала на „Дондуков“ 2.  \r\n„В Гербовата зала на президентството посрещаме държавни глави и делегации, но днес в залата вие сте гостите на най-високо ниво - българските граждани \", подчерта Румен Радев пред посетителите. \r\nПред гостите, изпълнили Гербовата зала на „Дондуков“ 2, Румен Радев посочи, че президентската институция от години подкрепя инициативите и всяко усилие за прозрачност и достъп на гражданите до работата на институциите. „Особено се радвам, че има деца днес, които са станали рано\", каза президентът и напомни на най-малките и любознателни посетители, че след няколко дни, когато започне учебната година, ще стават още по-рано.  \r\nГостите на президентската институция имаха възможност да разгледат до 16.00 часа в неделния ден Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и Президентската библиотека.", "date": "2018.09.17", "title": "За поредна година президентската институция отвори врати за граждани по случай Европейските дни на наследството (ОБЗОР)"}
{"url": "http://www.focus-news.net/news/2018/09/17/2567803/the-guardian-sporazumenieto-na-pol-manafort-uvelichava-natiska-varhu-donald-tramp.html", "text": "Спекулациите относно импийчмънта на президента на САЩ Доналд Тръмп ескалират във Вашингтон, след като бившият председател на предизборния щаб на държавния глава Пол Манафорт взе решение да си сътрудничи с разследващите, пише британският вестник  The Guardian . \r\nМанафорт се призна за виновен по две обвинения в петък сутринта и постигна споразумение, съгласявайки се да сътрудничи на специалния прокурор Робърт Мюлер и неговото разследване за руска намеса в изборите от 2016 година. Споразумението определя, че Манафорт трябва да предаде редица документи и да разкрие пред разследващите за „участието си и информацията относно всички криминални дейности“. \r\nПолитическите предавания в неделя бяха напълно доминирани от разговорите за нарастващата опасност за Тръмп след драматичния момент на Манафорт в съда. \r\nАдам Шиф, водещият демократ в комисията за разузнаване към Камарата на представителите, заяви в предаването „Среща с пресата“ по „NBC“: „Манафорт е на кръстопътя на редица пагубни интереси. Имате сина на президента, който се опитва да получи клевети от руснаците в „Trump Tower“, имате и самия президент, който пита руснаците за клевети относно Хилари Клинтън в публично изявление. Имате и Манафорт, който се опитва да вземе пари от своя руски олигарх… имате руснаците, които искат да имат връзка с кампанията на Тръмп, те искат да му помогнат да бъде избран. Всички тези интереси се засичат с Пол Манафорт, така че най-общо казано искаме да знаем какво може да ни каже той – дали нещо от това е било доведено до край. Той се опитва да вземе парите, а те мръсотията. Руснаците се опитват да помогнат на Тръмп. Имало ли е среща на главните мозъци? Това отива до центъра на съглашателството или конспирационния въпрос“. \r\nШиф добави: „Манафорт е ключова фигура, която ще ни помогне да разплетем възела и да разберем дали това е било най-невероятната нишка от малко вероятни случайности или дали това е било активна конспирация“.  Йонислав Дочев", "date": "2018.09.17", "title": "The Guardian: Споразумението на Пол Манафорт увеличава натиска върху Доналд Тръмп"}
{"url": "http://www.focus-news.net/news/2018/09/17/2567809/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Властите в Косово обявиха план за създаване на пълноценна армия на базата на силите си за сигурност до края на годината. Въпреки това, дори ключовите съюзници на Прищина – САЩ и НАТО, не подкрепят форсирането на този процес, опасявайки се от срив на нормализацията в отношенията със Сърбия. Дипломатически източници на руския вестник  „Коммерсантъ“  в региона вярват, че до окончателното споразумение между Белград и Прищина, създаването на косовска армия е нереално. Кореспондентът на „Коммерсантъ“ за Балканите Геннади Съсоев разказва повече. \r\nЗа плановете за трансформация на Косовските сили за сигурност (КСС) в пълноценна армия до края на годината беше обявено в края на миналата седмица от председателя на косовския парламент Кадри Весели в интервю за местната телевизия „KTV“. Така той реагира на инициативата на правителството, което на 13 септември прие пакет от три закона, предвиждащи трансформацията на КСС във въоръжени сили, и го изпрати за одобрение в парламента. \r\nАналогичен опит беше предприет от косовските власти преди година и половина – тогава инициатор беше президентът на страната Хашим Тачи. В съответствие с международните споразумения (плана Ахтисаари) Косово може да има единствено сили за сигурност, наброяващи 2 000 души, въоръжени с леки оръжия, които се помещават в складове под контрола на натовските войски от KFOR. И тези сили могат да се използват единствено за елиминиране на спешни ситуации – нещо като косовското министерство на извънредните ситуации. Прищина възнамерява да създаде, върху тяхната основа, пълноценна армия, която ще действа на цялата територия на републиката, която е участвала в международни операции, е била „адекватно въоръжена“, а числеността ѝ съставлява 5 000 души активен състав и до 3 000 резерви. Но положението на КСС е закрепено в косовската конституция, за чието изменение е нужно две трети то гласовете в 120-местния парламент, както и съгласието на мнозинството депутати от малцинствата (около 20). Така че косовските сърби разполагат с възможността да блокират поправките. \r\nПрез март 2017 година опитът на Хашим Тачи да създаде армия, чрез приемането на нови закони и без конституционни промени, се провали: против се обяви не само Сърбия, но и главните съюзници на Косово – САЩ и НАТО. Американското посолство в Прищина тогава дори заплаши да преразгледа сътрудничеството с Косово, ако неговите власти създадат армия без внасянето на поправки в конституцията. \r\nИ сега, правителството на Косово, начело с Рамуш Харадинай, реши да повтори този опит. Министър-председателят, обаче, говори, че поправки в конституцията ще се направят, „когато бъдат създадени условия за тях“. Но това не променя същността на нещата: Прищина възнамерява да форсира създаването на въоръжени сили. \r\nВ НАТО говорят, че „въпросът за трансформация на силите за сигурност в армия трябва да се реши от самите косовски власти“, но в същото време напомнят: „всякакви промени в структурата, мандата или функциите на силите за сигурност трябва да бъдат в съответствие с основния закон и трябват конституционни поправки“. И от посолството на САЩ в Прищина, потвърждавайки правото на Косово да има своя армия, посъветваха местните власти „да подходят внимателно“. „Нормализация на отношенията между Косово и Сърбия представлява най-важната стъпка в близко бъдеще“, напомниха от посолството. \r\nПо този начин САЩ, всъщност, жестоко обвързват позитивното възприятие на плана на Прищина за създаване на армия, с прогреса в нейните преговори с Белград. Тази теза се потвърждава и от дипломатическите източници на „Коммерсантъ“ в балканските столици. „Еднозначната подкрепа от Западните страни на настоящите идеи на Прищина за трансформация на силите за сигурност в пълноценни въоръжени сили ще предизвикат жестока съпротива от Белград и ще провалят преговорния процес между тях. Затова последователността на стъпките трябва да бъде различна: първо – споразумение със Сърбия, после – създаване на армия“, пояснява един то събеседниците на „Коммерсантъ“. „В допълнение, след споразуменията с Белград за намирането на общ език в сръбския и косовския парламент и направата на нужните поправи в конституцията , това ще бъде много по-лесно“. \r\n***  Заподозрян за покушението на лидера на самопровъзгласилата се „Донецка народна република“ (ДНР) Александър Захарченко разказа за това как е бил вербуван и за подготовката на терористичния акт в ресторанта в Донецк, пише руският вестник  „Известия“ . \r\nЗадържаният се представя за Александър Погорелов. Той твърди, че е бил вербуван от сътрудник към Украинските служби за сигурност на име Роман. Именно той е поставил задачата за ликвидиране на Захарченко. Като сцена на терористична атака е бил избран ресторант „Пушкин“, където е започнала подготовката за покушение, пише „РЕН ТВ“. \r\nПо думите на Погорелов е било необходимо да се инсталира взривно устройство в помещението. Тъй като Захарченко е седял на различни маси всеки път, устройството е било поставено в тоалетната. Заподозреният заяви също, че в Донецк е работила и още една диверсионна група. Тя се е занимавала с подготовката на покушение в центъра на града. \r\nСлужители на правоохранителните органи на републиката, след получената информация, са обискирали щателно ресторант „Пушки“ в опит да намерят скрито взривно устройство. \r\n***  Говорителят на руския президент Дмитрий Песков разказа за търсенето на консенсус по въпроса за мирния договор между Русия и Япония, пише руският вестник  „Российская газета“ . \r\nПредставителят на Кремъл, в ефира на телевизионния канал „Россия 1“, коментира реакцията на Токио на предложението на руския президент Владимир Путин за сключване на договор между двете страни без предварителни условия. Путин отправи това предложение на 12 септември, докато говореше на пленарно заседание на Източния икономически форум във Владивосток. \r\nПесков, коментирайки темата, нарече важен фактът, че двете страни отбелязват отсъствието на мирен договор като голям проблем и „никой не се отказва от намеренията си да продължи преговорите за такъв договор“. Японската страна също потвърди намерението си за сключване на мирен договор. \r\nРазбираемо е, че и в двете страни, заради вътрешни съображения, съществуват собствени ограничения, както и собствени нюанси в подхода, добави Песков. \r\n***  Последният рунд от преговорите за визова либерализация между Европейския съюз и Беларус може да се проведе през септември. След подписването на съответния документ, визите за беларуските граждани ще бъдат два пъти по-евтини. Не е изключено и споразумението за приоритетно сътрудничество с ЕС да бъдат подписано през тази година, пише руският вестник  „Независимая газета“ . \r\nЗа това, че може да бъде подписано споразумение между Беларус и ЕС за опростяване на визовия режим в скоро време, съобщи председателят на представителството на ЕС в Минск Андреа Викторин. „В момента се провеждат преговори за опростяване на визовия режим. Вече има предложения за дати за провеждането на следващия рунд (от преговорите). Надяваме се, че той ще бъде последният“, заяви тя в ефира на местна телевизия. \r\nДипломатът съобщи, че споразумението е почти готово. Преговорите могат да бъдат проведени в Брюксел още през септември. „Нашите отношенията в последно време се подобриха и ние искаме да имаме визови споразумения с Беларус. Надявам се на скорошен подпис“, поясни Викторин. \r\n***", "date": "2018.09.17", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/09/17/2567810/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Най-големите икономики в света се разхождат по много тънък лед и нямат фискалните, валутните и извънредните инструменти да се борят със следващия икономически спад, пише британският писател и бизнес редактор Амброус Евънс-Причард в статия за британския вестник  The Telegraph , която Агенция „Фокус“ представя без редакторска намеса. \r\nЦял списък с най-висшите кризисни ветерани се опасяват от една още по-необуздана депресия от рецесията на „Леман“, когато настоящото разширение на остаряващите се преобръща. Последствията за либералната демокрация са отрезвяващи. \r\n„Нямаме способност да обърнем икономиката“, заяви Мартин Фелдщайн, председател на Националното бюро за икономически изследвания на САЩ. \r\n„Когато дойде следващата рецесия, тя ще бъде по-дълбока и по-дълга от предишната. Нямаме стратегия за справяне с нея“, заяви той пред The Telegraph. \r\nПрофесор Фелдщайн, който е и бивш председател на съвета на икономическите съветници към Белия дом, описа един мрачен сценарий, по-близък до депресиите от 70-те години на 19-ти и 30-те години на 20-ти век, отколкото каквото и да е преживяване в поствоенната епоха. \r\nТой предупреди, че десетилетието на изключително ниски лихвени проценти и валутни стимули от страна на американския Федерален резерв е принудил акциите на Уол Стрийт да поддържат нива на кръвоизлив, които вече не притежават връзка с историческите фундаменти. Цените на акциите неизбежно ще се сринат до земята. \r\nСпоред професора, по време на следващия „мечи пазар“ – най-вероятно предизвикан от скок в 10-годишните доходи на министерството на финансите – съществува риск от разрив на 10 трилиона долара от активите на американските домакинства. Каскадните „ефекти на богатство“ ще изцедят икономиката на дребно с 300 до 400 милиарда долара на година, предизвиквайки рецесионните сили да метастазират. \r\n„Фискалните дефицити се движат към 1 трилион долара и съотношението на дълга вече е два пъти по-голямо от преди едно десетилетие, така че има малко място за фискално разширение“, заяви той, говорейки в кулоарите на форума „Амброзети“ за световни въпроси. \r\nЕврозоната е изправена пред дори по-лоша съдба, когато глобалният бизнес цикъл се преобърне, тъй като Европейската централна банка трябва тепърва да изгради буфери за безопасност срещу дефлационен шок. Наполовин изградената постройка на монетарния съюз почти гарантира, че всякакъв отговор ще бъде твърде малък и твърде закъснял. \r\n„Европейците нямат фискален резерв. Те нямат нищо. Вие поне си имат своя централна банка и хазна във Великобритания, така че ще бъдете по-щастливи“, заяви той. \r\n„Марио Драги ще бъде много щастлив, когато напусне ЕЦБ, защото не е ясно как ще се измъкнат от това, когато все още имат 0-процентови лихви. Те не могат да изиграят номера с евтиното евро отново“, поясни професорът. \r\nСтряскащо е, че доходността на облигациите все още е негативна върху падежите за пет или повече години в Австрия, Белгия, Финландия, Германия, Ирландия и Холандия (макар и вече да не е така във Франция, което е интересно). Това е доказателство за дълбок структурен проблем. \r\nЕЦБ вече се ангажира предварително да държи своя референтен процент на минус 0.4 процента до края на 2019 година. Дотогава глобалната икономика ще бъде остро уязвима, тъй като хиперактивността от данъчните облекчения и разходите за инфраструктура на Доналд Тръмп ще изчезне. \r\nСАЩ навлизат в неясни и опасни води. Журито обсъжда дали може – в крайна сметка – да последва примера на Япония и да избута съотношението на публичния дълг към нивото на стратосферата (245 процента от БВП). \r\nРазликата е, че японците са най-големите пестители и външни кредитори. Американците трябва да внасят капитал, за да финансират двойните си дефицити. \r\nЧуждестранните инвеститори притежават половината акции на облигациите на американската хазна. Те няма да финансират балонни дефицити безкрайно. Професор Фелдщайн твърди, че американците ще трябва сами да покриват по-голяма част от товара и това ще „изтласка“ американските пазари за облигации, с ударни ефекти за акциите. \r\nОливие Бланшар, бивш главен икономист на Международния валутен фонд, твърди, че САЩ имат достатъчно буфери, за да се справят с една обикновена рецесия, но ще трябва да скъсат книгата с правила при един дълбок спад. \r\nДокато листа с финансовия баланс на Федералния резерв вече е „плашещ“ с 4.2 трилиона, след предишните рундове на количествено облекчение, сега може да стигне много по-високо ниво. „Ако имаме нужда от него, тогава очевидно ще го удвоим и нищо ужасно няма да се случи“, заяви той пред форум на Федералния резерв в Бостън. \r\nБланшар поясни, че Федералният резерв може да купува акции. Банката на Япония вече го прави. Тя е най-големият притежател на борсово търгувани фондове на борсата в Токио. „Това може да свърши работа и дори още по-добра работа от закупуването на дълги облигации“, добави той. \r\nЕдна нова криза може да разкрие друг огромен проблем. Конгресът на САЩ е завързал ръцете на американската хазна и Федералния резерв, пораждайки сериозни съмнения относно това дали властите могат законно да повторят кризисните мерки, които спасиха финансовата система през 2008 година. \r\nТова, което спаси капитализма през 2008 година, бяха светкавичните ходове на Федералния резерв и американската хазна да заздравят пазарите за търговска хартия и обезпечените с активи пазари на ценни книжа, както и да спрат труса върху индустрията на паричния пазар. Това костваше 1.5 трилиона долара в спешни заеми, за да бъде прекратен порочният кръг. „Тези сили бяха критични за спиране на паниката през 2008“, твърдят те. \r\nЧесто се забравя и че Федералният резерв спаси също европейската финансова система, когато глобалните пазари за финансиране на долара се свиха в дните след срива на „Леман“ и „АИГ“. Стана почти невъзможно да се просрочат доларови кредити за повече от три месеца. ЕЦБ и нейните служители не успяха да създадат долари, отчаяно нужни за подсилване на вътрешнобанковите пазари в Европа. \r\nФедералният резерв отговори с ликвидни обменени линии в щатски долари към централните банкови връстници, премахвайки всички ограничения върху дивия уикенд на 14 октомври 2008 година. \r\nПроблемът днес, е че Федералният резерв вече няма власт да прави това. Той има нужда от одобрението на министерството на финансите на САЩ и, съответно, на Белия дом. \r\nПритеснителният въпрос е дали Тръмп ще откаже да „спаси“ Европа в случай на криза – задълбавайки в техния проблем – или ще се опита да използва тази огромна власт като лост за политически или търговски цели. \r\nНакратко, вече не е ясно, дали има кредитор за краен случай, който да стои плътно зад доларизираната глобална финансова система и който е способен да реагира незабавно в случай на криза. \r\nГордън Браун предупреди през изминалата седмица, че липсата на глобална солидарност заплашва да остави една порочна ситуация, когато следващата буря удари. Почти всички политически оцелели от последната криза са съгласни с него. \r\n***  Европейските лидери трябва да направят всичко възможно, за да предотвратят твърд Брекзит, предупреди канцлерът на Австрия Себастиан Курц, пише британският вестник  The Independent . \r\nТой добави, че германският му колега Ангела Меркел се е съгласила за значението на това да се избегне напускането на Великобритания от Европейския съюз без споразумение за търговия. \r\n„Имаме едно и също виждане, че трябва да направим всичко по силите си, за да избегнем твърд Брекзит“, заяви Курц. \r\nТой говореше преди личната си среща с Меркел в неделя. \r\nОчаква се Брекзит да бъде ключова тема в срещата им, която идва седмица преди неформалната среща на върха на лидерите на страните от ЕС в австрийския град Залцбург, на която британският премиер Тереза Мей се надява, че ще направи пробив в преговорите. \r\nВъзможно е лидерите да се съгласят за провеждането на още една среща на върха, посветена на Брекзит, по-късно през тази година. \r\nМишел Барние, главният преговарящ за Брекзит на ЕС, заяви, че споразумение е „възможно“ към ноември. \r\nПрез изминалия месец Курц описа решението на Великобритания да напусне Евросъюза като „може би най-лошото такова в последните години“. \r\n***  Спекулациите относно импийчмънта на президента на САЩ Доналд Тръмп ескалират във Вашингтон, след като бившият председател на предизборния щаб на държавния глава Пол Манафорт взе решение да си сътрудничи с разследващите, пише британският вестник  The Guardian . \r\nМанафорт се призна за виновен по две обвинения в петък сутринта и постигна споразумение, съгласявайки се да сътрудничи на специалния прокурор Робърт Мюлер и неговото разследване за руска намеса в изборите от 2016 година. Споразумението определя, че Манафорт трябва да предаде редица документи и да разкрие пред разследващите за „участието си и информацията относно всички криминални дейности“. \r\nПолитическите предавания в неделя бяха напълно доминирани от разговорите за нарастващата опасност за Тръмп след драматичния момент на Манафорт в съда. \r\nАдам Шиф, водещият демократ в комисията за разузнаване към Камарата на представителите, заяви в предаването „Среща с пресата“ по „NBC“: „Манафорт е на кръстопътя на редица пагубни интереси. Имате сина на президента, който се опитва да получи клевети от руснаците в „Trump Tower“, имате и самия президент, който пита руснаците за клевети относно Хилари Клинтън в публично изявление. Имате и Манафорт, който се опитва да вземе пари от своя руски олигарх… имате руснаците, които искат да имат връзка с кампанията на Тръмп, те искат да му помогнат да бъде избран. Всички тези интереси се засичат с Пол Манафорт, така че най-общо казано искаме да знаем какво може да ни каже той – дали нещо от това е било доведено до край. Той се опитва да вземе парите, а те мръсотията. Руснаците се опитват да помогнат на Тръмп. Имало ли е среща на главните мозъци? Това отива до центъра на съглашателството или конспирационния въпрос“. \r\nШиф добави: „Манафорт е ключова фигура, която ще ни помогне да разплетем възела и да разберем дали това е било най-невероятната нишка от малко вероятни случайности или дали това е било активна конспирация“. \r\n***  Британският министър-председател Тереза Мей удари в земята коментарите на Борис Джонсън за „самоубийствената жилетка“ и призна, че става доста „раздразнена“ от дебата за лидерството ѝ, пише британският вестник  London Evening Standard . \r\nПремиерът настоя, че е фокусирана върху бъдещето на страната, вместо върху своето бъдеще, в интервю за „BBC“ за отбелязване на започването на отброяването на последните шест месеца до Брекзит. \r\nМей разкритикува Борис Джонсън за това, че е използвал „напълно неподходящ“ език, когато е описал стратегията за Брекзит като поставяне на Великобритания в „самоубийствена жилетка“. \r\nЗапитана дали ще увери отново Консервативната партия, че тя не е решена да продължава по този начин, министър-председателят заяви: „Вече ставам леко раздразнена, но този дебат не е за моето бъдеще, този дебат е за бъдещето на хората на Великобритания и за бъдещето на самата страна. Върху това съм фокусирана аз и това е нещото, върху което всички трябва да се фокусираме. Това е гарантирането, че ще получим добра сделка от Европейския съюз, която ще е добре за хората във Великобритания, независимо от това къде в нея живеят, това е важно за нас… Бъдещето на хората във Великобритания е важно“. \r\n***", "date": "2018.09.17", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/09/17/2567812/stotitsi-grazhdani-iskaha-ostavkata-na-pravitelstvoto-protestat-prodalzhava-v-ponedelnik-obzor.html", "text": "Стотици граждани се събраха на протест пред Народното събрание с искане за незабавно оттегляне на правителството и промяна на политическата система. Протестиращите настояват също парламентът да продължи да работи, за да може да се излъчи нов кабинет, определен от гражданите. Демонстрацията се организира от българи в чужбина във „Фейсбук“. В социалната мрежа са посочили, че настояват за референдуми, пряка демокрация, пряко допитване на народа за всяко нещо, електронно дистанционно гласуване на избори, избор на личности, не на партии и търсене на лична отговорност от всяко длъжностно лице, възможност за отзоваване на избраното лице, както и на главен прокурор, министър-председател, президент, министри, кметове, полицейски началници и др. Протестиращите настояват и за пряко гласуване от народа за разпределение на местни и национални бюджети, европейски фондове и проекти.  \r\nПротестът започна в 12.00 часа в неделя, като над 4 часа движението по бул. „Цар Освободител“ беше блокирано. През цялото време полицейското присъствие беше засилено. Протестиращите скандираха „Мафия“, „Оставка, „Българи, юнаци“, \"Българи, спите ли?\". Много от хората бяха довели и децата си. На площада пред парламента се развяваха български знамена. Протестиращите поставиха исканията и доводите си за участие в проявата чрез мегафон.  \r\nТе изразиха недоволство и към журналистите, като ги нарекоха продажни. Верига от служители на реда държеше на разстояние протестиращите от сградата на Народното събрание, но въпреки това те нападнаха оператор на една от националните телевизии - бТВ. След намеса на полицията не се стигна до ексцесии. \r\nКъм 17.00 часа демонстрантите започнаха да се разотиват, а част от тях отидоха в градинката зад сградата на Народното събрание, където от 4 месеца има палатков лагер на майки на деца с увреждания. Те настояват за Закон за личната помощ и Закон за хората с увреждания, като очакват законите да бъдат разгледани и одобрени до 1 октомври 2018 г. \r\nМайките изразиха подкрепа към дошлите протестиращи. \r\nОчаква се утре от 12.00 до 17.30 часа отново да се състои протест пред парламента, а след това до 18.00 часа да се проведе шествие до Министерски съвет.", "date": "2018.09.17", "title": "Стотици граждани искаха оставката на правителството, протестът продължава в понеделник (ОБЗОР)"}
{"url": "http://www.focus-news.net/news/2018/09/17/2567814/sputnik-iran-zayavi-che-sauditska-arabiya-i-oae-sa-prevarnali-opek-v-instrument-na-sasht.html", "text": "Иранският представител в Организацията на страните износителки на петрол (ОПЕК) обвини Саудитска Арабия и Обединените Арабски Емирства за това, че са заели иранския дял на износ на петрол, предава  Sputnik . \r\n„Саудитска Арабия и ОАЕ превръщат ОПЕК в инструмент за САЩ и в резултат на това организацията няма много останал кредит на доверие“, заяви Хосейн Каземпур Ардебили, представител на Иран в ОПЕК, в събота пред агенция „Шана“. \r\nВ интервю за агенцията, Ардебили обвини Саудитска Арабия и Русия – втората не е член на ОПЕК – за това че държат петролния пазар като „заложник“, чрез увеличаването на износа на петрол. \r\n„Русия и Саудитска Арабия твърдят, че се стремят да балансират глобалния петролен пазар, но те се опитват да превземат част от дяла на Иран“, заяви Ардебили. „Усилията на (Доналд) Тръмп да отреже достъпа на Иран да глобалния пазар на суров петрол подкани Русия и Саудитска Арабия да вземат за заложник петролния пазар“.  Йонислав Дочев", "date": "2018.09.17", "title": "Sputnik: Иран заяви, че Саудитска Арабия и ОАЕ са превърнали ОПЕК в „инструмент“ на САЩ"}
{"url": "http://www.focus-news.net/news/2018/09/17/2567811/yens-stoltenberg-nato-ne-se-opitva-da-izolira-rusiya-i-vyarva-v-neobhodimostta-ot-dialog.html", "text": "НАТО не се стреми да изолира Русия и вярва в необходимостта и значението на диалога, заяви генералният секретар на организацията Йенс Столтенберг в интервю, публикувано в неделя от портала „Axios“, предава  ТАСС . \r\n„Никога не сме се опитвали да изолираме Русия. Ние, всъщност, вярваме в диалога с Русия и считаме, че е важно да се говори с нея“, отбеляза той. \r\nВ допълнение, Столтенберг коментира срещата между президентите на Русия, Иран и Турция, Владимир Путин, Хасан Роухани и Реджеп Тайип Ердоган на срещата на върха в Техеран, на фона на напрегнатите отношения между няколко члена на Алианса с Русия и Иран и членството на Турция в Блока. \r\n„НАТО – това е военен алианс, политически алианс с 29 страни-членки. Сред тях има различни възгледи и различни позиции по много въпроси и така е било в продължение на десетилетия, с началото на Суецката криза“, заяви той. „Отчасти именно така работи НАТО – ние сме различни страни и често имаме различни възгледи, в това число и върху това как да реагираме на международните предизвикателства, пред които се изправяме“, добави генералният секретар. \r\nСтолтенберг в петък взе участие в семинар на „Heritage Foundation“ във Вашингтон и там се срещна с министъра на отбраната на САЩ Джеймс Матис.  Йонислав Дочев", "date": "2018.09.17", "title": "Йенс Столтенберг: НАТО не се опитва да изолира Русия и вярва в необходимостта от диалог"}
{"url": "http://www.focus-news.net/news/2018/09/17/2567800/sputnik-broyat-na-zaginalite-ot-buryata-florans-dostigna-do-16-dushi.html", "text": "Поне 16 души са загинали в инциденти, свързани с тропическата депресия „Флорънс“ (която съвсем наскоро беше ураган от категория 4), включително мъж и жена, които са загинали от задушаване с въглероден диоксид, предава  Sputnik , позовавайки се на „CBS News“. \r\nСред жертвите са и майка с дете, които са загинали след като дърво е паднало върху къщата им. Жена на 61 години е загинала, след като автомобилът ѝ се е ударил в друго дърво на пътя. \r\nСилата на вятъра, предизвикан от „Флорънс“, спадна до 55 км/ч, но исторически тежките дъждове и последвалите наводнения представляват най-голямата заплаха. \r\nОколо 15 000 души се намират в спешни подслони, разположени в целия щат на Северна Каролина, според губернатора Рой Купър. В Южна Каролина, около 4 000 души са настанени в подслони, според вестник „The New York Times“.  Йонислав Дочев", "date": "2018.09.17", "title": "Sputnik: Броят на загиналите от бурята „Флорънс“ достигна до 16 души"}
{"url": "http://www.focus-news.net/news/2018/09/17/2567815/pregled-na-mezhdunarodnite-novini-do-6-chasa-agentsiya-fokus.html", "text": "Британският министър на околната среда, храните и земеделието Майкъл Гоув заяви, че парламентът може просто да „отмени“ споразумението за Брекзит от „Чекърс“ на британския премиер Тереза Мей, веднъж щом Великобритания напусне Европейския съюз, предава  Sputnik . \r\nПланът на Мей от „Чекърс“ (официалната резиденция на британския министър-председател) разпали опозиция дори сред членовете на управляващата Консервативна партия откакто беше приет, което предизвика оставките на Борис Джонсън и Дейвид Дейвис през юли, заради несъгласието им с плана. \r\nСпоред Гоув планът е окончателен, но може да бъде променен в бъдеще. „Подходът на плана от Чекърс е правилният за момента, защото трябва да гарантираме, че ще уважим вота (на гражданите) и ще се възползваме от възможностите на това да сме извън Европейския съюз“, заяви Гоув пред „BBC“, добавяйки че „един бъдещ министър-председател винаги може да реши да промени отношенията между Великобритания и Европейския съюз“. \r\n***  Министърът на външните работи на Гърция Никос Коцияс в неделя публикува остро изявление, обвинявайки лидера на опозиционната „Нова демокрация“ Кирякос Мицотакис за това, че е безотговорен и несериозен когато става въпрос за външната политика, след критиките на опозиционния лидер срещу правителството заради договора за името с Македония, пише електронното издание на гръцкия вестник  Kathimerini . \r\n„Той отказва да гледа на външната политика с нужната сериозност“, заяви Коцияс. „Той продължава да я вижда като арена за игри на публични отношения“. \r\nВизирайки критиките на Мицотакис за договора за името, Коцияс заяви, че лидерът на „Нова демокрация“ „не разбира“ въпросите на външната политика, отбелязвайки че „македонският език за първи път е бил признат през 50-те години на 20 век от министрите на „ERE“  и след това е бил официално признат от „Нова демокрация“ през 1977 година“, заяви той, визирайки партията „Национален радикален съюз“ (ERE) създадена от Константинос Караманлис. \r\n***  САЩ нямат конкретен план за промяна на собствеността на Крим, но няма да се предадат по този въпрос, заяви специалният представител на Държавния департамент за Украйна Кърт Волкър в интервю за украинския телевизионен канал „Прямой“ в неделя, предава  ТАСС . \r\n„Нямаме конкретен план, с който към момента да върнем Крим на Украйна, но няма да се предадем. Вярваме, че Крим трябва да принадлежи на Украйна и на полуострова трябва да има украински контрол“, отбеляза той. \r\nВолкър отново обеща, че САЩ никога няма да признаят Крим за руска територия. \r\n***  Двама души са се разболели, след като са се нахранили в ресторант в британския град Солзбъри, където бившия руския агент Сергей Скрипал и дъщеря му Юлия бяха отровени през март, съобщиха от полицията, предава  Reuters . \r\n„Полицията беше извикана от спешната служба на адрес „Prezzo, High Street“ в Солзбъри към 18:45 часа след медицински инцидент с участието на двама души – мъж и жена“, се казва в изявление на полицията. \r\n„Като предпазна мярка, ресторантът и обграждащите го улици са затворени, докато полицейски служители се намират на мястото на инцидента и установяват обстоятелствата около тяхното разболяване“, добавят от полицията. \r\n***  Най-малко 213 души са пострадали в резултат на тайфуна „Мангхут“, който удари Хонг Конг, предава  РИА Новости , като се позовава на „Xinhua“. \r\nПо-рано порталът „Rappler“ съобщи за 59 загинали, 47 ранени и 16 изчезнали във Филипините от същия тайфун. \r\nНационалната метеорологическа служба на Китай също обяви по-рано в събота, че най-високата степен на опасност – червена – е обявена за южните крайбрежни райони на страната заради приближаването на тайфуна „Мангхут“. \r\n***  Лидерите на Европейския съюз през следващата седмица ще обсъдят нови предложения за защита на външните граници на Съюза и контрола върху миграцията, заяви канцлерът на Германия Ангела Меркел в неделя, предава  Anadolu Agency . \r\nГоворейки пред журналисти преди срещата с австрийския си колега Себастиан Курц в Берлин, Меркел заяви, че двамата ще разменят вижданията си относно дневния ред на неформалната среща на върха през следващата седмица. \r\n„Ние споделяме приоритетите на австрийското европредседателство, тоест, трябва да се фокусираме върху защитата на нашите външни граници“, поясни тя. \r\n„Председателят на Европейската комисия Жан-Клод Юнкер наскоро направи някои дългосрочни предложения по тази тема, които аз приветствам“, добави Меркел. \r\nГерманският канцлер също така призова за силно сътрудничество между ЕС и африканските държави за контрол на миграцията и подчерта, че лидерите ще обсъдят предложения и по тази тема по време на срещата си в Залцбург. \r\nКурц, от своя страна, заяви пред журналисти в неделя, преди срещата си с Меркел, че освен въпросите за миграцията и вътрешната сигурност, продължаващите преговори за Брекзит с Великобритания ще бъдат още една основна тема на разговор. \r\nЛидерите на страните от ЕС ще се съберат в австрийския град Залцбург за двудневна неформална среща на върха на 19 и 20 септември. \r\n***   Земетресение с магнитуд 6.5 по скалата на Рихтер е регистрирано в южната част на островите Фиджи, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 09:11 часа местно време (00:11 часа българско време) на дълбочина от 566 км. Епицентърът е на 815 км югозападно от столицата на Тонга, Нукуалофа и на 807 км южно от столицата на Фиджи, Сува. \r\nЗасега няма данни за жертви и материални щети и не се съобщава за опасност от цунами. \r\n***  НАТО не се стреми да изолира Русия и вярва в необходимостта и значението на диалога, заяви генералният секретар на организацията Йенс Столтенберг в интервю, публикувано в неделя от портала „Axios“, предава  ТАСС . \r\n„Никога не сме се опитвали да изолираме Русия. Ние, всъщност, вярваме в диалога с Русия и считаме, че е важно да се говори с нея“, отбеляза той. \r\nВ допълнение, Столтенберг коментира срещата между президентите на Русия, Иран и Турция, Владимир Путин, Хасан Роухани и Реджеп Тайип Ердоган на срещата на върха в Техеран, на фона на напрегнатите отношения между няколко члена на Алианса с Русия и Иран и членството на Турция в Блока. \r\n„НАТО – това е военен алианс, политически алианс с 29 страни-членки. Сред тях има различни възгледи и различни позиции по много въпроси и така е било в продължение на десетилетия, с началото на Суецката криза“, заяви той. „Отчасти именно така работи НАТО – ние сме различни страни и често имаме различни възгледи, в това число и върху това как да реагираме на международните предизвикателства, пред които се изправяме“, добави генералният секретар. \r\nСтолтенберг в петък взе участие в семинар на „Heritage Foundation“ във Вашингтон и там се срещна с министъра на отбраната на САЩ Джеймс Матис. \r\n***  Южните региони на Китай бяха ударени от още тежки валежи в понеделник, докато опустошителният тайфун „Мангхут“ се движи на Запад, а ключовите транспортни услуги вече са прекратени и милиони жители са принудени да се евакуират, обявиха от метеорологичната служба на страната, предава  Reuters . \r\nТропичният тайфун „Мангхут“ удари югоизточната китайска провинция Гуандун в неделя, след като причини опустошение във Филипините, където броят на жертвите надвиши 50 души. \r\nКитайската метеорологична служба обяви рано в понеделник, че дъждовете от тайфуна, наречен „Кралят на бурите“, се очаква да достигнат до 100-160 милилитра на кв. метър. \r\nОт службата поясняват, че „Мангхут“ се намира в провинция Гуанси към 06:00 часа местно време и е отслабнал до „тропическа буря“. Очаква се бурята да удари регионите на Гуейджоу, Чунцин и Юннан в понеделник. \r\n„Мангкхут“ е една от десетте най-големи бури, които удрят Югоизточен Китай от 1949 година насам, с ветрове от около 162 км/ч, поясняват от метеорологичната служба. \r\nДвама души са загинали в Гуандун, най-гъстонаселената китайска провинция. Повече от 2.45 милиона жители са били преместени. \r\n***", "date": "2018.09.17", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/09/17/2567801/izvestiya-zapodozryan-v-pokushenieto-na-aleksandar-zaharchenko-razkaza-za-svoyata-verbovka.html", "text": "Заподозрян за покушението на лидера на самопровъзгласилата се „Донецка народна република“ (ДНР) Александър Захарченко разказа за това как е бил вербуван и за подготовката на терористичния акт в ресторанта в Донецк, пише руският вестник  „Известия“ . \r\nЗадържаният се представя за Александър Погорелов. Той твърди, че е бил вербуван от сътрудник към Украинските служби за сигурност на име Роман. Именно той е поставил задачата за ликвидиране на Захарченко. Като сцена на терористична атака е бил избран ресторант „Пушкин“, където е започнала подготовката за покушение, пише „РЕН ТВ“. \r\nПо думите на Погорелов е било необходимо да се инсталира взривно устройство в помещението. Тъй като Захарченко е седял на различни маси всеки път, устройството е било поставено в тоалетната. Заподозреният заяви също, че в Донецк е работила и още една диверсионна група. Тя се е занимавала с подготовката на покушение в центъра на града. \r\nСлужители на правоохранителните органи на републиката, след получената информация, са обискирали щателно ресторант „Пушки“ в опит да намерят скрито взривно устройство.  Йонислав Дочев", "date": "2018.09.17", "title": "„Известия“: Заподозрян в покушението на Александър Захарченко разказа за своята вербовка"}
{"url": "http://www.focus-news.net/news/2018/09/17/2567808/london-evening-standard-tereza-mey-prizna-che-se-chuvstva-razdraznena-ot-debata-za-neynoto-liderstvo.html", "text": "Британският министър-председател Тереза Мей удари в земята коментарите на Борис Джонсън за „самоубийствената жилетка“ и призна, че става доста „раздразнена“ от дебата за лидерството ѝ, пише британският вестник  London Evening Standard . \r\nПремиерът настоя, че е фокусирана върху бъдещето на страната, вместо върху своето бъдеще, в интервю за „BBC“ за отбелязване на започването на отброяването на последните шест месеца до Брекзит. \r\nМей разкритикува Борис Джонсън за това, че е използвал „напълно неподходящ“ език, когато е описал стратегията за Брекзит като поставяне на Великобритания в „самоубийствена жилетка“. \r\nЗапитана дали ще увери отново Консервативната партия, че тя не е решена да продължава по този начин, министър-председателят заяви: „Вече ставам леко раздразнена, но този дебат не е за моето бъдеще, този дебат е за бъдещето на хората на Великобритания и за бъдещето на самата страна. Върху това съм фокусирана аз и това е нещото, върху което всички трябва да се фокусираме. Това е гарантирането, че ще получим добра сделка от Европейския съюз, която ще е добре за хората във Великобритания, независимо от това къде в нея живеят, това е важно за нас… Бъдещето на хората във Великобритания е важно“.  Йонислав Дочев", "date": "2018.09.17", "title": "London Evening Standard: Тереза Мей призна, че се чувства „раздразнена“ от дебата за нейното лидерство"}
{"url": "http://www.focus-news.net/news/2018/09/17/2567817/arutz-sheva-arabskata-liga-prizova-za-natisk-varhu-izrael.html", "text": "Арабската лига в неделя призова международната общност да упражни незабавен натиск върху Израел, за да прекрати разрушаването на незаконното бедуинско селище Кан Ал Ахмар, предава израелското радио  Arutz Sheva . \r\nКан Ал Ахмар се построява през 90-те години на 20 век върху земя, принадлежаща на израелския град Кфар Адумим, намиращ се източно от Ерусалим. Селището е дом на около 170 бедуини, които са разширили общността си през последните години с помощта на чуждестранни правителства. \r\nИзраелски съдилища одобриха разрушаването на селищата, но през юли Върховният съд замрази плановете за евакуация на Кан Ал Ахмар, заради обжалвания на жителите. \r\nИзраелските сили за сигурност са били подготвени за планираното разрушение, което трябваше да се извърши само часове преди съдът да се намеси. \r\nВ изявление, цитирано от китайската агенция „Xinhua“, Арабската лига призова Израел да бъде притиснат да прекрати „систематичните заселнически дейности, целящи да изолират Източен Ерусалим“.  Йонислав Дочев", "date": "2018.09.17", "title": "Arutz Sheva: Арабската лига призова за натиск върху Израел"}
{"url": "http://www.focus-news.net/news/2018/09/17/2567813/reuters-kitayskite-provintsii-se-gotvyat-za-tezhki-valezhi-dokato-tayfunat-manghut-se-dvizhi-na-zapad.html", "text": "Южните региони на Китай бяха ударени от още тежки валежи в понеделник, докато опустошителният тайфун „Мангхут“ се движи на Запад, а ключовите транспортни услуги вече са прекратени и милиони жители са принудени да се евакуират, обявиха от метеорологичната служба на страната, предава  Reuters . \r\nТропичният тайфун „Мангхут“ удари югоизточната китайска провинция Гуандун в неделя, след като причини опустошение във Филипините, където броят на жертвите надвиши 50 души. \r\nКитайската метеорологична служба обяви рано в понеделник, че дъждовете от тайфуна, наречен „Кралят на бурите“, се очаква да достигнат до 100-160 милилитра на кв. метър. \r\nОт службата поясняват, че „Мангхут“ се намира в провинция Гуанси към 06:00 часа местно време и е отслабнал до „тропическа буря“. Очаква се бурята да удари регионите на Гуейджоу, Чунцин и Юннан в понеделник. \r\n„Мангкхут“ е една от десетте най-големи бури, които удрят Югоизточен Китай от 1949 година насам, с ветрове от около 162 км/ч, поясняват от метеорологичната служба. \r\nДвама души са загинали в Гуандун, най-гъстонаселената китайска провинция. Повече от 2.45 милиона жители са били преместени.  Йонислав Дочев", "date": "2018.09.17", "title": "Reuters: Китайските провинции се готвят за тежки валежи, докато тайфунът „Мангхут“ се движи на Запад"}
{"url": "http://www.focus-news.net/news/2018/09/17/2567818/aktualna-patna-obstanovka.html", "text": "Информация за състоянието на републиканските пътища за 17 септември, предоставена от  Агенция \"Пътна инфраструктура\" .  І. МЕТЕОРОЛОГИЧНА ОБСТАНОВКА: \r\nПрез нощта ще преобладава ясно, ана 17.09.2018 г. – слънчево време. След обяд ще има временни увеличения на облачността, но ще остане почти без валежи. Ще духа до умерен североизточен вятър и с него температурите слабо ще се понижат. Минималните температури ще са от 10° – 12° в котловините на Западна България до 17° – 19° в източните райони от страната. Максималните температури ще са предимно между 24° и 29°. ОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък-неделя:Ограниченията важат самоза следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково– Ботевград, като движението се пренасочва по път II-16 Ребърково– Своге– София; \r\n•\tпът I-1 Благоевград– ГКПП „Кулата“; \r\n•\tпът I-5 Русе– Велико Търново; \r\n•\tпът I-9 Варна– Бургас; \r\n•\tпът II-99 Бургас– Царево. \r\n2)целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“: \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ Тракия от км 89+000до км 89+600посока София е ограничено поради ремонт на пътно съоръжение-мост на р.Елшишка. Движението се осъществява двупосочно посока Пловдив.Срок до 15.10.2018 г. \r\nОбласт Бургас: \r\nДвижението от км  308+107 до км 359+475 в участъка Деветак–Ветрен се извършвакосене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“: \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тонав двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nДвижението по АМ „Хемус“ от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nАМ „Струма“:няма ограничения. \r\nАМ „Марица“:няма ограничения. \r\nАМ„Черно море“:няма ограничения. \r\nАМ „Люлин“: \r\nОбласт София: \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“- отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т.Срок: целогодишно; \r\n- „Вратник“ - забранен за МПС над 10 т.Срок: целогодишно; \r\n- „Дюлински“ - забранен за МПС над 3,5 т.Срок: целогодишно; \r\n- „Петрохан“ - забранен за МПС над 12 ткакто и тегленето на ремаркета и полуремаркета.Срок целогодишно; \r\n- „Твърдишки“ - забранен за МПСнад10 т.Срок: целогодишно; \r\n- „Шипка“- забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място.Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжениев района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1,път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София: \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г. \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено.Срок до 13.09.2019 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София.Срок до 20.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград.Срок до30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – София от км 240+625 до км 241+350 в посока София се осъществява с повишено внимание поради изграждане на вход-изход на крайпътен обект. Срок 19.09.2018 г. \r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит)от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nOбласт Кюстендил: \r\nДвижението по път I-1/Е79 в тунел „Дупница“ /дясна и лява тръба/ от км 328+100 до км 328+375 се осъществява в една лента поради извършване на краткотрайни ремонтни работи по отстраняване на повреди на електрическото оборудване на тунел „Дупница“. Последователно в посока София – Благоевград и в посока Благоевград – София се затваря дясна лента, като движението се извършва в лява /изпреварваща/ лента. Сигнализирано е с пътни знаци. Срок: на 18.09.2018 г. и 19.09.2018 г. за времето от 09:00 ч. до 16:00 ч. \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонението за с. Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 21.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:няма. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението в участъка Правец – с.Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджалие ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /.  Срок до 10.10.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в участъка Карнобат –Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно.Организацията на движение е сигнализирана с пътни знаци.Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:няма ограничения \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:няма. \r\nРемонтни дейности:няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391Трояново – Аспаруховоот км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС:няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904:Движението по път III-904 Старо Оряхово – Гроздьово от км 0+000 до км 17+377се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до22.12.2018г. \r\nПът III-2009: Движението по път III-2009 Девня –Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол –Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПСпоради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново–Горна Оряховица от км 49+610 до км 49+730 поради изграждане на водопровод. Срок до 20.09.2018г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073:Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно.Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 тпоради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405:Движението по път III-405Павликени – Горна Студенав участъка от км 26+089до км 46+089се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662:Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т.поради ремонтни дейности. Срок до 02.10.2018 г. \r\nРемонтни дейности:няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т.по улици в гр. Оряхово.  \r\nЗа автомобили над 10 т.:по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация.Срок 30.09.2018 г. \r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 тот км 0+000 до км 5+900 поради свлачищни процеси. Срок 31.12.2018 г. \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движениеот км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15/Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403:Движението по път III-403 с. Кормянско – с. Малък Вършец при км 10+080 е ограничено за МПС с ширина/включително на товара/ по-голяма от 3,30 мпоради стеснен участък при мост над р. Крапец.Сигнализирано е с пътен знак В15. \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011:Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004:Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44:Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС:няма. \r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97/Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 21.09.2018 г. \r\nПът ІІІ-107:Движението по път III-107 в участъка с.Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание поради извършване на частични ремонти на асфалтовата настилка. Сигнализирано е с пътни знаци.Срок до 21.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПСнад 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост.Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 17.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПСдо 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504:Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 тпоради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т:гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево–Стефаново от км 0+000 до  \r\nкм 8+500 е ограничено за МПС над 12тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 21.09.2018 г. \r\nПът ІІ-35:Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево–Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018г. \r\nОПУ-Монтана: \r\nВременно са въведени следните ограничения за движение на МПС: \r\nПът II-81:Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112:Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 тпоради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011:Движението по път ІІІ-1011 Владимирово – Мадан – Септемврийци е ограничено за движение на МПС над 10 т.поради извършване на ремонтни дейности на водосток при км 6+323.  \r\nОбходен маршрут:Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104:Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното платно.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 18.09.2018 г. \r\nРемонтни дейности:няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут:(Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г.; \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград–Нареченски бани е ограничено за МПС с височина над 4 м.през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марицае ограничено за МПС над 5 тпоради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора–Поповица и път І-8 София–Пловдив–Свиленград. \r\nПът III-804: Движението по път III-804 Поповица–Болярцие ограничено за МПСнад 12тпоради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица–Загражден–Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км18+431е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018г. \r\nОПУ-Разград: \r\nВременно са въведени следните ограничения за движение на МПС:няма. \r\nРемонтни дейности: \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС: \r\nПътІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 тпорадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 30.10.2018 г. \r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54:Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрутза МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235:Движението по път ІІІ-235 Зафирово – М.Преславецот км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лентапоради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС:няма. \r\nРемонтни дейности: \r\nПът ІІ-48: Движението по път ІІ-48 гр. Котел – с.Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706:Движението по път ІІІ-706 Ябланово – Тича в участъка с.Ябланово – с.Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка.Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86:Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно.Срок до 31.10.2018 г. \r\nПът II-86:Движението на МПС под 12 тпо път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 тда се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно.Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 тпоради намален габарит на пътното тяло. Срок до 31.10.2018 г. \r\nПът ІІІ-8631:Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т.без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тпоради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867:Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища иоформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681:Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81:Движение по път ІІ-81 Монтана – София през проход „Петрохан“е ограничено за автомобили над 12 т. \r\nОбходен маршрут: през гр. Своге. Срок до31.03.2019 г. \r\nПът II-81:Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 тв двете посоки.Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 30.09.2018 г. \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности: \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18:Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПСпоради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът ІІІ-663:Движението по път III-663 Чирпан –Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с.Ценово. За участък 2 : от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 тпоради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т.по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание порадичастичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 21.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080 e ограничено.Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701:Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 тпоради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731:Движението по път III-731 Радко Димитриево– Друмевоe ограниченоза МПС над 10 тпоради свлачищни процеси.  \r\nОбходен маршрут: Шумен – Овчарово – Друмево.Срок до 31.12.2018 г. \r\nРемонтни дейности:няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560е ограничено поради компрометирано експлоатационно състояние на дървен мост над р. Тунджа. \r\nОбходен маршрут:по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни:Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.17", "title": "Актуална пътна обстановка"}
{"url": "http://www.focus-news.net/news/2018/09/17/2567822/nimh-dnes-vremeto-shte-bade-predimno-slanchevo-s-vremenni-uvelicheniya-na-oblachnostta-no-bez-valezhi.html", "text": "Днес времето ще бъде предимно слънчево с временни увеличения на облачността, но ще остане почти без валежи. Ще духа до умерен североизточен вятър. Максималните температури ще са предимно между 24° и 29°, в София около 24°. Атмосферното налягане е по-високо от средното за месеца и през деня ще се задържи почти без промяна. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Христо Христов. \r\nНад Черноморието ще бъде предимно слънчево, с временни увеличения на облачността, но ще е без почти валежи. Ще духа до умерен вятър от север-североизток. Максималните температури ще са 23 – 25°, близки до температурата на морската вода. Вълнението на морето ще бъде 2-3 бала. \r\nНад планините ще бъде предимно слънчево, с временни увеличения на облачността, но само на отделни места ще превали. Ще духа умерен до силен вятър от север-североизток. Максималната температура на височина 1200 метра ще е около 18°, на 2000 метра – около 11°.", "date": "2018.09.17", "title": "НИМХ: Днес времето ще бъде предимно слънчево с временни увеличения на облачността, но без валежи"}
{"url": "http://www.focus-news.net/news/2018/09/17/2567821/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo.html", "text": "Интензивен е трафикът на изход за товарни автомобили на ГКПП „Капитан Андреево“. Това съобщиха от пресцентъра на  ГД „Гранична полиция“ . На българо-македонската, българо-сръбската, българо-гръцката и българо-румънската граници трафикът е нормален на всички гранични контролно-пропускателни пунктове.", "date": "2018.09.17", "title": "ГД „Гранична полиция“: Интензивен е трафикът на изход за товарни автомобили на ГКПП „Капитан Андреево“"}
{"url": "http://www.focus-news.net/news/2018/09/17/2567820/predstoyashti-mezhdunarodni-sabitiya-za-17-septemvri-agentsiya-fokus.html", "text": "Президентите на Русия и Турция Владимир Путин и Реджеп Тайип Ердоган ще обсъдят двустранното сътрудничество и ситуацията в Сирия на среща в Сочи. \r\n***  Очаква се дминистрацията на държавния глава на САЩ Доналд Тръмп да обяви новите мита за вноса на китайски стоки. \r\n***  Държавният глава на Сърбия Александър Вучич отпътува за Китай за участие в Източния икономически форум („Летния Давос“). \r\n***  Министър-председателят на Гърция Алексис Ципрас и президентът на Република Кипър Никос Анастасиадес ще проведат среща със специалния посредник на ООН за Кипър. \r\n***  МААЕ провежда годишното си заседание с фокус върху ядреното споразумение с Иран. \r\n***  Германският канцлер Ангела Меркел започва посещение в Алжир. \r\n*** Световната банка ще представи последните данни за нивата на крайна бедност в глобален мащаб. \r\n***", "date": "2018.09.17", "title": "Предстоящи международни събития за 17 септември (Агенция „Фокус“)"}
{"url": "http://www.focus-news.net/news/2018/09/17/2567819/predstoyashti-sabitiya-v-stranata-za-17-septemvri-agentsiya-fokus.html", "text": "*** \r\nОт 10.00 часа в Министерския съвет се очаква да се проведе коалиционен съвет ГЕРБ-„Обединени патриоти“.  \r\n*** \r\nВ 10.00 часа в Аулата на СУ „Св. Климент Охридски“ президентът Румен Радев ще присъства на официалното откриване на новата учебна година на Националната гимназия за древни езици и култура „Константин-Кирил Философ“. Държавният глава ще приветства възпитаниците и преподавателите от училището. \r\n*** \r\nОт 10.00 часа вицепрезидентът Илияна Йотова ще открие учебната година в 18 СУ „Уилям Гладстон“.  \r\n*** \r\nОт 09.00 часа в 120 Основно училище „Г. С. Раковски“ в кв. „Лозенец“ министърът на образованието и науката Красимир Вълчев ще открие учебната година.  \r\n*** \r\nОт 10.00 часа министърът на културата Боил Банов ще открие новата учебна година в Националното училище за изящни изкуства „Илия Петров“.  \r\n*** \r\nВ 9.00 часа кметът на София Йорданка Фандъкова ще присъства на откриването на учебната година в Първа английска гимназия.  \r\n*** \r\nОт 9.30 часа в IV състав на Специализирания наказателен съд ще се гледа делото срещу Богдана Д., Минчо К., Тотка С., обвинени в безстопанственост в особено големи размери.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румен Х., Таня Х., Наталия А., Миглена Х. и др., обвинени в образуване и ръководене на организирана престъпна група.  \r\n*** \r\nОт 10.00 часа в III състав на Специализирания наказателен съд ще се гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.  \r\n*** \r\nОт 10.00 часа в XVIII състав на Специализирания наказателен съд ще се гледа делото срещу Александър А., Александър Д., Артюн С. и др. , обвинени в образуване и ръководене на организирана престъпна група.  \r\n*** \r\nОт 10.00 часа до 21.00 часа Регионалният исторически музей в София ще бъде със свободен вход по повод Деня на София.  \r\n*** \r\nОт 10.30 часа в двора на Технологично училище “Електронни системи“ (ТУЕС) към Технически университет – София ще бъде открита новата учебна година.  \r\n*** \r\nОт 11.00 часа в сградата на училище „Луи Браил“ на ул. „Ломско шосе“ 177 ще бъдат предоставени чисто нови Брайлови машини за незрящите деца.  \r\n*** \r\nОт 11.00 часа в Националния пресклуб на БТА, Инициативен комитет с председател акад. Георги Марков ще даде пресконференция на тема „100 години от Войнишкото въстание, поставило началото на трагични събития, разединяващи нацията“.  \r\n*** \r\nОт 11.30 часа пред храм „Света София” ще се състои Тържествен водосвет и официална церемония по издигане знамето на град София. От 12.00 - 13.00 часа на открита сцена пред „Музей за история на София“ на пл. „Бански“ №1 ще се състои концерт на Джаз формация „София“. От 17.30 до 18.30 часа на открита сцена пред „Музей за история на София“ на пл. „Бански“ №1 ще се състои концерт на Гвардейския представителен духов оркестър. От 17.30 до 18.30 часа пред Народен театър „Иван Вазов” ще се проведе концерт на Софийския духов оркестър, а от 18.30 часа - тържествена церемония за връчване Наградите на Столична община за ярки постижения в областта на културата (излъчване по БНТ1 в 22.00 ч.). От 20.30 часа до 21.15 часа ще се проведе уличен пърформанс със светлини и кукли „Нощта на белите коне” на „Жар Театър”. От 21.00 часа ще се състои празнична заря.    \r\n*** \r\nОт 12.00 до 17.30 часа ще се състои протест пред парламента, а след това до 18.00 часа ще има шествие до Министерски съвет. \r\n*** \r\nОт 13.00 часа ще се проведе тържествено заседание на Столичния общински съвет. \r\n*** \r\nОт 13.30 часа в I състав на Специализирания наказателен съд ще се гледа делото срещу Стоян И., обвинен в изнудване.  \r\n*** \r\nОт 14.00 часа пред Министерски съвет ще се състои протест за криминализиране на кучешките развъдници, организиран от Български вегански съюз.  \r\n*** \r\nОт 14.00 часа в XVIII състав на Специализирания наказателен съд ще се гледа делото срещу Любомир С., Веселин К. и Мартин Д., обвинени в организиране и ръководене на организирана престъпна група.  \r\n*** \r\nВ 15.00 часа на метростанция „Сердика\" от страната на Министерството на здравеопазването, млади социалисти ще представят изложба „София на две скорости“. На откриването на изложбата ще присъстват лидерът на БСП - София и председател на групата на социалистите в СОС Калоян Паргов, заместник председателят на СОС от БСП Милка Христова, както и останалите общински съветници от БСП. \r\n*** \r\nОт 19.00 часа в Димана киното ще се състои предпремиерна прожекция на документалния филм „Мокър от дъжд не се бои“.  \r\n*** \r\nВ 9.00 часа на площад „Никола Вапцаров” възпитаниците на петте учебни заведения в града ще произнесат в един глас Вазовото стихотворение „Аз съм българче”. \r\n*** \r\nВ 9.00 часа кметът на община Благоевград Атанас Камбитов ще открие учебната година в XI ОУ „Христо Ботев“, а от 10.30 часа в Благоевградска професионална гимназия.  \r\n*** \r\nОт 10.30 часа в двора на Благоевградска професионална гимназия „Ичко Бойчев“ ще бъде официално открита новата сграда към учебното заведение.  \r\n*** \r\nВ 09.00 часа в Морско училище зам.-кметът Руска Бояджиева ще е гост на откриването на учебната година.  \r\n*** \r\nВ 09.00 часа в ППМГ „Акад. Никола Обрешков“ зам.-кметът Чанка Коралска ще е гост на откриването на учебната година.  \r\n*** \r\nВ 09.30 часа в СУ „Св. св. Кирил и Методий“ зам.-кметът Красимир Стойчев ще е гост на откриването на учебната година.  \r\n*** \r\nВ 10.00 часа в ОУ „Христо Ботев“ – квартал „Долно Езерово“ кметът Димитър Николов, заедно със заместника си Йорданка Ананиева, ще открие учебната година.  \r\n*** \r\nВ 10.00 часа в СУ „Иван Вазов“ зам.-кметът д-р Лорис Мануелян ще е гост на откриването на учебната година, където за първи път се разкриват нови паралелки с медицинска насоченост.   \r\n*** \r\nОт 11.00 часа в гр. Поморие, ул. \"Солна\" ще се проведе церемония по откриване новото крило на ДГ \"Детелина\".  \r\n*** \r\nОт 18.30 часа в галерията на  „Дружество на художниците-Бургас“, залата на „Александровска“ №22, творците от Сдружение „Бургаска Фотографска общност“ Ви канят на откриването на своята изложба „Усещане за черно и бяло“. Тя ще е отворена за разглеждане до 28 септември тази година.  \r\n*** \r\nОт 08.30 часа в ОУ „Кирил и Методий“ във Варна ще започне тържествено откриване на учебната година.  \r\n*** \r\nОт 09.00 часа в СУЕО „А. Пушкин“ кметът на града Иван Портних ще присъства на откриването на учебната година. Малко по-късно той ще посети и празника на МГ “Д-р Петър Берон“. \r\n*** \r\nОт 10.00 часа ще бъде открита новата академична година в Медицинския университет. \r\n*** \r\nОт 18.00 часа във Винарна „Естрея“, Хотел Естрея Резидънс, ще започнат Празници на гроздолечението и виното в курорта Св. Св. Константин и Елена.  \r\n***  \r\nОт 10.00 часа в СУ „Емилиян Станев“ ще се проведе откриване на новата учебна година.   \r\n*** \r\nОт 10.00 часа заместник-кметът на Община Видин инж. Цветан Асенов ще присъства на тържественото откриване на новата учебна година в ППМГ \"Екзарх Антим I\", а секретарят на Община Видин Иванела Андреева  ще бъде гост в  СУ \"Цар Симеон Велики\".    \r\n*** \r\nВ 08.00 часа кметът на Враца Калин Каменов ще открие учебната година в НУ „Св. Софроний Врачански\". В 09.00 часа - в ИОУ „Васил Левски“, в 10.00 часа - в ППМГ „Акад. Иван Ценов“ и в 10.30 часа - в Детска градина „Европейчета“. \r\nЗаместник-кметът Мария Попова ще присъства в 09.00 часа на откриването на учебната 2018/2019 година в  НУ „Иванчо Младенов“ и в 10.00 часа в СУ „Козма Тричков“.  \r\nЗаместник-кметът Петя Долапчиева ще бъде официален гост на откриването на учебната година в Детска градина „Вълшебница“ в 09.00 часа, в НУ „Иван Вазов“ в 09.30 часа и в Детска градина „Славейче“ - в 10.00 часа. \r\nПредседателят на Общински съвет-Враца Румен Антов ще присъства на откриването на новата учебна година в СУ „Христо Ботев“ в 09.30 часа.  \r\n*** \r\nОт 09.00 часа в залата на 2 ет. в общината ще се проведе заключителна пресконференция по повод реализацията на проект „Основно обновяване на сграден фонд и прилижащи дворове в образователната инфраструктура в община Димитровград – ОУ „Алеко Константинов“, ПМГ „Иван Вазов“, Езикова гимназия  „Д-р Иван Богоров“, СОУ „Васил Левски“, СОУ „Любен Каравелов“, ОУ „Пенчо Славейков“. От 10.00 часа на обект в двора на СУ „Любен Каравелов” (СОУ „Любен Каравелов“) ще се състои церемония „Рязане на лента“.  \r\n*** \r\nОт 9.00 часа кметът на Добрич Йордан Йорданов ще гостува на церемонията в ОУ „Христо Ботев“.  \r\n*** \r\nОт 14.00 часа в конферентна зала 1 на парк-хотел „Изида“ ще се състои пресконференция и официално теглене на жребия за основната схема в започващия Международен турнир по тенис за жени с награден фонд 25 000 щ. д. \r\n*** \r\nОт 09.30 часа в СУ „Христо Ботев“ евродепутатът Момчил Неков ще участва в тържествената церемония по откриване на новата учебна 2018/2019 година.  \r\n*** \r\nОт 10.00 часа в Основно училище „Св. Паисий Хилендарски\" ще бъде открита тържествено учебната година.   \r\n*** \r\nОт 12.00 часа заместник-министърът на правосъдието проф. Николай Проданов ще открие учебната 2018/2019 година в средно училище „Димитър Митев“, което се намира на територията на затвора в Ловеч.  \r\n*** \r\nОт 10.30 часа в Детска градина 3 ще се състои детска пиеса „Състезание чудно с петле ранобудно“ от Альоша Бехар.  \r\n*** \r\nОт 18.00 часа в куклената зала на Драматичния театър ще се състои премиерата на „Хитър Петър“.  \r\n*** \r\nОт 08.30 часа в храма „Св. Иван Рилски“ ще бъде отслужен молебен и водосвет по повод първия  учебен ден.  \r\n*** \r\nОт 12.00 часа в централния офис на ГЕРБ в Перник, народните представители Красимир Велчев и д-р Александър Александров ще имат приемен ден.  \r\n*** \r\nОт 15.00 часа в Регионалния исторически музей ще бъде открита изложба с детски творби.  \r\n***   \r\nОт 09.00 часа в Начално училище „П. Р. Славейков\" кметът на район „Източен“ Николай Чунчуков ще присъства на откриването на новата учебна година. От 09.30 часа кметът ще присъства в Частната езикова гимназия \" Стоян Сариев\" с Частно основно училище\"Бъдеще\", а  след това - в Средно училище „Найден Геров\". \r\n*** . \r\nВ 10.00 часа в храм „Свето Преображение Господне” ще бъде даден курбан за здраве и благоденствие на жителите на район „Тракия”. \r\n*** \r\nОт 10.30 часа тържествено ще бъде открита учебната 2018/2019 г. на Аграрния университет.   \r\n*** \r\nОт 16.00 часа в централния офис на ГЕРБ-Пловдив (бул. „Марица“ 91) депутатът Менда Стоянова ще проведе приемна за граждани. От 16.30 часа в партийния офис на партията на ул. „Прага“ 2 народният представител Димитър Лазаров ще се срещне с граждани. От 16.00 часа в офиса на ГЕРБ на ул. „Стефан Стамболов\" № 21 депутатът инж. Атанас Ташков ще проведе приемна за граждани. От 16.00 часа в офиса на  ГЕРБ на ул. \"Коста Паница\" № 5 народният представител Спас Гърневски ще се срещне с граждани. \r\n*** \r\nОт 17.00 часа до 18.00 часа в офиса на  ГЕРБ в район „Южен”, ул.”Академик Петър Динеков”№ 1А общинският съветник Даниела Дженева ще проведе приемна за граждани. Атанас Узунов от 17.30  до 19.00 часа в офиса на  ГЕРБ в район „Южен” на ул.”Академик Петър Динеков” №1А. Александър Радев от 17.30  до 19.00 часа в офиса на  ГЕРБ в район „Централен” на ул.”Прага” № 2. Спартак Николов от 17.00 до 18.30 часа в офиса на  ГЕРБ в район „Източен” на ул.”Коста Паница”№5. Вихър Захов  от 17.00 до 18.30 часа в офиса на  ГЕРБ в район „Източен” на ул.”Коста Паница”№ 5. Вера Тоскова от 16.00 до 18.00 часа в офиса на  ГЕРБ в район „Тракия” в жк.”Тракия”бл.91. Ели Гатева от 16.00 до 18.00 часа в офиса на  ГЕРБ в район „Тракия” в жк. „Тракия“ бл.91. \r\n*** \r\nОмбудсманът Мая Манолова и експерти от институцията ще приемат граждани на място в общинските администрации на всички общини на Област Силистра – Алфатар (10.00 часа), Главиница (10.00 часа), Дулово (10.00 часа), Кайнарджа (10.00 часа), Силистра (10.00 часа), Ситово (10.00 часа) и Тутракан (14.00 часа).  В 09.00 часа Мая Манолова ще участва в тържествената церемония по откриване на новата учебна 2018/2019 година в най-старото училище в гр. Силистра - ОУ „Отец Паисий. \r\n*** \r\nОт 09.00 часа ще бъде откриването на новата учебна година в СУ „Св. св. Кирил и Методий“ – Смолян.  \r\n*** \r\nОт 13.00 часа в сградата на Областна администрация, ет. 2,  зала 201, ще се проведе пресконференция по повод откриването на новата учебна 2018/2019 година, на която ще бъде представена информация за състоянието на училищата и детските градини на територията на Област Смолян.  \r\n*** \r\nОт 9.00 часа кметът на Стара Загора официално ще открие изцяло обновената сграда на Професионалната гимназия по ветеринарна медицина \"Иван П. Павлов\".  \r\n*** \r\nОт 9.30 часа в НУ „И. Р. Блъсков“ в Шумен кметът Любомир Христов ще открие новата учебна година.  \r\n*** \r\nОт 10.30 часа на пешеходната зона по бул. „Славянски“ ще се проведе панаир на занаятите „Майстори“.  \r\n*** \r\nОт 14.00 часа в зала 203 на общината ще се проведе Консултативен съвет. \r\n*** \r\nОт 17.30 часа пред сградата на ДКТ „Васил Друмев“ ще бъде представен спектакълът „Цветни вълшебства“ от Румен Николов.", "date": "2018.09.17", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2018/09/17/2567823/prezidentat-rumen-radev-shte-uchastva-v-sreshtata-na-varha-na-initsiativata-tri-moreta-v-bukuresht.html", "text": "На 17 и 18 септември президентът Румен Радев ще участва в срещата на върха на инициативата „Три морета“, която ще се проведе в столицата на Румъния, Букурещ. Това съобщиха от  прессекретариата на държавния глава . В инициативата, която има за цел да насърчи транспортната, енергийна и дигитална свързаност на държавите от Източна Европа, участват президентите на България, Хърватия, Унгария, Литва, Полша, Румъния, Словакия и Словения. В работата на форума ще вземат участие и председателят на Европейската комисия Жан-Клод Юнкер, министърът на енергетиката на САЩ Рик Пери, министърът на външните работи на Германия Хайко Маас и висши представители на Европейска банка за възстановяване и развитие и Световната банка. В рамките на срещата на върха в Букурещ ще се състои бизнес форум, на който ще бъдат разгледани възможностите за реализация на съвместни проекти в областта на регионалната свързаност.", "date": "2018.09.17", "title": "Президентът Румен Радев ще участва в срещата на върха на инициативата „Три морета“ в Букурещ"}
{"url": "http://www.focus-news.net/news/2018/09/17/2567816/ria-novosti-liderite-na-severna-i-yuzhna-koreya-shte-se-sreshtnat-na-18-i-19-septemvri.html", "text": "Лидерите на Северна и Южна Корея, Ким Чен-ун и Мун Дже-ин, ще проведат двустранни преговори на 18 и 19 септември, като основен въпрос в дневния ред ще бъде денуклеаризацията на полуострова, заяви по време на пресконференция в понеделник, представителят на южнокорейската президентска администрация Им Чжон-сок, предава  РИА Новости . \r\n„До неотдавна проблемът за денуклеаризацията стоеше на дневния ред в преговорите между Северна Корея и САЩ. Сега въпросът за денуклеаризацията става ключов. Такива теми не могат да бъдат обсъждани на работно ниво. И дори да се обсъждат, то (на работно ниво) е невъзможно да се постигнат никакви споразумения“, подчерта той. \r\nМеждукорейската среща на върха ще се проведе в периода 18-20 септември в столицата на Северна Корея, Пхенян. По-рано стана известно, че президентът на Южна Корея Мун Дже-ин ще отлети за Пхенян с директен полет.  Йонислав Дочев", "date": "2018.09.17", "title": "РИА Новости: Лидерите на Северна и Южна Корея ще се срещнат на 18 и 19 септември"}
{"url": "http://www.focus-news.net/news/2018/09/17/2567828/otbelyazvame-denya-na-sofiya.html", "text": "На 17 септември, когато почитаме християнския празник на светите мъченици София и нейните дъщери Вяра, Надежда и Любов, по традиция отбелязваме и Деня на град София. За поредна година българската столица ще отбележи деня с редица събития и инициативи, а всички културни институти на Столична община отварят своите врати за гражданите и гостите на града. От 11.30 часа пред храм „Света София” ще се състои Тържествен водосвет и официална церемония по издигане знамето на град София. От 12.00 - 13.00 часа на открита сцена пред „Музей за история на София“ на пл. „Бански“ №1 ще се състои концерт на Джаз формация „София“. От 17.30 до 18.30 часа на открита сцена пред „Музей за история на София“ на пл. „Бански“ №1 ще се състои концерт на Гвардейския представителен духов оркестър. От 17.30 до 18.30 часа пред Народен театър „Иван Вазов” ще се проведе концерт на Софийския духов оркестър, а от 18.30 часа - тържествена церемония за връчване Наградите на Столична община за ярки постижения в областта на културата. От 20.30 часа до 21.15 часа ще се проведе уличен пърформанс със светлини и кукли „Нощта на белите коне” на „Жар Театър”. От 21.00 часа ще се състои празнична заря.  \r\nДенят на светите мъченици София, Вяра, Надежда и Любов е обявен за празник на града с решение на Столичния общински съвет от 25 март 1992 г.", "date": "2018.09.17", "title": "Отбелязваме Деня на София"}
{"url": "http://www.focus-news.net/news/2018/09/17/2567824/ministar-krasimir-valchev-shte-otkrie-uchebnata-godina-v-120-osnovno-uchilishte-g-s-rakovski-v-sofiya.html", "text": "Министърът на образованието и науката Красимир Вълчев ще открие учебната година в 120 Основно училище „Г. С. Раковски“ в кв. „Лозенец“ от 9.00 часа. Това съобщиха от  пресцентъра на МОН . Зам.-министър Таня Михайлова ще присъства на откриването на учебната година в СУ „Цар Симеон Велики“ във Видин от 10.00 часа, както и в ПТГ „Васил Левски“ от 11.00 часа. Зам.-министър Деница Сачева ще бъде в 22 СУ „Г.С.Раковски“ от 10.00 часа. Зам.-министър Карина Ангелиева ще присъства на откриването на учебната година в НПМГ „Акад. Любомир Чакалов“ от 10.00 часа. Зам.-министър Петър Николов ще бъде в НГДЕК „Константин-Кирил Философ“, в Аулата на СУ \"Св. Климент Охридски\" от 10.00 часа. Главният секретар Албена Михайлова ще бъде в Обединено училище „Христо Смирненски“ в село Вакарел, община Ихтиман, от начало 9.30 часа.", "date": "2018.09.17", "title": "Министър Красимир Вълчев ще открие учебната година в 120 Основно училище „Г. С. Раковски“ в София"}
{"url": "http://www.focus-news.net/news/2018/09/17/2567827/vitseprezidentat-shte-otkrie-uchebnata-godina-v-stolichnoto-18-su-uilyam-gladston.html", "text": "От 10.00 часа вицепрезидентът Илияна Йотова ще открие учебната година в 18 СУ „Уилям Гладстон“, гр. София. Това съобщиха от  прессекретариата на държавния глава.", "date": "2018.09.17", "title": "Вицепрезидентът Илияна Йотова ще открие учебната година в столичното 18 СУ „Уилям Гладстон“"}
{"url": "http://www.focus-news.net/news/2018/09/17/2567831/pravoslavnata-tsarkva-pochita-svetite-machenitsi-sofiya-vyara-nadezhda-i-lyubov.html", "text": "Православната църква почита светите мъченици София, Вяра, Надежда и Любов. Преданието разказва, че през втората половина на ІI в. в Рим живяла благочестивата християнка София заедно с трите й дъщери, носещи имената на християнските добродетели - Вяра, Надежда и Любов. Те изповядвали открито своята християнска вяра. Когато разбрал за това император Адриан (117-138) заповядал да ги докарат и се опитал да ги убеди да принесат жертва на богинята Артемида. Младите момичета останали непреклонни. Тогава императорът заповядал да ги изтезават жестоко, а майката била принудена да гледа нечовешките страдания на децата си. Тя проявила необикновена сила през цялото време. Трите момичета били умъртвени от изтезанията, а императорът разрешил на света София да вземе телата на дъщерите си и да ги погребе. Три дни след кончината на децата си умряла и майка им, която също била погребана при тях. Църквата почита и света София като мъченица, защото като майка тя е изживяла със сърцето си ужасните мъчения за Христа на своите възлюбени дъщери. Мощите на светите мъченици София, Вяра, Надежда и Любов почиват от 777 г. в Елзас, Франция.  На днешния ден се отдава почит и на добродетелите, които те олицетворяват в живота на християните - мъдростта, вярата, надеждата, любовта. \r\nИмен ден празнуват всички, които носят имената: Вяра, Любов, Надежда, София, Верадин, Верин, Драган, Драго, Драгой, Драгомир, Люба, Любен, Любомир, Любомира, Севда.", "date": "2018.09.17", "title": "Православната църква почита светите мъченици София, Вяра, Надежда и Любов"}
{"url": "http://www.focus-news.net/news/2018/09/17/2567829/ministar-boil-banov-shte-otkrie-novata-uchebna-godina-v-natsionalnoto-uchilishte-za-izyashtni-izkustva-iliya-petrov-v-sofiya.html", "text": "Министърът на културата Боил Банов ще открие новата учебна година в Националното училище за изящни изкуства „Илия Петров“ в София на 17 септември 2018 г. от 10.00 часа. Това съобщиха от пресцентъра на  Министерството на културата .  \r\nЗаместник-министърът на културата Амелия Гешева ще приветства учителите, родителите и учениците в Националното училище за музикално и танцово изкуство \"Добрин Петков\" в Пловдив от 10.00 часа.  \r\nОфициален гост на празничната церемония на Националната гимназия за древни езици и култури „Константин - Кирил Философ” – София ще бъде заместник-министър Румен Димитров. Тържественото откриване ще бъде в аулата на Софийския университет „Св. Климент Охридски“ от 10.00 часа.", "date": "2018.09.17", "title": "Министър Боил Банов ще открие новата учебна година в Националното училище за изящни изкуства „Илия Петров“ в София"}
{"url": "http://www.focus-news.net/news/2018/09/17/2567826/prezidentat-rumen-radev-shte-otkrie-uchebnata-godina-na-natsionalnata-gimnaziya-za-drevni-ezitsi-i-kultura.html", "text": "Президентът Румен Радев ще присъства на официалното откриване на новата учебна година на Националната гимназия за древни езици и култура „Константин-Кирил Философ“. Това съобщиха от  прессекретариата на държавния глава.  Той ще приветства възпитаниците и преподавателите от училището. Тържеството ще започне в 10.00 часа, в Аулата на СУ „Св. Климент Охридски“.", "date": "2018.09.17", "title": "Президентът Румен Радев ще открие учебната година на Националната гимназия за древни езици и култура"}
{"url": "http://www.focus-news.net/news/2018/09/17/2567834/pazardzhik-obrazuvalo-se-e-zadrastvane-na-avtomagistrala-trakiya-v-posoka-sofiya-okolo-razklona-za-velingrad.html", "text": "Образувало се е задръстване на автомагистрала „Тракия“ в посока София около разклона за Велинград. Това съобщи слушател на  Радио „Фокус“.", "date": "2018.09.17", "title": "Пазарджик: Образувало се е задръстване на автомагистрала „Тракия“ в посока София около разклона за Велинград"}
{"url": "http://www.focus-news.net/news/2018/09/17/2567825/voa-v-shvetsiya-byaha-obyaveni-okonchatelnite-rezultati-ot-izborite.html", "text": "Избирателната комисия на Швеция официално потвърди, че управляващата Социалдемократическа партия е спечелила най-много гласове на изборите на 9 септември, въпреки рекордно ниския резултат и сериозното засилване на крайнодесните „Шведски демократи“, предава  Voice of America . \r\nИзборните власти представиха окончателните резултати в неделя, които показват, че Социалдемократическата партия на министър-председателя Стефан Лофвен печели 28.3 процента, дясноцентристката партия „Умерени“ печели 19.8 процента, а „Шведските демократи“ получават 17.5 процента от гласовете. \r\nНито левият блок, воден от Социалдемократите, нито дясноцентристкият опозиционен блок, воден от „Умерените“, успяха да си осигурят правителствено мнозинство в 349-местния парламент. \r\nРезултатите означават, че Швеция е изправена пред седмици на политическа несигурност, заради очакваните преговори за формиране на правителство. \r\nИ двата блока отказаха да общуват с „Шведските демократи“, които са потенциален решаващ фактор в разговорите за формиране на кабинет. \r\nИзбирателната активност е била 87.2 процента.  Йонислав Дочев", "date": "2018.09.17", "title": "VOA: В Швеция бяха обявени окончателните резултати от изборите"}
{"url": "http://www.focus-news.net/news/2018/09/17/2567832/global-times-hegemoniyata-veche-nyama-da-e-ot-polza-na-sasht.html", "text": "Администрацията на президента на САЩ Доналд Тръмп се очаква да обяви нови мита върху вноса на китайски стоки на стойност 200 милиарда долара. Междувременно Вашингтон покани китайски официални лица за възобновяване на търговските преговори по-късно през този месец, пише китайското електронно издание  Global Times . \r\nДокато Вашингтон подава морков към Пекин, той също размахва и пръчка. Не е нищо ново за САЩ да се опитат да ескалират напрежението, за да експлоатират повече печалби на масата за преговори. Едностранните и хегемонистични решения на САЩ ще срещнат твърди контрамерки от Китай. \r\nСрещу фона на успешните американски офанзиви в търговската война, Китай няма да играе единствено дефанзивно. В днешно време икономическите и търговските отношения между Китай и САЩ са толкова близко свързани, че няма да бъдат толкова лесно пречупени чрез едностранна хегемония. Китай ще избере най-осъществимите средства за контрамерки. \r\nТърговската война се случва в 40-годишнината от реформирането и отварянето на Китай. Това не е само предизвикателство за най-важните двустранни отношения в международната политика за последните 40 години, но е и изпитание за Китай да оформи тези отношения. \r\nКитай никога не е приемал тази търговска война за временна, а за продължителна. Търговската война, започната от Вашингтон, която е насочена срещу продуктите „направени в Китай“ и китайския пазар, оказва сериозен удар и върху глобалното производство и веригите за доставки. Глобалните икономически перспективи са затъмнени от едностранните американски действия. \r\nКитай, като основна движеща сила за глобалната икономика, може да поправи и да движи глобалната икономика по правилния път. Вътрешно, Китай преминава през устойчиви и стабилни икономически структурни корекции. \r\nНа международния фронт, Китай ускорява своята мрежа за сътрудничество, като насърчава инициативата „Един пояс, един път“. Това ще консолидира не само способността на Китай да устои на търговската война, но ще предостави и повече избори за бъдещата глобална икономика. \r\nСлед няколко рунда на търговска война, Китай осъзна че правителството на САЩ възнамерява да намали търговската и икономическа интеграция между двете страни. САЩ искат да ограничат предизвикателствата от потенциалните опоненти със своята амбиция „Да направим Америка велика отново“. Междувременно, Вашингтон може да коригира своята политика към Китай, за да получи предимство в области като политика и сигурност. \r\nСАЩ все още искат да оформят китайско-американските отношения чрез своята сила и да консолидират своята хегемония. Въпреки това, днешният свят няма да бъде толкова лесно манипулиран от хегемонията. Китай няма да бъде пасивен субект на американските маневри, нито пък ще позволи на някоя Велика сила да постигне края ѝ с безапелационни средства. Вече не е времето, в което една страна може да постигне хегемонистични дивиденти чрез принуда. \r\nТърговската война в своята същност е конфликт и съперничество между едностранчивостта и многостранността. Вътрешните противоречия в международните отношения са станали по-остри. Войната ще окаже влияние не само върху траекторията на търговските отношения между Китай и САЩ, но също и върху съществуващите правила и реформи на глобалната търговска система. Китай ще засили координацията и сътрудничеството с всички държави. Китай ще търси начини за запазване на справедливостта и честността в глобалната икономика и ще подкрепя свободната търговия и многостранната търговска система.  Йонислав Дочев", "date": "2018.09.17", "title": "Global Times: Хегемонията вече няма да е от полза на САЩ"}
{"url": "http://www.focus-news.net/news/2018/09/17/2567833/sofiya-narodni-predstaviteli-i-obshtinski-savetnitsi-ot-bsp-shte-se-vklyuchat-v-tarzhestvata-za-otkrivane-na-uchebnata-godina.html", "text": "Народни представители и общински съветници от БСП ще се включат тържествата за откриване на новата учебна година в София. Това съобщиха от пресцентъра на  БСП- София . Проф. Георги Михайлов и Николай Николов ще бъдат в 19 СУ „Елин Пелин“, а проф. Румен Гечев в 55 СУ „Петко Каравелов“. Ирена Анастасова ще е в 125 СУ „Боян Пенев“, чийто директор бе преди да стане депутат. Румен Георгиев и Борис Цветков ще са в 133 СУ „Александър Пушкин“. Димитър Данчев ще бъде в 143 ОУ „Георги Бенковски“, а Петър Витанов в 18 СУ „Уилям Гладстон“. Николай  Цонков ще участва в откриването на учебната година във ВТУ „Тодор Каблешков“.", "date": "2018.09.17", "title": "София: Народни представители и общински съветници от БСП ще се включат в тържествата за откриване на учебната година"}
{"url": "http://www.focus-news.net/news/2018/09/17/2567837/ria-novosti-broyat-na-zaginalite-ot-tayfuna-manghut-vav-filipinite-dostigna-do-65-dushi.html", "text": "Броят на загиналите от тайфуна „Мангхут“ на Филипините достигна до 65 души, съобщава порталът „Rappler“, позовавайки се на националната полиция, предава  РИА Новости . \r\nПо-рано беше съобщено за 59 загинали и 16 безследно изчезнали. \r\n„Броят на загиналите в резултат на тайфуна „Мангхут“ в понеделник, 17 септември, достигна до 65 души, 54 от които са от Кордилерския административен район“, се казва в съобщението на полицията. \r\nПорталът съобщава също и за 43 безследно изчезнали, както и за 64 ранени.  Йонислав Дочев", "date": "2018.09.17", "title": "РИА Новости: Броят на загиналите от тайфуна „Мангхут“ във Филипините достигна до 65 души"}
{"url": "http://www.focus-news.net/news/2018/09/17/2567830/zam-ministarat-na-pravosadieto-prof-nikolay-prodanov-shte-otkrie-uchebnata-godina-v-zatvora-v-lovech.html", "text": "На 17 септември в 12.00 часа заместник-министърът на правосъдието проф. Николай Проданов ще открие учебната 2018/2019 година в средно училище „Димитър Митев“. Това съобщиха от пресцентъра на  Министерството на правосъдието . Училището се намира на територията на затвора в Ловеч и в него се обучават ученици от първи до 12 клас. През настоящата учебна година в учебната дейност в затворите ще се включат общо 1170 лишени от свобода, като 130 от тях ще бъдат първокласници. Учебният процес в местата за лишаване от свобода е съобразен с нормативната уредба на Министерство на правосъдието и Министерство на образованието и науката и се извършва от квалифицирани специалисти.", "date": "2018.09.17", "title": "Зам.-министърът на правосъдието проф. Николай Проданов ще открие учебната година в затвора в Ловеч"}
{"url": "http://www.focus-news.net/news/2018/09/17/2567836/bsp-sofiya-mladite-sotsialisti-pokazvat-sofiya-na-dve-skorosti-na-praznika-na-grada-17-septemvri.html", "text": "Младите социалисти от столицата ще покажат \"София на две скорости\" на празника на града, съобщиха от пресцентъра на  БСП- София . Фотоизложбата със снимки, която ще демонстрира двойния аршин при управлението на столицата, ще бъде открита официално на 17 септември, в 15.00 часа. Стативите със снимките на двете лица на София ще бъдат подредени на изхода на метростанция \"Сердика\" от страната на Министерството на здравеопазването. Гражданите и гостите на столицата може да разгледат фотосите между 14.00 и 20.00 часа в Деня на София. \r\nНа откриването на изложбата ще присъстват лидерът на БСП - София и председател на групата на социалистите в СОС Калоян Паргов, заместник председателят на СОС от БСП Милка Христова, както и останалите общински съветници от БСП. \r\n\"София е модерна европейска столица. София е град на античността. София е красива, София е приветлива, София те кара да се влюбиш в нея от пръв поглед, пишат младите социалисти от БСП - София в поканата за изложбата. - София обаче е и град на дупки, графити, разрушени стълбища, запустели сгради, недостъпни тротоари, тъмни улици. С фотоизложбата на открито \"София на две скорости\" искаме да покажем всички лица на столицата. Искаме да я покажем хубава и грозна, спретната и разхвърляна. Искаме обаче и нещо много по-важно - да започнем обществена дискусия за социалните неравенства в столицата. Искаме да обсъдим защо София е една за граждани и туристи в нейния център и друга за своите обитатели навсякъде извън красотата на площади като \"Александър Невски\" и \"Света Неделя\". Искаме да създадем едно творческо пространство, в което да обсъдим проблемите на всеки един от кварталите на София и да покажем, че чрез изкуство можем да зададем важните въпроси за развитието на нашия град. Добре дошли са всички, които обичат града ни и мислят за бъдещето му\".", "date": "2018.09.17", "title": "БСП- София: Младите социалисти показват \"София на две скорости\" на празника на града- 17 септември"}
{"url": "http://www.focus-news.net/news/2018/09/17/2567835/evrodeputatat-momchil-nekov-shte-otkrie-uchebnata-godina-vav-visokotehnologichnoto-uchilishte-su-hristo-botev-v-karnobat.html", "text": "Eвродепутатът Момчил Неков ще участва в тържествената церемония по откриване на новата учебна 2018/2019 година във високотехнологичното училище в Карнобат - СУ „Христо Ботев“. Това съобщиха от  пресофиса на евродепутата . Събитието ще се състои на 17 септември от 9.30 часа в СУ „Христо Ботев“ в Карнобат. След официалната церемония Неков ще се срещне с учители и ученици, и ще разговаря по актуални теми с тях. СУ „Христо Ботев“ в Карнобат е определено като училище на бъдещето, където високите технологии и приятната атмосфера карат децата да учат и да се забавляват. Над 800 ученици се обучават на интерактивни дъски, използвайки съвременни технологии, включително и мобилни телефони. За 17 септември, училището инициира кампания – „Дарение вместо букет за първия учебен ден!“. Педагогическата колегия на СУ „Христо Ботев“ инициира дарителска акция в помощ на ученици, които се нуждаят от скъпоструващо лечение. „Две деца имат нужда от нашата помощ, нека бъдем съпричастни, нека отново се обединим около добрата кауза“ – казват учителите и призовават всички родители и ученици вместо букет на първия учебен ден да направят дарение в специална кутия, която ще бъде поставена във фоайето на първия етаж в училищната сграда.", "date": "2018.09.17", "title": "Евродепутатът Момчил Неков ще открие учебната година във високотехнологичното училище СУ „Христо Ботев“ в Карнобат"}
{"url": "http://www.focus-news.net/news/2018/09/17/2567841/sofiya-negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-drevniya-sofiyski-hram-sv-sofiya-premadrost-bozhiya.html", "text": "Негово преосвещенство Белоградчишкият епископ Поликарп ще оглави Архиерейска света Литургия в древния софийски  храм \"Св. София - Премъдрост Божия\", в прослава на Св. София и нейните дъщери светите Вяра, Надежда и Любов, предаде репортер на  Агенция \"Фокус\" .  \r\nНа 17 септември всяка година Православната църква прославя св. София и нейните дъщери - мъчениците Вяра, Надежда и Любов \r\nПо този повод във всички епархии на Българската православна църква се отслужва празнична света Литургия. \r\nВтори храмов празник чества древната софийска църква \"Св. София-Премъдрост Божия\". Денят се отбелязва и като празник на столицата ни  \r\nПо този повод на   17 септември, понеделник,  с благословението на Негово светейшество Българския патриарх и Софийски митрополит Неофит, в храм \"Св. София - Премъдрост Божия\" , ще бъде отслужена Архиерейска света Литургия. Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит.  Той ще бъде в съслежение с Негово високоблогоговейнство ставр. ик. Ангел Ангелов - духовен надзорник на Софийска епархия и предстоятел на храма, предстоятели на столични църкви, храмовото духовенство и др.  Начало: 9.00 часа. Никола Петков", "date": "2018.09.17", "title": "София: Негово преосвещенство Белоградчишкият епископ Поликарп ще оглави Архиерейска света Литургия в древния софийски храм \"Св. София - Премъдрост Божия\""}
{"url": "http://www.focus-news.net/news/2018/09/17/2567839/burgas-kmetat-dimitar-nikolov-shte-otkrie-uchebnata-godina-v-ou-hristo-botev-v-kvartal-dolno-ezerovo.html", "text": "На 17 септември кметът на Община Бургас Димитър Николов ще открие в 10.00 часа заедно със заместника си Йорданка Ананиева учебната година в ОУ „Христо Ботев“ в квартал „Долно Езерово“. Това съобщиха от пресцентъра на  Общината . \r\nВ 09.00 часа зам.-кметът Чанка Коралска ще е гост на откриването на учебната година в ППМГ „Акад. Никола Обрешков“.  \r\nВ 10.00 часа зам.-кметът д-р Лорис Мануелян ще е гост на откриването на учебната година в СУ „Иван Вазов“, където за първи път се разкриват нови паралелки с медицинска насоченост.  \r\nВ 09.30 часа зам.-кметът Красимир Стойчев ще е гост на откриването на учебната година в СУ „Св. св. Кирил и Методий“.  \r\nВ 09.00 часа зам.-кметът Руска Бояджиева ще е гост на откриването на учебната година в тъй нареченото Морско училище.", "date": "2018.09.17", "title": "Бургас: Кметът Димитър Николов ще открие учебната година в ОУ „Христо Ботев“ в квартал „Долно Езерово“"}
{"url": "http://www.focus-news.net/news/2018/09/17/2567844/kmetat-na-veliko-tarnovo-daniel-panov-shte-otkrie-uchebnata-godina-v-tri-uchilishta.html", "text": "Кметът Даниел Панов ще открие учебната година в три училища, съобщиха от пресцентъра на  Общината , а именно както следва: \r\nВ 8.30 ч. - ОУ \"Св. Патриарх Евтимий\" \r\nВ 9.15 ч. - ПМГ \"Васил Друмев\" \r\nВ 10.00 ч. - СУ \"Емилиян Станев\"", "date": "2018.09.17", "title": "Кметът на Велико Търново Даниел Панов ще открие учебната година в три училища"}
{"url": "http://www.focus-news.net/news/2018/09/17/2567843/dobrich-obshtinata-zapochva-novata-uchebna-godina-s-obnoveni-uchebni-zavedeniya.html", "text": "Училищата и детските заведения в Добрич ще отворят врати за своите ученици и малки палавници с обновени сгради и учебни стаи. Това съобщиха от пресцентъра на  Община Добрич . 640 първокласници ще прекрачат училищния праг на 17 септември. Всички те ще получат подарък от кмета - 2 учебни тетрадки и моливи. По традиция началото на учебната година ще започне с издигане на националния флаг и химна на България. Кметът Йордан Йорданов ще гостува на церемонията в ОУ „Христо Ботев“ от 09.00 часа. \r\nПрез учебната 2018/2019 в общинските училища ще се обучават 7 768 ученици в 345 паралелки. В детските градини се възпитават, обучават и социализират над 2 150 деца. За първи път над 487 деца на 3 годишна възраст  в първа група, ще прекрачат прага на детските градини. За 1 103 деца от подготвителните групи в детските градини са осигурени  комплекти от познавателни книжки на обща стойност 34 654,80 лв. \r\nОбщина Добрич осигури средства за ремонти в детските градини за качествена среда за възпитание на малките граждани. Във всички детски градини е извършено основно почистване на всички помещения; изкърпване, измазване и шпакловка на нарушени участъци по стени и тавани; освежаване (боядисване) с латекс на коридори, занимални, спални, гардеробни, кухненски блокове и складови помещения, медицински кабинет, административни помещения, санитарни помещения. Боядисани са мебели, дървени врати и дограма, уреди за игра в двора, огради в ДГ 7 и ДГ 32/ и перила на тераси. В ДГ 23 на ул. „Богдан” и в ДГ 24 са извършени ремонти и на отоплителните инсталации: промиване на котел, подмяна на радиатори и отстраняване на теч - смяна на разширителен съд на котела. В ДГ 17 се извършват ремонтни дейности по северната фасада, както и по бордовете на челата на терасите. В ДГ 20 е ремонтирана (частично изкърпена, измазана шпаклована и боядисана) цялата фасада на сградата. В ДГ 24 приключва ремонтът на котела и хидроизолацията на покрива на средния корпус. В 32 ДГ в кв. „Балик” - старата дървена дограма е подменена с ПВЦ и са извършени частични ремонти на покрив и фасада. В ДГ 32 в кв. “Строител” е включена в проект „Реконструкция и обновяване на образователна инфраструктура в Добрич“ по Оперативна програма „Региони в растеж“.  \r\nУчилищата в Добрич са освежени и ще осигурят добри условия за обучение и развитие. ОУ „Христо Ботев“, ПМГ „Иван Вазов“ и ЕГ „Гео Милев“ са включени в проект „Реконструкция и обновяване на образователна инфраструктура в Добрич“ по Оперативна програма „Региони в растеж“. В ПГВМ „Проф. д-р Г. Павлов“ – приключва модернизирането и ремонтирането на базата, които се извършват по проект „Реконструкция и модернизация на Професионална гимназия по ветеринарна медицина „Проф. д-р Георги Павлов” град Добрич”. Във всички училища е извършено основно почистване на всички помещения и освежаване (боядисване) с латекс на фоайета, коридори и частично на класни стаи и физкултурни салони.  \r\nЧастични ремонти на покриви са извършени в ОУ „Н. Й. Вапцаров”, СУ „Д. Талев”, СУ „Кл. Охридски” (покрив на физ. салон), СУ „Л. Каравелов” (покрив на административна сграда) и ПГАС (покрив на физ. салон). Частичен ремонт на фасади е извършен в ОУ „Хан Аспарух”, ОУ „Хр. Смирненски” (малък корпус – продължава) и СУ “П. Р. Славейков”. Изградени и оборудвани са и нови класни стаи в ОУ „Хан Аспарух” и СУ „Д. Талев” – кабинет по обществени науки. В процес на изграждане са 2 спортни игрища – за волейбол и футбол, в СУ „Св. св. Кирил и Методий”; Изграден е кът за четене и е обогатена южната градина в СУ „Д. Талев”. Ремонтирана е северната част на оградата на СУ „П. Р. Славейков”. В процес на ремонт е учебният полигон на ПГАС.  \r\nОбщина Добрич благодари на ръководствата на учебните заведения и на родителите за положените усилия и труд в името на децата на Добрич.", "date": "2018.09.17", "title": "Добрич: Общината започва Новата учебна година с обновени учебни заведения"}
{"url": "http://www.focus-news.net/news/2018/09/17/2567838/nad-60-000-parvoklasnitsi-shte-prekrachat-uchilishtniya-prag.html", "text": "Над 60 000 първокласници ще прекрачат училищния праг за първи път. Те са с няколко хиляди по-малко в сравнение с миналата година. Новата учебна година се открива днес в 2367 училища в страната. В тях ще се обучават общо 680 000 ученици. 89 000 са учителите във всички училища, детски градини и центрове за подкрепа за личностно развитие. От тях ресурсните преподаватели са 1397, а психолозите - 763. \r\nПо данни на МОН училището с най-много ученици в страната е 18-о Средно училище \"Уилям Гладстон\" в София - с около 2400 ученици. Най-малко са учениците в училищата в Родопите, където на места образователните институции са с под десет деца. От министерството увериха, че учебната година ще започне нормално във всички учебни заведения, въпреки че в някои от тях ремонтите ще продължат и след началото й.", "date": "2018.09.17", "title": "Над 60 000 първокласници ще прекрачат училищния праг"}
{"url": "http://www.focus-news.net/news/2018/09/17/2567840/vrachanskiyat-mitropolit-grigoriy-neka-hristovata-svetlina-da-zhivee-v-sartsata-na-vsichki-uchenitsi-i-da-gi-napravi-plodorodna-zemya-v-koyato-semenata-na-znaniyata-da-dadat-prekrasni-plodove.html", "text": "Нека Христовата светлина да живее в сърцата на всички ученици и да ги направи плодородна земя, в която семената на преподаваните от учителите знания да дадат прекрасни плодове. Това се посочва в Архипастирски благослов на  Врачанския митрополит Григорий  по повод началото на Новата учебна година. \r\n\"Скъпи учители, ученици и родители, възлюбени чеда на Църквата Христова, които живеете и се трудите в пределите на богохранимата Врачанска епархия, \r\nВ първия ден от Новата учебна година се обръщам към всички вас с архипастирско благословение и най-искрени пожелания за крепко здраве, сили и мъдрост, които са предпоставка за нейното успешно и ползотворно протичане\", заявява Врачанският митрополит.  \r\n\"Св. Православна църква, вярна на своята вековна традиция, винаги е ценила високо и е поощрявала образователното дело, благославяйки с любов всяка инициатива, насочена към повишаване на равнището на просветата сред поверения ѝ от Бога народ. Такава тя остава и до днес, радвайки се на всеки успех на родното образование и просвета и благославяйки с особено молитвено усърдие както всички обучаващи, така и всички обучавани. \r\nНека Христовата светлина да живее в сърцата на всички ученици и да ги направи плодородна земя, в която семената на преподаваните от учителите знания да дадат прекрасни плодове! \r\nНека с много вяра, надежда и любов да отправим поглед към Бога и да Го помолим със Светлината на Истината и Мъдростта да освети пътя на нашия живот! \r\nНа добър час и нека Божията благодат и молитвите на Пресветата наша Владичица Богородица, на св. Софроний Врачански и всички Божии светци бъдат с вас и с вашите семейства и през тази учебна година! \r\nЧестито и благословено ново начало!\", заявява още в словото си митрополит Григорий.", "date": "2018.09.17", "title": "Врачанският митрополит Григорий: Нека Христовата светлина да живее в сърцата на всички ученици и да ги направи плодородна земя, в която семената на знанията да дадат прекрасни плодове"}
{"url": "http://www.focus-news.net/news/2018/09/17/2567842/pernik-kmetat-vyara-tserovska-pozdravyava-vsichki-uchilishta-v-obshtinata-s-pozhelanie-za-zdrave-i-mnogo-uspehi-na-uchitelite-uchenitsite-i-tehnite-roditeli.html", "text": "Кметът Вяра Церовска с поздравителен адрес за всички училища в общината с пожелание за здраве и много успехи на учителите, учениците и техните родители, предоставен от пресцентъра на  Община Перник .  \r\n\"Първият учебен ден винаги вълнува сърцата ни. Училището отново отваря врати, за да посрещне децата на Перник и да ги поведе към необятния свят на познанието.  \r\nСкъпи ученици, вярвам, че в училище ще намерите атмосфера и стимул за творческа изява. До вас са хората, които ще дадат крила на  мечтите ви. Пожелавам ви вълнуваща и незабравима учебна година, търпение и воля, за да израствате. Нека времето,  прекарано в училище, бъде изпълнено с много усмивки, нестихващо любопитство и нови приятелства. Учете, мислете, експериментирайте, вярвайте! \r\nУважаеми учители, обръщам се към вас с особено вълнение, защото да си учител е не само професия, а истинско призвание! Огромна благодарност за всеотдайния труд и обич, с които съхранявате образованието и науката, за търпението и желанието, с които вдъхновявате нашите деца. Пожелавам Ви здраве и мъдрост! \r\nУважаеми родители, нека заедно бъдем опора и подкрепа на децата ни. Само с общи усилия ще извървим пътя в мисията да изградим достойни личности. Честита и успешна учебна година! \r\nНа добър час!\"", "date": "2018.09.17", "title": "Перник: Кметът Вяра Церовска поздравява всички училища в общината с пожелание за здраве и много успехи на учителите, учениците и техните родители"}
{"url": "http://www.focus-news.net/news/2018/09/17/2567846/koalitsionniyat-savet-shte-obsazhda-promenite-v-kabineta.html", "text": "Коалиционният съвет между ГЕРБ и Обединените патриоти ще обсъжда промените в кабинета. Очаква се коалиционните партньори да се съберат в Министерски съвет, за обсъдят кандидатурата за министър на транспорта, след като предложеният за поста Александър Манолев поиска да се оттегли заради медийни публикации. \r\nГласуването на оставките на министрите на вътрешните работи, на транспорта и на регионалното развитие, както и на новите номинации за министри бе отложено миналата седмица заради липсата на указ от президента Румен Радев, с който освобождава предложения за нов министър на вътрешните работи Младен Маринов от сегашния му пост на главен секретар на МВР.  \r\nОставките на Николай Нанков, Ивайло Московски и Валентин Радев дойдоха след тежката катастрофа край Своге, при която загинаха 17 души.", "date": "2018.09.17", "title": "Коалиционният съвет ще обсъжда промените в кабинета"}
{"url": "http://www.focus-news.net/news/2018/09/17/2567847/nova-makedoniya-makedoniya-dzheyms-matis-pristiga-na-poseshtenie-v-makedoniya.html", "text": "Министърът на отбраната на САЩ Джеймс Матис пристига на официално посещение в Македония, припомня електронно издание на вестник  „Нова Македония“ . В Скопие Матис ще се срещне с министър-председателя Зоран Заев и с македонския си колега Радмила Шекеринска, след което е предвидено съвместно изявление пред медиите. \r\nАмериканската делегация, водена от Матис, ще бъде посрещната на международното летище „Скопие“, а по-късно – и на площада пред сградата на Република Македония. \r\nВ навечерието на пристигането си в Македония Матис поясни, че ще посети страната с цел да демонстрира ясна подкрепа за предстоящия на 30 септември референдум за името, но и загриженост относно възможната намеса на Москва в процеса. \r\n„Ако има гласуване, Москва се меси. Притеснен съм от това. Подобна намеса Русия прави от Естония до САЩ, от Украйна и сега до Македония, винаги, когато възниква конкретна ситуация“, подчерта американският военен министър пред репортери в Пентагона. \r\nМедията отбелязва, че посещението на Матис е първото по рода си на министър на отбраната на САЩ в Македония за последните 14 г.  \r\n„В понеделник на посещение пристига първият човек на Пентагона, първият човек на най-силната армия в света – Джеймс Матис, което се случва за първи път за последните 14 г. Забравихме какво е посещение на министър на отбраната на САЩ, макар страната да е наш стратегически, политически и военен партньор. Това показва колко е голям интересът към нас и подкрепата, за която работихме през последната година“, подчерта на свой ред военният министър на Скопие Радмила Шекеринска. Тереза Герова", "date": "2018.09.17", "title": "„Нова Македония“ (Македония): Джеймс Матис пристига на посещение в Македония"}
{"url": "http://www.focus-news.net/news/2018/09/17/2567849/plovdiv-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ организират приемни за граждани на 17 септември, съобщиха от  пресцентъра на партията . Народният представител и председател на Комисията по бюджет и финанси в 44-тото Народно събрание Менда Стоянова ще се срещне с граждани от 16.00 в централния офис на  ГЕРБ – Пловдив, на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. Инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.09.17", "title": "Пловдив: Народните представители от ГЕРБ организират приемни за граждани"}
{"url": "http://www.focus-news.net/news/2018/09/17/2567850/aleksandar-simov-korneliya-ninova-e-gospodar-na-koshmarite-na-gerb-lyagat-i-stavat-s-obraza-y.html", "text": "Корнелия Нинова е „господар” на кошмарите на ГЕРБ – лягат и стават с образа й. Това каза Александър Симов, БСП, в разговор с Илиана Беновска в предаването  “Беновска пита”  по  „Радио К2”  и  „Канал 3” . \r\nПротестът пред парламента от 16 септември с искане за оставка на правителството. \r\n„БСП как ще победи ГЕРБ, като днешният протест, обявен гръмовно от медии – „Гражданско общество“ и т.н., показа, че не се стига така до властта и не се сваля просто ей така една власт?“, попита водещата Илиана Беновска. Александър Симов заяви, че въпросният протест няма нищо общо с БСП и подчерта: „Ако БСП го беше организирала, тогава дежурните по любов медии към властта щяха да вдигнат още по-голям вой!“. „Може ли само да кажа защо мисля, че БСП не го е организирала? Защото, ако БСП го беше организирала, може би щеше да има лексика на по-високо равнище, по-аргументирано, произнесено от лица, които имат авторитет, а не случайни субекти, които се номинират за гражданско общество!“, обясни водещата. Събеседникът й се съгласи, но подчерта, че иска да защити правото на българските граждани да протестират и не може да приеме факта, че от една седмица насам много медии, които могат да бъдат определени като „дежурните по любов към Бойко Борисов и ГЕРБ“, са започнали да говорят, че в България ще има опит за преврат. Стигнало се е дори дотам, че „24 часа“ излиза с информация, която гласи – „МВР засече опит за преврат“. „Значи МВР не успя да засече Ветко и Маринела Арабаджиеви, които си хванаха самолета и излязоха преди проверката, но засича опит за преврат и то как – четейки във фейсбук съвсем отворени постове! Ето класическа фалшива новина, превърната в пропаганден похват! Чух и какво каза тук Теменужка Петкова преди малко – „как можело да се протестира в общество, в което нямало основание за протест? Ако един министър твърди, наблюдавайки реално Българи, че няма основания за протест, този министър живее в някаква алтернативна реалност! Само да изброим нещата, които станаха през август е ясно, че има не повод за протест, а за огромно обществено недоволство!“, категоричен беше народният представител от „БСП за България“. Той припомни, че преди време от ГЕРБ са се опитали да се изгаврят с колегата му Таско Ерменков, който е оповестил във фейсбук една пълзяща информация, че има проблем с водата в София.  \r\n„Понеже се опитахте леко да ударите МВР през пръстчетата, че са пропуснали Ветко и Маринела Арабаджиеви, да Ви припомня, че не е имало нито прокурорско разпореждане, нито някакъв друг вид заповед да напускат държавата. С което правя паралел и с брата на вашия народен представител Георги Стоилов – Илия Стоилов, който е напуснал безпрепятствено България, защото не е имал забрана да го прави преди да бъде произнесена съответната присъда!“, изясни водещата Илиана Беновска и добави, че що се отнася до протеста пред Народното събрание смята, че когато такъв протест е организиран от субекти, които имат финансови или друг вид зависимости от техните поръчители, те трябва да ги разкрият. Александър Симов отговори, че всеки протест в България може да бъде изкаран продукт на някакво поръчение. Той заяви: „Аз се отнасям с лека ирония към факта, че някакви мощни задгранични центрове се опитват да клатят властта, понеже тази „опорка“ често я чуваме от страна на ГЕРБ! Понеже под „мощен задграничен център“ на нас ни се казва, че е Цветан Василев, човек оплетен с толкова проблеми с правосъдието навсякъде, че ние трябва да вярваме, че той е супермен, ако има енергията да клати властта тук!“.   \r\n„Вярвате ли, че това е спонтанен протест?“, попита водещата Илиана Беновска. Александър Симов отговори, че всеки протест е организиран. „Платен?“, продължи водещата. Събеседникът й попита на свой ред какво значи платен. Водещата обясни: „Ние вече свикнахме – на ти 30 лева, на ти 50 лева. На протеста на Колев – Босия имаме снимки, ние ги излъчихме даже, на които седи един с една пачка двайсетолевки, да, не може да се каже, че сме го хванали в раздаването, той може да каже, че просто си ги държи. Но се появяват пари!“. \r\nАлександър Симов заяви, че не приема за сериозно да коментираме протест от 300 души, при всичкото му уважение към тези хора. „Но ние превръщаме 200 души в новина, защото ГЕРБ живеят с паническото усещане, че някой се опитва да ги свали, без да се усетят, че те самите се свалят от власт с всички безумия, които сътворяват. Всъщност, ако в България някой прави преврат, това е партия ГЕРБ, тъй като по-чудовищни нарушения на демокрацията от тези, които направиха през последните няколко месеца, аз не съм виждал!“, категоричен бе той.  \r\nПодаръкът към водещата. \r\nАлександър Симов подари на водещата биографията на Димитър Благоев „Ален мак самотен” от Мерсия Макдермот. „Хубаво е, че се сетихте за Благоев, защото на Бузлуджа го изпуснаха, нямаше го даже на чаша! Имаше лика на Корнелия, но на Благоев нямаше!”, отбеляза водещата Илиана Беновска. Събеседникът й отговори, че тези чаши са били частна инициатива, а не ги е изработило „Позитано”. Водещата попита защо са ги допуснали тогава. Народният представител отговори: „Ако бяхме ги спрели, Вие щяхте да правите сега една тирада как БСП спира пазарната икономика! Предприемаческият дух, г-жо Беновска!”. \r\nПромените в АПК. \r\nСимов заяви, че промените в АПК отнемат достъпа на хората до правосъдие. Водещата не се съгласи и даде пример с това, че не може да се пътува например от Русе до Сливен, за да се гледа едно дело. Сега вече ще има районни съдилища, които ще гледат делата. „Но таксата става двойна, тройна или петорна. Аз изслушах тирадите на шефа на правната комисия Данаил Кирилов, но ние много добре знаем законодателството на ГЕРБ какво представлява – едни красиви и скучни приказки, тъй като Данаил Кирилов е „господар” на скуката в този парламент!“, заяви народният представител. Водещата помоли своя събеседник да не обижда народния представител от ГЕРБ. Александър Симов заяви, че не го обижда, но продължава да твърди, че Данаил Кирилов е „господар” на скуката и се обърна към водещата с думите: „Ако искате да ми кажете, че можете да изслушате тирада на Данаил Кирилов, тогава ще Ви призная с ръка на сърцето, кажете – Данаил Кирилов е най-мощният оратор в българския парламент! Не го обиждам!“.  \r\nКакво опозиция е БСП и може ли да дойде на власт? \r\n„А Корнелия Нинова на какво е „господар”?“, попита водещата. Събеседникът й отговори, че напоследък явно е „господар” на кошмарите на ГЕРБ, защото ГЕРБ стават и лягат с образа на Корнелия Нинова. „А не е ли „господар” на гафовете? Защо нямахте пленум тази събота?“, попита водещата Илиана Беновска. Събеседникът й отговори, че е имало семинар, на който са били обсъдени по-важните теми. Водещата попита дали на този семинар са давани забрани на народни представители да идват по различни медии. Народният представител заяви, че не е чувал за такива забрани и изрази мнение, че е право на всеки депутат сам да си прецени. Той заяви: „Аз идвам при Вас, защото първо обичам да посрещна своите аргументи, да имам отсрещна опозиция срещу мен. И второ, не смятам, че има от какво да се притеснявам от присъствието си и в политиката, и в парламента до този момент, тъй като няма да приема опозицията да бъде разкъсвана постоянно, докато България се разкъсва от проблеми, причинени от управлението!“. \r\n„За да има ефективно управление, то не бива да бъде разкъсвано непрекъснато от аргументите, които идват спонтанно на опозицията. Колко вотове на недоверие, упреци към управляващите бихте отделили като наистина верни, и колко бихте отделили, Вие сте честен човек, като не удар в целта, като пляка?“, попита водещата Илиана Беновска. Александър Симов заяви, че последните са били удар в целта. Той продължи, че БСП са били инициатори на свикване на извънредно заседание на парламента в средата на август за два проблема, с които България е ставала и лягала постоянно – срива на търговския регистър и фалита на ЗК „Олимпик”. „Има една много тънка линия – за ГЕРБ всяка една атака на БСП е преувеличена и аз започвам да си мисля понякога те каква опозиция искат – някой да стои и да ръкопляска, някой да стои и да се възхищава на това какви мъдри действия имат ли? БСП е яростна опозиция, защото хората, нашите избиратели искат това от нас!”, категоричен бе народният представител. Той продължи, че Бойко Борисов не е важен сам по себе си, дори ГЕРБ не са важни сами по себе си. Те са важни с това, което оставят и което трябва да се промени. „Крайно време е да мислим за България отвъд Бойко Борисов, а това е една България, която ще трябва да градим отново!”, категоричен бе Симов.  \r\n„Нека да мислим за България отвъд Бойко Борисов и да Ви попитам, ако наистина мислите отвъд Бойко Борисов и ако БСП сте отговорни – имаме оставка на министъра на вътрешните работи. Преди известно време вашият организационен секретар Кирил Добрев направи една доста сериозна критика на МВР и министър Радев, аз тогава му казах – Вие имате и потомствен опит, Вашият баща беше министър на вътрешните работи, защо, ако имате ясна визия за МВР, не застанете на този пост? Аз мисля, че самият Борисов би се съгласил даже да предостави този пост, ако някой, бил той и БСП, има ясна визия!”, попита водещата Илиана Беновска. Александър Симов заяви категорично, че когато министър-председателят се казва Бойко Борисов БСП не може да участва под никаква форма в неговия кабинет. Тук опираме до политически принципи. БСП запазва своите принципи и предлага радикална промяна, БСП няма как да съучаства на ГЕРБ. „Коалиция между ГЕРБ и БСП е невъзможна и не трябва да има!”, категоричен бе Симов.  \r\n„А кога министър-председателят ще се казва Корнелия Нинова и при какви обстоятелства ще го постигнете?”, попита водещата Илиана Беновска. Александър Симов отговори, че това ще стане когато БСП спечели изборите. „Вие казахте, че ГЕРБ сами се сваляли, кога ще се свали ГЕРБ, защото вие явно не можете да ги свалите?”, продължи водещата. Събеседникът й отговори, че според него още следващата година ГЕРБ могат да паднат от власт. Те могат да бъдат свалени от власт, но не чрез преврат или платени протести, а заради това, което те не разбират – недоволството и недоверието на хората. „А къде е силата на БСП?”, попита водещата Илиана Беновска. Събеседникът й отговори, че тепърва БСП ще покаже на гражданите, че има своята алтернатива и знае какво да направи, когато Борисов падне от власт. Според него БСП няма от какво да се срамува, а през последната година и половина е била яростна опозиция. „Може ли да кажете, че вие не сте в състояние да свалите ГЕРБ от власт, а го чакате той да падне от власт, за да дойдете вие?”, попита водещата. Народният представител отговори, че не прави такива аналогии. „Какво ще рече „да свалим”? Ние правим всичко възможно да убедим хората, че след ГЕРБ има живот и че има по-добро състояние за държавата. Мисля си, че хората могат да ни повярват и ще ни повярват. Обикалям страната в момента и виждам, че има ентусиазъм около нашата „Визия за България”!”, завърши Александър Симов разговора си с Илиана Беновска в предаването “Беновска пита” по „Радио К2” и „Канал 3” на 16 септември 2018 година.", "date": "2018.09.17", "title": "Александър Симов: Корнелия Нинова е „господар” на кошмарите на ГЕРБ – лягат и стават с образа й"}
{"url": "http://www.focus-news.net/news/2018/09/17/2567852/sport-grigor-dimitrov-zapazva-sedmata-si-pozitsiya-v-svetovnata-ranglista-nyama-promeni-v-top-10.html", "text": "Григор Димитров запазва позицията си в световната ранглиста и през новата седмица остава на седмо място в класацията. \r\nВ „Топ 10“ няма промени. Начело на ранглистата е испанският тенисист Рафаел Надал, следван от Роджър Федерер и Новак Джокович. Десетката допълват Хуан Мартин дел Потро, Александър Зверев, Марин Чилич, Доминик Тийм, Кевин Андерсен и Джон Иснър.", "date": "2018.09.17", "title": "Спорт: Григор Димитров запазва седмата си позиция в световната ранглиста, няма промени в „Топ 10“"}
{"url": "http://www.focus-news.net/news/2018/09/17/2567853/denyat-17-septemvri-v-balgarskata-istoriya.html", "text": "Православната църква отбелязва днес деня на светите Вяра, Надежда и Любов и майка им – София. Днес празнуват столицата София и град Лом. На тази дата през 1794 г. Софроний Врачански е официално ръкоположен в епископски сан. \r\nНа 17 септември 1877 г. по време на Руско-турската освободителна война Сюлейман паша предприема последен опит да превземе връх Шипка. Неговите войски настъпват сутринта, успяват да превземат Орлово гнездо и обграждат в непосредствена близост руските позиции на връх Св. Никола. Няколко часа по-късно след три контраатаки, турците са изтласкани от Орлово гнездо и са принудени да отстъпят. \r\nНа тази дата през 1886 г. генерал Н. Каулбарс, извънреден пратеник на руския император, обявява бъдещите избори за трето Велико Народно събрание за незаконни и предприема обиколка в Северна България, като агитира за русофилите. Кабинетът изпраща полковник Рачо Петров да неутрализира агитацията. Изборите за трето Велико Народно събрание са свикани след детронацията на княз Александър Батенберг и настъпилата политическа криза в България. \r\nНа 17 септември 1912 г. България, Сърбия и Гърция отправят ултиматум до Високата порта веднага да изпълни Берлинския договор  и да даде автономия на европейските си вилаети. След последвалия категоричен отказ от страна на Османската империя, в същия ден е обявено военно положение и обща мобилизация в балканските страни.  \r\nБългария обявява обща мобилизация и започва записването на доброволци за създаване на Македоно-Одринско опълчение. В 14.00 ч. 1500 доброволци от Дебърско и Реканско, събрани на Колодрума в София,  поставят началото на Дебърската опълченска дружина. В 16.00 ч. македоно-одринските братства организират манифестация на македоно-одринци в София.  поетът Христо Смирненски, цигуларят Минчо Минчев. наследникът на видинския цар Иван Срацимир Константин Видински, българинът Анастас Георгиев Бендерев - генерал от руската армия.  2001 г. \r\nУчреден е Бизнес клуб \"Възраждане\". \r\nБизнес клуб \"Възраждане\" е основан с цел да обедини изявените в сферата на бизнеса и икономиката българи. Той е обединение на личности – едри капиталисти, а не на организации. Зад организацията стои над 80% от Българския частен капитал, с над 2 милиона лева инвестиции в България и над 50 000 служители. \r\nБългарския Бизнес клуб \"Възраждане\" обявява като свои главни цели да допринася, стриктно спазвайки законите и правилата на пазарната икономика, за повишаване просперитета на нацията, да промотира и утвърждава международния имидж на Българската държава и бизнес и да допринася за възпитание на българите в дух на преприемачество и икономически просперитет. 1999 г. \r\nМеждународният валутен фонд (МВФ) отпуска пети транш за България в размер на 72 000 000 долара, но предупреждава за опасността от дефицит в държавния бюджет. 1992 г. \r\nДвижението за права и свободи (ДПС) иска оставката на председателя на ХХХVІ Народно събрание Стефан Савов. Савов е свален от председателския пост на 24 септември същата година. \r\nСтефан Димитров Савов е филолог, преводач, политически и държавен деец. Роден е в София на 8 януари 1924 г. Син е на известен стопански деец, индустриалец и финансист, от края на юни до септември 1944 г. министър на финансите в кабинета на Иван Багрянов. Завършва право в Софийския университет \"Св. Климент Охридски\", но като син на буржоазен министър, съден от Народния съд, е преследван и репресиран. Занимава се с преводаческа дейност от испански език. След 10 ноември 1989 г. се включва активно в обществено-политическия живот на страната. Участва във възстановяването на Демократическата партия (ДП) и е неин лидер от 1990 г. Съпредседател е и на коалицията Народен съюз - БЗНС и Демократическата партия. Депутат е в VII Велико народно събрание и в ХХXVI, ХХXVII и ХХXVIII Народно събрание. Председател е на ХХXVI Народно събрание (1991-1992 г). Стефан Савов умира на 8 януари 2000 г. в правителствена болница, където постъпва по собствено желание заради влошеното си здраве. 1948 г. \r\nС постановление на Министерския съвет на основата на Агрономическия, Лесовъдния, Ветеринарномедицинския и Зоотехническия факултет на Софийския университет е създадена Селскостопанска академия \"Георги Димитров\" – София. 1945 г. \r\nПубликуван е указ на регентите, с който отложените парламентарни избори са насрочени за 18 ноември 1945 г. Решението на правителството е взето на 14 септември 1945 г. \r\nИзборите за ХХVІ Народно събрание са бойкотирани от опозицията. Гласуват 3 853 097 или 85,60 % от гласоподавателите, от които 3 397 672 бюлетини или 88,18 % са подадени за Отечествения фронт (ОФ). Недействителните бюлетини са 455 425. 1944 г. \r\nМинистър-председателят Кимон Георгиев чете на митинг пред Съдебната палата в София програмата на правителството на Отечествения фронт (ОФ) – общодемократична платформа на четирите отечественофронтовски партии, която предвижда извършване на реформи във всички сфери на политическия, икономическия, социалния и културния живот на страната. 1923 г. \r\nПровежда се нелегален конгрес на Тракийската революционна организация в Хасково. \r\nВътрешната тракийска революционна организация (ВТРО) е революционна организация на тракийските българи, която се бори за автономия на цяла Тракия, оказала се след края на Първата световна война 1914–1918 г. вън от пределите на България. Организационните й структури са нелегални бойни групи, ръководени от районни отговорници и пунктови началници. Формира и свои въоръжени чети, ръководени от войводи. Като цяло ВТРО е учредена на 17 септември 1923 г. от дейци на разтурената вече Българо-турска вътрешна тракийска революционна организация (БТВТРО). Установява контакти с легалните тракийски дружества в Хасково, Кърджалийско и Смолянско. Сформираните въоръжени чети съсредоточават своята дейност главно в пределите на Западна Тракия. За набиране на средства облага с данък едрите тютюневи фирми. Дейността и продължава до лятото на 1926 г., когато е принудена да се саморазпусне. Официално това става на 12 октомври 1927 г., като функциите й поема Комитетът за свободата на Тракия (КСТ). По-видни ръководни дейци на ВТРО са Д. Маджаров, П. Поптрендафилов, К. Георгиев, Д. Николов и други. 1922 г. \r\nПървият събор на Конституционния блок в Търново е разгромен от привърженици на управляващия страната Български земеделски народен съюз (БЗНС), събрани на конгрес на цвеклопроизводителите. Водачите на блока са арестувани, а имуществата им са поставени под запрещение с Постановление на кабинета от 24-та дата същия месец. \r\nКонституционният блок е политическа групировка, образувана на 6 юли 1922 г. от Обединената народнопрогресивна, Демократическата и Радикалната партия. Поставя си за задача да сплоти десните политически сили в страната против управлението на Българския земеделски народен съюз и растящото влияние на Българската комунистическа партия. За сваляне правителството на Александър Стамболийски Конституционният блок проектира свикването на три събора на своите привърженици: в Търново, Пловдив и София. На 10 август 1923 г. след образуването на Демократическия сговор Конституционният блок престава да съществува. 1912 г. \r\nБългария, Сърбия и Гърция отправят ултиматум до Високата порта веднага да изпълни Берлинския договор (мирният пакт подписан след Руско-турската освободителна война – 1877-1878 г., съгласно който България получава свободата си) и да даде автономия на европейските си вилаети. След последвалия категоричен отказ от страна на Османската империя в същия ден е обявено военно положение и обща мобилизация в балканските страни. На 18 септември Турция също обявява обща мобилизация и военно положение. Неизпълнението на ултиматума е формалният повод за избухването на Балканската война (1912-1913 г.). 1908 г. \r\nВ периода 17 септември – 20 ноември е проведена обща стачка на сливенските текстилни работници, която довежда до създаване на картел на текстилните фабриканти – Картел на сливенските текстилни фабрики, които на 18 септември извършват локаут и стачката завършва без успех. \r\nЛокаут е временно затваряне на производствени предприятия от собствениците, за да бъде упражнен натиск върху работниците и профсъюзите при трудови конфликти. 1886 г. \r\nГенерал Н. Каулбарс, извънреден пратеник на руския император, обявява бъдещите избори за трето Велико Народно събрание за незаконни и предприема обиколка в Северна България, като агитира за русофилите. Кабинетът изпраща полковник Рачо Петров да неутрализира агитацията. \r\nИзборите за трето Велико Народно събрание са свикани след детронацията на княз Александър Батенберг и настъпилата политическа криза в България. \r\nВътрешнополитическата и международна криза, в която изпада България е свързана с борбата между русофилски и русофобски настроени среди сред българското общество по отношение на външнополитическата ориентация на страната. Управлението на Регентството, в което влизат Стефан Стамболов, Петко Каравелов и Сава Муткуров, довежда до надмощие на русофобите в политическия живот. Част от русофилски настроените офицери и политици са принудени да напуснат страната. Така в Турция, Румъния и Сърбия се формира значителна българска политическа емиграция 1886–1887 г. В Румъния офицерите емигранти образуват Революционен комитет, който си поставя задачи да прехвърля чети в България и да организира бунтове (в Русе и Силистра 1887 г.). Кризата в България се задълбочава от опита на Русия да се намеси грубо във вътрешния живот на страната, което довежда до скъсване на дипломатическите отношения между двете държави (1886 г.). Регентството успява да се справи с вътрешното недоволство. С подкрепата на Австро-Унгария за княз на България на 25 юни 1887 г. е избран Фердинанд Сакскобургготски. Политическата криза обаче изцяло е разрешена след възстановяването на дипломатическите отношения с Русия и признаването на княз Фердинанд I от всички държави, подписали Берлинския договор през 1878 г. 1834 г. \r\nВисоката порта издава заповед, с която се забранява износа на зърнени храни от Северна България и се иска 550 000 килета (мярка за тежест за зърнени храни) пшеница да се осигурят \"за нуждите на държавните складове\". 1877 г. \r\nПо време на Руско-турската освободителна война (1877-1878 г.) Сюлейман паша предприема последен опит да превземе връх Шипка. Неговите войски настъпват сутринта, успяват да превземат Орлово гнездо и обграждат в непосредствена близост руските позиции на връх Св. Никола. Няколко часа по-късно след три контраатаки турците са изтласкани от Орлово гнездо и са принудени да отстъпят. 1794 г. \r\nСофроний Врачански е официално ръкоположен в епископски сан. На предходния ден в Търново е избран от търновския митрополит за врачански епископ и тогава приема името Софроний Врачански. Истинското му име е Стойко Владиславов. Около 13 декември Софроний получава и султанския берат (указ на султан, дарствена грамота носеща подписа на султана) за назначението си във Врачанската епархия. В своето “житие” Софроний отбелязва по този повод: “И като станах архиерей, в тоя ден голяма радост имаше в митрополията. И у нас вкъщи имаше трапеза и голямо посрещане. После седях в Арбанаси три месеца, докато се приготвя и докато ми дойде фермана и повелението от Цариград.” На тази дата са родени: 1950 г. \r\nРоден е Минчо Николаев Минчев - български цигулар виртуоз. На 9 години е лауреат на Първи републикански фестивал на художествена самодейност в София. През 1964 г. печели I награда на III общобългарско състезание за деца и юноши. Три години по-късно е носител на I награда за млади таланти в Русе и VI награда на конкурса “Х. Виенявски” в Полша. Завършва Българската държавна консерватория (БДК) през 1973 г. като ученик на Ем. Камиларов. В периода 1974-1976 г. специализира в Лондон при И. Нийман. Концертира като солист в известни симфонични оркестри от Европа и Америка. Репертоарът му обхваща творби от различни стилове и епохи. Изпълненията му се отличават с виртуозна техника и изразителен тон. Професор в Музикалната академия в Есен, Германия (от 1990 г.). Цигулката, на която свири е “Страдивариус Барон Витгенщайн” от 1716 г. Работи с Кралската Лондонска филхармония, Лондонски симфоничен оркестър, Дрезденска филхармония, Симфоничния оркестър на Амстердам и др. Води майсторски класове в България, Германия, Куба, Южна Корея, Мексико, Гърция, Австралия. Член на журито на лютиерските конкурси в София “Карл Флеш” в Лондон и др. Носител е на наградите “Н. Паганини”, “Карл Флеш”. 1898 г. \r\nВ Кукуш е роден Христо Смирненски - български поет и писател. Христо Смирненски е псевдоним на Христо Димитров Измирлиев. Той завършва начално образование в родния си град (1908 г.) и след това е изпратен в София при дядо си. Влияние върху формиране на литературните му интереси оказва неговият вуйчо Вл. Попанастасов - поет хуморист. През 1910 г. се завръща в Кукуш и временно прекъсва образованието си, за да помага на баща си. След Междусъюзническата война (1913 г.) семейството му се премества в София. Учи в Техническото училище (1913-1917 г.), започва да печата стихотворения, разкази и фейлетони. През 1917 г. постъпва във Военното училище. По време на Владайския бунт (1918 г.) е изпратен заедно с юнкерите срещу разбунтувалите се войници. Впоследствие напуска Военното училище. В София живее в работническия квартал Ючбунар, увлича се от комунистическите идеи. Включва се в дейността на комунистическата младежка организация. Член е на БКП (т.с.) от 1921 г. През този период написва цикъл стихотворения, с които проповядва т.нар. “революционни” идеи на Коминтерна (1920-1921 г.). Автор е на: “Зимни вечери”, “Приказка за жълтата гостенка”, “Приказка за стълбата”. Заболява от туберкулоза и умира. Дебютира с хумористичен разказ във в-к “К’во да е” (1915 г.). В сп. “Червен смях” помества революционните си стихотворения. През 1922 г. заедно с брат си Т. Измирлиев основават и редактират хумористичното сп. “Маскарад”. Издава единствената си стихосбирка “Да бъде ден!” през 1922 г. На тази дата умират: 1949 г. \r\nУмира Анастас Георгиев Бендерев - българин, генерал от руската армия. Роден е в Горна Оряховица на 25 март 1859 г. Участва в четата на Георги Измирлиев и Тодор Велков през 1876 г. Завършва Военното училище в София (1879 г.), Николаевска академия на генералния щаб (1885 г.) и кавалерийска школа в Санкт Петербург. През Сръбско-българската война (1885 г.) командва десния участък на Сливнишката позиция, проявява инициатива и спомага за спечелване на сражението, което определя изхода на войната. Участва в преврата на 9 август 1886 г. Емигрира в Русия. В руската армия достига чин генерал-лейтенант. Бендерев е автор на трудове за войните през 1885 г., географията и статистиката на Македония и др. След края на Първа световна война той се завръща в България. Издава книга \"История на българското опълчение\" (1930 г.). 1422 г. \r\nУмира Константин Видински - син и наследник на видинския цар Иван Срацимир, провъзгласен за “млад цар” още докато баща му е жив. През 1394 г. заедно с Йоасаф Бдински Константин посещава наскоро завладяната столица Търново за преговори с османските власти, при което са му дарени мощите на св. Петка Търновска. Предполага се, че към 1396 г. или 1397 г., когато султан Баязид I достига Видин, Иван Срацимир е пленен и хвърлен в затвора в турската столица Бурса. Съществуват различни версии за съдбата на Константин по това време- според едни той търси убежище в Унгария. Според други- Константин остава като османски васал във Видин. През 1402-1403 г. започва действие срещу турците, като се възползва от катастрофата при Анкара (1402 г.). Според писмо на унгарския крал Сигизмунд (1404 г.) Константин е “прославен император на България” и унгарски съюзник срещу турците. През 1408-1413 г. (т. нар. въстание на Константин и Фружин) Константин, подкрепян от братовчед си Фружин (син на Иван Шишман) предприема мащабни освободителни действия, съпътствани от някои неуспехи (например в борбата със султан Муса). През 1413 г. Константин преминава на страната на султан Мехмед I и след победата над Муса при Чамурли (с. Шишманово, Софийско - днес под водите на язовир Искър) продължава да управлява Видинското царство. Съдбата на Видинската държава е неясна, като е най-вероятно последните остатъци от самостоятелната българска власт да са унищожени през 1422 г. от войските на султан Мурад II. След окончателната гибел на царството Константин бяга в Унгария, скоро след което се установява и умира в сръбската столица Белград. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.17", "title": "Денят 17 септември в българската история"}
{"url": "http://www.focus-news.net/news/2018/09/17/2567854/velislava-krasteva-dogan-ni-lipsva-v-politikata-sigurno-ima-viziya-za-tets-varna-interesuva-se-ot-badeshteto.html", "text": "Доган ни липсва в политиката, сигурно има визия за ТЕЦ “Варна” – интересува се от бъдещето. Това каза Велислава Кръстева, народен представител от ДПС, в разговор с Илиана Беновска в предаването  “Беновска пита”", "date": "2018.09.17", "title": "Велислава Кръстева: Доган ни липсва в политиката, сигурно има визия за ТЕЦ “Варна” – интересува се от бъдещето"}
{"url": "http://www.focus-news.net/news/2018/09/17/2567845/pernik-obshtinata-ima-palna-gotovnost-za-nachaloto-na-novata-uchebna-godina-751-parvoklasnitsi-shte-prekrachat-za-parvi-pat-praga-na-uchilishteto.html", "text": "Общината има пълна готовност за началото на новата учебна година. Това съобщиха от пресцентъра на  Община Перник . За трета поредна година учебната година ще бъде официално открита с общ молебен и водосвет. Ритуалът ще бъде отслужен в храма „Св. Иван Рилски“ на 17 септември от 8.30 часа. Тази година 751 първокласници ще прекрачат за първи път прага на училището. \r\nСпециална комисия от експерти направи инспекция на материалната база на учебните заведения, която  констатира, че няма предпоставки за притеснения във връзка с провеждането на нормален учебен процес. През лятото бяха извършени необходимите ремонтни дейности в училищата и детските градини. \r\n„За големите потребности в учебните заведения бяха водени разговори с министъра на образованието Красимир Вълчев, на които присъстваха и директори на учебни заведени. В резултат на това получихме неговата финансова подкрепа за ремонта на покривите на три големи училища в община Перник – ГПЧЕ „Симеон Радев“, 13 ОУ „Св. св. Крил и Методий“ и училището в село Рударци, сега получаваме неговата финансова подкрепа и за ОУ „Св. Иван Рилски“, каза кметът Вяра Церовска.  \r\nПроверява се и готовността на учебните заведения  за отоплителния сезон, вече е променен начинът на отопление в 8 ОУ „Кракра Пернишки“, а за в училището в село Драгичево сме закупили нов котел за пелети. Имаме обществена поръчка за над 40 000 лева, с която променяме топлопреносната мрежа и в няколко детски градини“, посочи кметът. \r\nНаправени са още промени в училището в село Кладница, ремонтира се и спортната зала в кв. \"Църква\". Почистени, окосени и подрязани са храстите и дърветата във всички дворове на училища и детски градини.", "date": "2018.09.17", "title": "Перник: Общината има пълна готовност за началото на новата учебна година, 751 първокласници ще прекрачат за първи път прага на училището"}
{"url": "http://www.focus-news.net/news/2018/09/17/2567858/shumen-s-normalna-intenzivnost-e-dvizhenieto-po-patishtata-v-oblastta.html", "text": "С нормална интензивност е движението по пътищата в област Шумен, предаде репортер на  Радио „Фокус“- Шумен.  Настилките са сухи, видимостта е нормална. Няма нови промени в организацията на движение в региона. Върбишки проход остава затворен за всички видове пътни превозни средства,  Ришки проход е отворен без ограничения. В сила е ограничението за автомобили над 3,5 тона в участъка Секулово – Тодор Икономово, от км 9 до км 16  поради компрометирано състояние на мостово съоръжение. Въведен е обход. В сила е забраната за автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2018.09.17", "title": "Шумен: С нормална интензивност е движението по пътищата в областта"}
{"url": "http://www.focus-news.net/news/2018/09/17/2567856/blagoevgrad-shofyorite-da-se-dvizhat-s-povisheno-vnimanie-na-glaven-pat-e-79-v-uchastaka-blagoevgrad-stara-kresna-ot-km-360-do-km-390.html", "text": "Шофьорите да се движат с повишено внимание на главен път Е-79 в участъка Благоевград-Стара Кресна от км 360 до км 390, поради частични ремонтни дейности на асфалтовата настилка. Това каза за  Радио „Фокус“ – Пирин  дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта.Няма регистрирани тежки пътни инциденти през изминалата нощ. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.17", "title": "Благоевград: Шофьорите да се движат с повишено внимание на главен път Е-79 в участъка Благоевград-Стара Кресна от км 360 до км 390"}
{"url": "http://www.focus-news.net/news/2018/09/17/2567851/blagoevgrad-s-obshtogradsko-tarzhestvo-shte-bade-ofitsialno-otkrita-novata-uchebnata-godina-v-bansko.html", "text": "С общоградско тържество ще бъде открита новата учебна година в Банско. Това съобщиха от пресцентъра на  Община Банско . В 9.00 часа на площад „Никола Вапцаров”, възпитаниците на петте учебни заведения в града ще произнесат в един глас Вазовото стихотворение „Аз съм българче”. \r\nПрез новата учебна година 121 деца ще прекрачат за първи път прага на родното школо в планинската община, от тях 89 са в град Банско. По традиция, екипът на кмета Георги Икономов е предвидил подаръци за всеки първокласник – детски образователни книжки от поредицата „Моята родина България”, както и пълнометражен видео филм за богатствата на нашата страна. \r\nУчилищата в общината вече са в готовност да посрещнат своите ученици. НУ „Св. Паисий Хилендарски”, освен с нов директор в лицето на дългогодишния учител г-жа Евгения Тренчева, може да се похвали с обновено дворно пространство. То е оформено като място за провеждане на интерактивни игри, подходящи за децата от началния етап на образование. Прекрасен нов надпис на училището ще посреща децата, а т.нар. „игротека” е с освежени мебели. „Всички подобрения са направени с помощта и подкрепата на родителите. Отправям своята огромна благодарност към тях за съпричастността” сподели новата директорка. \r\nСредно училище „Неофит Рилски”, което от миналата учебна година също премина под ръководството на литераторката и поетеса, г-жа Елеонора Барякова, ще посрещне своите възпитаници с 10 обновени класни стаи, нови магнитни дъски за първокласниците и ремонт на спортните съоръжения. Пожароизвестителната инсталация също е изградена, както и видеонаблюдение на територията на цялото учебно заведение. За подобряване на условията в Професионалната лесотехническа гимназия „Никола Вапцаров” – гр. Банско, местната администрация е кандидатствала с проектно предложение по ОП „Развитие на селските райони”. То включва цялостно обновяване на спортните терени, както и осъществяване на енергийна ефективност на общежитията към учебното заведение. Предстои Управителния орган на Програмата да извърши качествена оценка на предложенията и да класира кандидатурите. \r\nОще едно учебно заведение е с нов директор с настъпването на новата учебна година. Инж. Сашка Тодорова пое щафетата от пенсиониралия се директор на Професионалната гимназия по електроника и енергетика – инж. Ковачев дни преди началото на есенния учебен етап. За краткото време, в което дамата пое ръководството, гимназията може да се похвали с предстоящо обновяване на отоплителната система, освежаване на дворното пространство и осъвременяване на пожароизвестителната инсталация съобразно съвременните изисквания. \r\nЗа гимназистите, жители на околните села, Общинска администрация Банско се е погрижила за безплатен транспорт до професионалните гимназии в Банско. По този начин общинското ръководство се стреми да облекчи семейните бюджети на учениците и да улесни достъпа до учебните заведения от отдалечените населени места. Ученическите транспортни линии започват своята дейност още от първия учебен ден, който тази година ще бъде на 17 септември, понеделник.", "date": "2018.09.17", "title": "Благоевград: С общоградско тържество ще бъде официално открита новата учебната година в Банско"}
{"url": "http://www.focus-news.net/news/2018/09/17/2567861/denyat-17-septemvri-v-svetovnata-istoriya.html", "text": "1176 г. - в битката при Мириокефалион селджуките на Румския султанат разбиват армията на византийския император Мануил І Комнин; \r\nКонституционният конвент във Филаделфия приема през 1787 г. новата редакция на Конституцията на САЩ, според която страната се превръща от съюз на отделни независими щати във федерация. \r\n1809 г. - подписан е Фридрихсхаймският мирен договор. Той е сключен между Русия и Швеция. С него завършва Руско-шведската война (1808-1809 г.), в която Швеция е победена.  \r\n1908 г. - първият американски военен пилот Томас Селфридж загива по време на демонстрация. Той е първата жертва в историята на авиацията \r\nПрез 1942 г. британският премиер Сър Уинстън Чърчил посещава Москва и обсъжда със Сталин възможностите за съвместни действия срещу Хитлер във Втората световна война. \r\n1953 г. - извършена е първата успешна операция по разделянето на  сиамски близнаци \r\nНАСА за първи път показва пред публика космическа совалка.  През 1843 г. руският военачалник, генерал от пехотата, Михаил Дмитриевич Скобелев. През 1898 г. - българският поет и писател - Христо Смирненски. През 1857 г. - Константин Едуардович Циолковски – руски учен, изследовател и изобретател в областта на аеродинамиката, ракетодинамиката, теорията на самолета и дирижабъла; основоположник на съвременната космонавтика. През 1942 г. - двукратният олимпийски шампион по свободна борба Петър Киров. През 1950 г. българският цигулар  Минчо Минчев, а през 1960 г. - британският пилот от Формула 1 - Деймън Хил.  През 1422 г. - синът и наследник на видинския цар Иван Срацимир - Константин Видински. През 1949 г. – ген. Анастас Бендерев, участник в българското опълчение, автор на трудове за войните. \r\n2015 г. \r\nЗеметресение с магнитуд 8.3 е регистрирано в Чили. Вълни цунами достигат до центровете на няколко града, включително Кокимбо и Валпараисо. Евакуирани са около един милион човека. \r\n2014 г. \r\nВулканът Майон във Филипините се активира. Над 12 000 жители са евакуирани, а извеждането на хора от застрашените райони продължава заради опастност от масивно изригване. От 600 години Майон е изригвал над 50 пъти, за последен път през 2009 г. Най-разрушително е изригването през зимата на 1814 г. взело 1200 жертви. \r\n2013 г. \r\nЛабораторията Джаксън в САЩ съобщава за създаването на молекули, способни да провокират самоунищожение на ракови клетки. Според изследователите разработената технология е по-ефективна и безопасна от използваната до този момент химиотерапия. \r\n2012 г. \r\nПолицията на Ню Йорк арестува десетки активисти на „Окупирай Уол Стрийт“. \r\n2011 г. \r\nНа извънредните парламентарни избори в Латвия побеждава проруското партийно обединение „Център съгласие“ с 29,2%, Партията за реформи на бившия президент Валдис Затлерс получава 20,5% от гласовете, а политическият блок \"Единство\" на министър-председателя Валдис Домбровскис - 18,2%. \r\n2006 г. \r\nВ самопровъзгласилата се Приднестровска Молдовска Република се произвежда референдум за независимост. По данни на Централната избирателна комисия на републиката, над 390 хил. души (населението на непризнатата република е около 550 хил. души) се очаква да дадат своя глас. В избирателните списъци са записани 392 937 местни жители. Ще бъдат организирани 262 избирателни участъка. На референдума ще бъдат поставени въпросите: ”Смятате ли, че е възможно да се запази курсът към международно признаване на Приднестровската молдовска република и включването й в състава на Руската федерация?” и “Смятате ли, че е възможно Приднестровската молдовска република да влезе в състава на Република Молдова?” \r\nВ Централната избирателна комисия е изтеглен жребият за реда на кандидатите в бюлетината за гласуване на президентските избори на 22 октомври. \r\n1993 г. \r\nПоследните съветски войници напускат Полша \r\n1991 г. \r\nЛатвия, Литва, Естония, Северна и Южна Корея стават членове на ООН. \r\n1988 г. \r\nВ Сеул започват XXIV Олимпийски игри. \r\n1978 г. \r\nПодписано е споразумението между Египет и Израел в Кеймп-Дейвид, с което се слага край на военните действия и се признават правата на палестинците. \r\n1976 г. \r\nНАСА за първи път показва пред публика космическа совалка. \r\nНАСА е национално управление по аеронавтика и изследване на космическото пространство. Ведомството е създадено в САЩ през 1958 г. Разработва програми за космически полети, създаване на космически кораби и др. Обединява над 10 центъра, между които космическият център \"Л. Джонсън\" в Хюстън (Тексас), центърът \"Маршал\" в Хантсвил (Алабама), центърът \"Дж. Кенеди\" на Кейп Канаверал (Флорида) и др. \r\n1953 г. \r\nИзвършена е първата успешна операция по разделянето на сиамски близнаци. \r\n1944 г. \r\nОт 17 септември до 10 ноември в хода на Втората световна война се провежда Холандската операция. Това е операция на англо-американските войски, чиято цел е да бъде завладяно предмостие в района на долното течение на река Рейн и да се създадат условия за настъпление към Рур. Войските на съюзниците имат числено превъзходство над германските войски. Съюзническите войски за 55 дни се придвижват на 45-90 км на 200-километров фронт и завладяват югозападната част на Холандия, но поради силната съпротива на противника преминават към отбрана, без да достигнат поставените цели. \r\n1942 г. \r\nБританският премиер Уинстън Чърчил посещава Москва и обсъжда със Сталин възможностите за съвместни действия срещу Хитлер във Втората световна война. \r\nСър Уинстън Чърчил е британски политик, държавник и писател от 20 век, носител на Нобелова награда за литература (1953 г.). Роден е на 30 ноември 1874 г. Произхожда от семейството на херцозите Марлборо. Образование получава в елитарното училище Хароу и военно кавалерийско училище. Служи в Индия (1896-1898 г.), участва в потушаване на въстание по северозападните й граници. По време на Англо-бурската война (1899-1902 г.) е военен кореспондент в Южна Африка. Избран е в Парламента като депутат от Консервативната партия (1900 г.). По конюнктурни съображения преминава в Либералната партия (1904 г.). Бил министър в няколко британски правителства, както и министър-председател. \r\nПрез 30-те години се обявява против външната политика на кабинета на С. Болдуин - Н. Чембърлейн; смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн (септември 1939 г.). През май 1940 г. е министър-председател на коалиционно правителство. Организира и ръководи енергично преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. Издига лозунга \"Победа на всяка цена\". \r\nСлед 22 юни 1941 г. е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. \r\nВ отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5 март 1946 г. в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на войнстващия комунизъм. Тази реч се смята за началото на “студената война”. \r\nПрез 1951-1955 г. е отново министър-председател; поради пределна възраст излиза в оставка и се оттегля от активна политическа дейност. Умира на 24 януари 1965 г. \r\n1908 г.  \r\nПървият американски военен пилот Томас Селфридж загива по време на демонстрация. Той е първата жертва в историята на авиацията \r\n1903 г. \r\nНа среща във Виена, провеждаща се на 17 и 18 септември кайзерите Франц-Йосиф и Вилхелм II подкрепят Виенската реформена програма за Македония. \r\nВиенската програма за реформи в Македония (пъдарските реформи) е одобрена на 8 февруари 1903 г. от Великите сили. На 23 февруари 1903 г. след продължителен български натиск (изпратени ноти от 9 април, 24 юни и 3 юли 1902 г.) султанът приема австро-руския проект за реформи. Той е изработен след Горноджумайското въстание (1902 г.) и има за цел да предотврати ново революционно надигане на християнското население в Македония. За да попречи на намесата на Великите сили във вътрешните дела на империята, султанът бърза да обяви, че започва реформи в европейските владения. Хилми паша е назначен за главен инспектор, който да следи за прилагането на реформите в европейските вилаети. Великите сили не остават удовлетворени от предвижданите от турското правителство мероприятия и изработват нов проект за реформи. Според него с помощта на чуждестранни офицери трябва да се реорганизират турската жандармерия и полиция. Предвижда се заменяне на натуралния десятък с поземлен данък и обособяване на отделен бюджет за вилаетите; в християнските села за пъдари да бъдат назначавани само християни. Турското правителство възприема предложените му реформи, но не ги прилага на практика. \r\n1809 г. \r\nПодписан е Фридрихсхаймският мирен договор. Той е сключен между Русия и Швеция. С него завършва Руско-шведската война (1808-1809 г.), в която Швеция е победена. \r\n1787 г. \r\nКонституционният конвент във Филаделфия приема новата (и последна) редакция на Конституцията на САЩ, според която страната се превръща от съюз на отделни независими щати във федерация. Държавен глава и върховен главнокомандващ е президентът, законодателната власт е в ръцете на двукамарния Конгрес, а съдебната се упражнява от Върховния съд. \r\n1630 г. \r\nСвоето официално название получава американският град Бостън, наречен така от заселниците по името на английския град в гафство Линкълншир \r\n1176 г. \r\nВ битката при Мириокефалион селджуките на Румския султанат разбиват армията на византийския император Мануил І Комнин. На тази дата са родени: \r\n1973 г. \r\nРодена е Анастейша (псевдоним на Анастейша Нюкърк) - американска поппевица. На 14 години заедно с родителите си се премества в Ню Йорк. На 13 години Анастейша се появява в Club MTV и участва в два клипа на \"Salt-N-Pepa\". През 1999 г. тя е финалист в състезанието за таланти на MTV \"The Cut\", след което подписва договор с \"Epic Rec\". Дебютният й албум \"Not That Kind\" (2000 г.), получава признание в Европа, но не и в САЩ. В Европа той е продаден в повече от 2 млн. екземпляра, а песните \"I’m Outta Love\" и \"Not That Kind\" стават хитове. Едва след специалното американско издание на албума (март 2001 г.), Анастейша е оценена и в родината си. Истинската слава за нея идва след албума \"Freak Of Nature\" (юни 2002 г.). \r\n1901 г. \r\nРоден е Франсис Чичестър, англичанин, извършил през 1966 - 1967 г. първото самотно околосветско пътешествие с яхта “Джипси–Мот ІV”; \r\n1857 г. \r\nРоден е Константин Едуардович Циолковски – руски учен, изследовател и изобретател в областта на аеродинамиката, ракетодинамиката, теорията на самолета и дирижабъла; основоположник на съвременната космонавтика. \r\n1843 г. \r\nРоден е Михаил Дмитриевич Скобелев – руски военачалник, генерал от пехотата. В похода срещу Хива в Средна Азия (1873-1876 г.) е началник на наказателната експедиция против метежите в Кокандското ханство и след това - генерал-губернатор на Ферганска губерния (1876 г.). Участва в Руско-турската война (1877-1878 г.), където показва изключителни способности на командир. По време на втория щурм на Плевен (18. (30 – нов стил) юли 1877 г.) командва казашка бригада. За блестящата победа при Ловеч (22 август / 3 септември 1877 г.) е произведен в чин генерал-лейтенант. По време на третия щурм на Плевен 30-31 август (11-12 септември) успешно превзема редутите в южната част на Плевен, но не получава подкрепления и отстъпва с цената на много жертви. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г. – 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. – Сан Стефано. След войната е командир на корпус. През 1880-1881 г. е началник на т. нар. Ахал-текинска експедиция, по време на която Туркмения присъединена към Руска империя. Умира на 25 юни 1882 г. в Москва. На тази дата умират: \r\n1994 г. \r\nУмира Карл Попър, британски философ от австрийски произход \r\n1980 г. \r\nВ Парагвай е убит бившият диктатор на Никарагуа Анастасио Сомоса. \r\n1877 г. \r\nУмира Уйлям Хенри Фокс Талбот - английски учен, един от изобретателите на фотографията. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.17", "title": "Денят 17 септември в световната история"}
{"url": "http://www.focus-news.net/news/2018/09/17/2567848/blagoevgrad-kmetat-d-r-atanas-kambitov-shte-otkrie-novata-uchebna-godina-na-17-septemvri-v-dve-uchilishta.html", "text": "Кметът д-р Атанас Камбитов ще открие новата учебна година на 17 септември в 2 училища, съобщиха от пресцентъра на  Общината , а именно: \r\n09:00 часа - XI ОУ „Христо Ботев“  \r\n10:30 часа - Благоевградска професионална гимназия", "date": "2018.09.17", "title": "Благоевград: Кметът д-р Атанас Камбитов ще открие новата учебна година на 17 септември в две училища"}
{"url": "http://www.focus-news.net/news/2018/09/17/2567859/d-r-atanas-kambitov-kmet-na-blagoevgrad-na-17-septemvri-pochitame-pametta-na-svetite-machenitsi-vyara-nadezhda-i-lyubov-kakto-i-na-tyahnata-mayka-sofiya-neka-pomnim-tehniya-podvig.html", "text": "\"Уважаеми съграждани,  \r\nна 17 септември православната църква почита паметта на светите мъченици Вяра, Надежда и Любов, както и на тяхната майка София. Нека помним техния подвиг, който ни учи на най-ценните добродетели, а именно вярата, надеждата и любовта! Нека те присъстват във всеки дом!  \r\nБъдете здрави! Честит празник\". Това се посочва в  поздравителен адрес  на кметът на Благоевград д-р Атанас Камбитов.", "date": "2018.09.17", "title": "Д-р Атанас Камбитов Кмет на Благоевград: На 17 септември почитаме паметта на светите мъченици Вяра, Надежда и Любов, както и на тяхната майка София, нека помним техния подвиг"}
{"url": "http://www.focus-news.net/news/2018/09/17/2567863/gabrovo-propadnal-uchastak-zatrudnyava-dvizhenieto-v-otsechka-ot-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за Радио „Фокус“ – Велико Търново, че ремонтните дейности по укрепване на свлачището трябва да приключат до края на октомври. Условията за пътуване в региона са добри. Времето е предимно ясно, трафикът – интензивен. Ограничено е движението по част от пътя между Чехлевци и Вълчевци, съвпадаща с ул. „Малина“ в  Габрово. В участъка от км 10+940 до км 11+829 текат строителни дейности. Движението се осъществява през улици в урбанизирана територия на Габрово. Поставена е необходимата сигнализация. Обходният маршрут за квартал „Чехлевци“ е  по път III-5004, път II-44 и път III-4404. Срокът за приключване на ремонта е края на септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. \r\nЛуиза ТРАНЧЕВА", "date": "2018.09.17", "title": "Габрово: Пропаднал участък затруднява движението в отсечка от пътя между Габрово и село Стоманеците"}
{"url": "http://www.focus-news.net/news/2018/09/17/2567865/pazardzhik-v-rodopskata-chast-na-oblastta-ima-opasnost-ot-padashti-kamani.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление-Пазарджик.  Въведено е  ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.17", "title": "Пазарджик: В Родопската част на областта има опасност от падащи камъни"}
{"url": "http://www.focus-news.net/news/2018/09/17/2567855/stara-zagora-kmetat-zhivko-todorov-shte-otkrie-obnovenata-sgrada-na-veterinarnata-gimnaziya.html", "text": "В изцяло обновена сграда ще посрещнат новата учебна година възпитаниците на Професионалната гимназия по ветеринарна медицина \"Иван П. Павлов\". Техен гост в първия учебен ден на новата 2017/2018 година ще бъде кметът на Стара Загора Живко Тодоров. Това съобщиха от пресцентъра на  Общината . Официалното откриване ще започне в 9.00 часа на 17 септември. \r\nСградата на гимназията беше модернизирана и се въведоха мерки за енергийна ефективност по процедура за безвъзмездно финансово подпомагане \"Подкрепа за професионалните училища в Република България\" на Оперативна програма „Региони в растеж 2014 - 2020“. \r\nВсички строително-ремонтни дейности по сградата са приключени. Положена е топлоизолационна система с водоотблъскваща силикатна мазилка. Поставена е петкамерна РVС дограма, остъклена със стъклопакет 4 сезона с нискоемисионно стъкло и алуминиева дограма с прекъснат мост. \r\nПокривът е топлоизолиран, покрит с нови керемиди и капаци по билата, нови челни дъски и водосточни тръби. Всички стаи са шпакловани и боядисани, подменени са подовите настилки и всички врати. Осигурена е достъпна среда за лица в неравностойно положение. Изцяло са обновени електро и ВиК инсталациите. \r\nОбщата стойност на инвестицията в учебното заведение е 1 293 742.92 лева без ДДС.", "date": "2018.09.17", "title": "Стара Загора: Кметът Живко Тодоров ще открие обновената сграда на Ветеринарната гимназия"}
{"url": "http://www.focus-news.net/news/2018/09/17/2567857/daniel-panov-kmet-na-veliko-tarnovo-parviyat-ucheben-den-nosi-tarzhestvenost-i-praznichen-duh-koito-simvolizirat-rolyata-na-obrazovanieto-kato-osnoven-stalb-na-nashata-darzhava.html", "text": "Кметът на Велико Търново Даниел Панов с поздравително обръщение по случай първия учебен ден, предоставен от пресцентъра на  Общината .  \r\n\"Скъпи първокласници, Уважаеми ученици, учители и родители, днес класните стаи отново отварят врати, за да посрещнат децата и младите хора на Велико Търново. Първият учебен ден носи тържественост и празничен дух, които символизират ролята на образованието като основен стълб на нашата държава и ключовото му значение за развитието на нашето общество и израстването на нашия народ.  \r\nДнешният ден е особено важен за първокласниците. Ехото от първия звънец, образа и думите на първия учител, прелистването на първия буквар – тези мигове са особено вълнуващи и радостни. Помним ги с усмивка на лице цял живот\", заяви той.  \r\n\"Затова, скъпи деца, бъдете сигурни, че училището наистина е ваш втори дом, а учителите ви са и ваши приятели.  \r\nУважаеми ученици, използвайте разумно и пълноценно времето, прекарано в училище. Доброто и качествено образование е ключът към бъдещите ви успехи. А учителите са тези хора, които ще ви помогнат да намерите този ключ. Затова ги ценете и уважавайте.  \r\nГордейте се, че учите във Велико Търново – историческата и духовна столица на България, средище на българския дух, култура, традиции и обичаи.  \r\nБлагодаря на учителите, че са достойни великотърновци, грижейки се мъдро и умело за възпитанието и образоването на младите хора на Старата столица.  \r\nПожелавам на родителите да възпитават мъдро своите деца, да ги учат да бъдат горди българи.  \r\nЧестит Първи учебен ден! На добър час\", каза още кметът Даниел Панов.", "date": "2018.09.17", "title": "Даниел Панов, кмет на Велико Търново: Първият учебен ден носи тържественост и празничен дух, които символизират ролята на образованието като основен стълб на нашата държава"}
{"url": "http://www.focus-news.net/news/2018/09/17/2567864/stara-zagora-obshtinata-osiguryava-bezplaten-gradski-transport-za-uchenitsi-i-studenti-na-parviya-ucheben-den.html", "text": "За поредна година градският транспорт в Стара Загора ще е безплатен за всички ученици и студенти за първия учебен ден – 17 септември. Това съобщиха от пресцентъра на  Общината . Инициативата е на кмета Живко Тодоров и е жест към всички учащи се, с пожелания за здрава и успешна учебна година. От нея могат да се възползват 17 600 деца, от които 1400 първолаци и над 9 000 студенти от Тракийския университет. \r\nПреди първия учебен ден са освежени пешеходните пътеки около училищата и детските градини. Местата за пресичане са обозначени със съответната вертикална пътна сигнализация, която да гарантира безопасността на учениците.  \r\nОбщина Стара Загора отправя призив към всички водачи на пътя - Да пазим децата, не само когато се очаква голямо оживление около училищата и детските градини, а всеки ден, защото това е наша отговорност. \r\nОбщина Стара Загора напомня за възможността при пътуване учениците и студентите редовно обучение, да ползват месечни абонаментни карти за цяла градска мрежа на стойност 10 лв.", "date": "2018.09.17", "title": "Стара Загора: Общината осигурява безплатен градски транспорт за ученици и студенти на първия учебен ден"}
{"url": "http://www.focus-news.net/news/2018/09/17/2567866/blagoevgrad-novata-sgrada-kam-blagoevgradska-profesionalna-gimnaziya-shte-bade-ofitsialno-otkrita.html", "text": "Официално ще бъде открита новопостроената сграда към Благоевградска професионална гимназия „Ичко Бойчев“, по проект „Инвестиции в подобряване качеството на образователната среда в Благоевградска професионална гимназия“. Това съобщиха от пресцентъра на  Община Благоевград . Церемонията ще се състои на 17 септември 2018 г. от 10.30 часа в двора на Благоевградска професионална гимназия „Ичко Бойчев“, когато е и първият учебен ден. \r\nПроектът се финансира от Оперативна програма „Региони в растеж” 2014 – 2020, приоритетна ос 3 „Регионална образователна инфраструктура” и е в рамките на процедура BG16RFOP001-3.002 “Подкрепа за професионалните училища в Република България”. Общата стойност на проекта е в размер на 1 399 509.62 лв., които се предоставят  като безвъзмездна финансова помощ от ЕС и националния бюджет на Република България. \r\nАдминистративният договор е подписан на 12 декември 2016 г. между Община Благоевград и УО на ОПРР за предоставяне на безвъзмездна финансова помощ № BG16RFOP001-3.002-0030-C01 и Анекс № BG16RFOP001-3.002-0030-C02.", "date": "2018.09.17", "title": "Благоевград: Новата сграда към Благоевградска професионална гимназия ще бъде официално открита"}
{"url": "http://www.focus-news.net/news/2018/09/17/2567868/ivaylo-konstantinov-kap-shte-predlozhi-promeni-vav-vsichki-zakoni-za-sigurnostta-na-horata-na-patya.html", "text": "КАП ще предложи промени във всички закони за сигурността на хората на пътя. Това каза  \r\n Ивайло Константинов, Конфедерация на автобусните превозвачи, в разговор с Илиана Беновска в предаването  “Беновска пита”  по  „Радио К2”  и  „Канал 3” . \r\nУчредяването на КАП. \r\n„Преди около два месеца ми бяхте на гости заедно с Ваши колеги и донякъде бих казала опоненти в превозваческата сфера и коментирахме тяхната идея да се създаде камара на автомобилните превозвачи. Вие тогава казахте, че трябва да се създаде конфедерация на автобусните превозвачи и го направихте през миналата седмица. Чувам сега, че сте щели да искате среща с министър-председателя в понеделник?”, попита водещата Илиана Беновска. Ивайло Константинов отговори, че дилемата никога не е била как да се нарича обединението – камара, конфедерация или нещо друго. Имало е противоречия по отношение на концепцията за това обединение. Той и колегите му са твърдели, че са готови за обединение и то съвсем скоро да се случи. Това не е нечия самоцел, а е необходимо с оглед бъдещето на бранша и огромните проблеми, които стоят пред пътническите превозвачи и които предстои да се решат занапред. Що се отнасят до срещата с премиера, Ивайло Константинов отговори, че такава все още не е насрочена, но ще бъде поискана в понеделник. На тази среща ще бъдат обсъдени комплекс от мерки, които ще допринесат за по-високата сигурност на пътя.  \r\nВодещата отбеляза, че силно се надява Конфедерацията на автобусните превозвачи да се превърне в едно ядро на законови промени и действия в тази област и припомни, че на пресконференцията през миналата седмица са обявили, че до 30 дни ще излязат с концепция, която да обхване всички проблеми, може би не само на превозвачите, но и на движението по пътищата през отделни закони. Събеседникът й го потвърди и заяви категорично, че няма как да се решат проблемите с действия на парче, както се е правело досега. „Винаги една мярка би следвало да бъде част от комплекс и в това отношение една от основните причини за сериозните пропуски по отношение на спазването на законодателството това е последователността при въвеждането на правила и контрола!”, категоричен бе представителят на Конфедерацията на автобусните превозвачи.  \r\nДвойният стандарт в автомобилните превози и непознаването на нормативната уредба. \r\nИвайло Константинов заяви, че има масово непознаване на нормативната уредба засягаща пътническите превози в страната. „Кой трябва да я познава – ние гражданите или вие, които извършвате тези превози? И трето – контролните органи?”, попита водещата Илиана Беновска. Гостът й отговори, че за съжаление никой не ги познава, дори професионално-компетентните лица в административните органи. Константинов обясни, че в петък парламентът е приел закон, който задължава всички автобуси да имат колани и заяви: „Всъщност в петък в парламента се гласува градските автобуси след една година да бъдат оборудвани с колани!”. Водещата припомни, че всъщност се е приело, че при превози до 30 километра не е необходимо да има колани. Гостът й обясни, че това се отнася до специализирания превоз, а специализиран провез съгласно терминологията на Наредба №2 на министъра на транспорта, информационните технологии и съобщенията е този превоз, който реализира работнически или ученически превоз. Тоест до 30 километра превозите, които обслужват работници или ученици могат да бъдат без колани, а всички останали трябва да имат.  \r\n„Вие също сте родител, ще Ви кажа, че като возим децата си трябва да имаме седалки и колани в колите си, а в същото време можем да ги пуснем в специализирания ученически транспорт без подобни съоръжения!”, отбеляза водещата Илиана Беновска. Ивайло Константинов отговори, че в законодателството в момента има огромни бели петна. Тоест има закони за 10% от фирмите в бранша, които закони трябва да ги спазват напълно. Тези фирми са в полезрението на обществото и журналистите ги отразяват. \r\nИвайло Константинов обясни, че има три основни типа превоз според нашето законодателство, което е синхронизирано с европейското. Единият е случайния превоз, който обслужва някаква група хора, които са сформирани на някакъв принцип и подписват договор с превозвача. Следва да се издаде редовен платежен документ, да се уведоми автомобилна администрация за извършването на този превоз и да се реализира, като тук попадат най-големия дал превози – трансферните. Вторият тип са специализираните превози, това са превозите на ученици и работници. Третият тип превози са превозите по транспортни схеми. В тях има три подгрупи. Една от тях е обществен превоз по редовни автобусни линии от общинските транспортни схеми. Това са така наречените градски линии. Вторият подтип са превозите от областна транспортна схема – между две точки в една и съща област. Третият подтип са превози между две точки от различни области или превози по републиканската транспортна схема. Общо превозите по трите типа схеми – общинска, републиканска и областна – са не повече от 20% от всички реализирани пътувания в страната. „И какво правим сега, всички тези журналисти, включително и Вие предполагам, виждат едни автобуси на едни марки, които са обществено популярни, гледат тези 20% от транспорта на България и казват – това е транспортът в България! Но никой не може да сметне, че има едни други 80%, голяма част от които никой и по никакъв начин не контролира или се прави, че не ги контролира, които си правят общо взето каквото си искат!”, категоричен бе Ивайло Константинов. \r\n„Но защо има двоен стандарт? Нещо прикрива ли се?”, попита водещата Илиана Беновска. Ивайло Константинов отговори, че според него нищо не се прикрива. Той изрази личното си мнение, че професионалното ръководство в МТИТС, което извършва оперативната дейност в превозите, не трябва по никакъв начин да бъде политически ориентирано. Там има тясна експертност, която има голямо значение за това какво се случва. \r\n„Да разбирам ли, че Вие, тъй като в момента сме в дефицит на кандидатура за министър на транспорта, че Конфедерацията на автобусните превозвачи ще направите свое предложение за министър?”, попита водещата Илиана Беновска. Събеседникът й отговори: „Стига някой да ни попита с удоволствие ще направим такова предложение!”. Той продължи, че министърът винаги е политическо лице, но ръководителите на отдели трябва да бъдат експерти, които да възприемат всяка рационална идея. \r\nИвайло Константинов обясни, че има няколко плоскости, по които върви транспортът в България. Едната е тази, която е под медиен контрол, втората е голямата част от бранша, тези 80% за които е станало дума по-рано в разговора, които не са под никакъв контрол. Третата част от бранша е под контрола на законодателството, но дотам, докъдето стига ресурсът на нормативно уредените законодателни органи. \r\nКакво е решението на проблемите? \r\n„Как ще направите разбираем този глобален недостатък и как ще бъде решен? Ще търсите съмишленик в лицето на министър-председателя разбирам, но той не е „вълшебникът от Ос” да маха непрекъснато пръчката навсякъде! Има ли в Народното събрание нагласа да се работи в някаква консултативна група, която да прегледа всичките закони един по един и чисто професионално да ги усъвършенства?”, попита водещата Илиана Беновска. Ивайло Константинов отговори, че когато е бил народен представител е присъствал на една среща с бранша на която е казал, че от страната на народен представител много трудно би могъл да бъде полезен на бранша, защото каквото и да се направи ще се изтълкува като лобизъм. Като представител на бранша обаче може да прави предложения, чиято рационалност ще се види в съвсем кратки срокове. Става дума за много на пръв поглед дребни неща, които ще покрият всички тези бели петна. Според него тези бели петна не са заради нечия инициатива или непознаване, те не са дори заради немарливост. Причината е, че инициативите никога не биват довършвани докрай. „Тогава, когато няма една последователност по отношение приемане на предложенията, на логиката им, когато не се чува гласа на бранша, тогава обикновено се случват неща на инат! \r\n„Може ли да се каже, че Конфедерацията на автобусните превозвачи и лично Вие Ивайло Константинов си поставяте отговорната задача да осветлите цялата законова база и системно да се опитате да ревизирате всички недоизкусурени или двусмислени членове на отделните закони, защото не е изяснено пред обществото, че това са няколко закона, които действат паралелно?”, попита водещата Илиана Беновска. Ивайло Константинов отговори категорично да. „Ние имаме пълната готовност да предложим съвсем конкретни текстове в няколко закона, които не само да решат проблема, а и да поставят обществения превоз на пътници на съвсем друго ниво – и по-сигурно, надявам се и по-евтино!”, категоричен бе той. Водещата още веднъж потвърди, че „Канал 3” и „Радио К2” поемат инициативата да бъдат медийни партньори в изясняването и изработването на необходимата законова база.  \r\nПодаръкът към водещата. \r\nИвайло Константинов подари на водещата книгата „Вярващият мозък”. На въпроса защо той отговори, че това всъщност кореспондира много с работата на журналистите. „Това е едно от любимите ми четива. Научно доказва авторът защо не трябва да вярваме на митове, а на действителността!”, завърши Ивайло Константинов разговора си с Илиана Беновска в предаването “Беновска пита” по „Радио К2” и „Канал 3” на 16 септември 2018 година.", "date": "2018.09.17", "title": "Ивайло Константинов: КАП ще предложи промени във всички закони за сигурността на хората на пътя"}
{"url": "http://www.focus-news.net/news/2018/09/17/2567870/emanuil-yordanov-bivsh-vatreshen-ministar-reformi-v-mvr-skoro-nyama-da-ima-noviyat-ministar-nyama-i-da-poluchi-podkrepata-za-takiva.html", "text": "Реформи в МВР скоро няма да има, новият министър няма и да получи подкрепата за такива. Това каза в сутрешния блок „Добро утро, България“ на  Радио „Фокус“  бившият вътрешен министър Емануил Йорданов. По думите му предложеният да оглави ведомството гл. комисар Младен Маринов като лице от системата, трудно би се разграничил от нея, откроявайки необходимите промени, които трябва да се направят. „Има няколко причини, поради които не могат да се очакват каквито и да е реформи в МВР. На първо място това е политическата обстановка. Очакваме гореща есен. Догодина не е изключено да има и предсрочни избори. Освен това новият министър едва ли ще има необходимата подкрепа за да направи нещо по-мащабно. В момент, в който на правителството му се клатят краката, да се правят реформи е кауза пердута“ обясни той. Емануил Йорданов коментира и случая с двамата задържани журналисти, като главната причина за него е липсата на добра комуникация. Случаи като този и акциите срещу родни бизнесмени разклащат допълнително иначе крехкото доверие във властите. Развръзката след подобни събития обикновено е в ущърб на обществото, каза още Йорданов.", "date": "2018.09.17", "title": "Емануил Йорданов, бивш вътрешен министър: Реформи в МВР скоро няма да има, новият министър няма и да получи подкрепата за такива"}
{"url": "http://www.focus-news.net/news/2018/09/17/2567860/haskovo-obshtinata-osiguryava-bezplaten-transport-za-uchenitsite-na-parviya-ucheben-den.html", "text": "Общината осигурява безплатен транспорт за учениците на първия учебен ден. Това съобщиха от пресцентъра на  Община Хасково . Без билет те ще могат да използват тролеите на \"Тролейбусен транспорт\" ЕООД и автобусите на \"Златно руно\".", "date": "2018.09.17", "title": "Хасково: Общината осигурява безплатен транспорт за учениците на първия учебен ден"}
{"url": "http://www.focus-news.net/news/2018/09/17/2567867/pregled-na-osnovnite-temi-v-starozagorskiya-pechat.html", "text": "„Вандали обстрелваха кравеферма край Казанлък“ е челото на вестник  „Старозагорски новини” . Неизвестни вандали са устроили среднощна стрелба във ферма за отглеждане на крави от месодайната порода \"Анугс\" в землището на казанлъшкото село Шейново. Произведени са били минимум 12 изстрела с ловна пушка, сачмите от различен калибър са нанесли щети за над 8000 лв. Потрошени са соларни панели за ел. захранването на електрическите пастири, разбити са камерите за видеонаблюдение, обясни собственикът на стадото Кънчо Кутев. По негови данни стрелците са били двама мъже, които пристигнали малко преди полунощ в петък с мотоциклет. Направили са няколко прехода през пасището, което е с територия от близо 3 000 дка, спирали са на няколко пъти и само по случайност не са гръмнали някое от 140-те животни, които в този момент са били там. \"Нямам думи за тази простотия, извадили са истински късмет, че не съм бил на място, със сигурност днес майките им щяха да ги опяват тия гадове!\", ядосано коментира Кутев, който от 4 години се занимава с животновъдство и в момента отглежда около 800 елитни животни. По-голямата част от кравите и биците му са на свободна паша край Бузлуджа, от петък е започнал свалянето им в полето за есенно-зимния сезон. Фермерът е подал жалба в РУ \"Полиция\" - Казанлък, на място са идвали оперативни работници, които са събрали веществени доказателства - сачми и концентратори, взети са отпечатъци от следите на мотоциклетните гуми. Кутев е обявил парична награда от 20 000 лв. за информация относно извършителите, като гарантира анонимността на предоставилите я.  \r\n„Над 14 500 ученици поемат днес към общинските училища в Старозагорско“ е следващо заглавие в старозагорския ежедневник. Над 14 500 учениците поемат днес към общинските училища в Стара Загора и селата от общината. До всички тях кметът Живко Тодоров е изпратил поздравителен адрес, в който се казва: \"Помнете, че ако искате да успеете, трябва да бъдете трудолюбиви и търпеливи, делови и организирани. Забравете колебанията и съмнението в себе си, за да оправдаете доверието на своите учители и родители. Трупайте знания неуморно, за да имате куража да се справяте с трудностите. Вървете напред смело и решително!\". Тази година училищният праг за пръв път ще пристъпят 1415 първокласници. От тях 1168 ще се обучават в общинските училища в град Стара Загора, а останалите - в училищата по селата. В сравнение с миналата учебна година те са с 96 по-малко. Във всички училища са се постарали да превърнат в празник първия учебен ден на новата учебна 2018/2019 година. С малки изключения на СОУ \"Иван Вазов\" тържествата ще се проведат в дворовете на училищата. Класните стаи за първолаците са вече подредени и украсени. На чиновете пакети с нови учебници и тетрадки очакват най-малките ученици. И тази година те ще получават книжки от Община Стара Загора и специални тетрадки от любимия на старозагорци Професионален футболен клуб \"Берое\". По последна информация от пресцентъра на Община Стара Загора, от училищата, включени в проекта за обновяване на образователната инфраструктура по Оперативна програма \"Региони в растеж 2014 - 2020\", към момента са завършени ремонтите в детските градини ОДЗ No 58 \"Звездица\" и ДГ No 1 \"Звънче\", а по останалите обекти работата продължава. В сградата на ГПЧЕ \"Ромен Ролан\" е поставена топлоизолация с минерална вата и гипсокартон и вътрешен асансьор, продължават довършителните работи по вътрешните инсталации, както и във физкултурния салон и класните стаи. Новата учебна година на Езиковата ще започне в тяхната сграда, а тържественото откриване на 17 септември ще се състои на Античната улица от 10 часа, като гост на събитието ще бъде ресорният зам.-кмет Иванка Сотирова. В СУ \"Железник\" до момента е поставена нова дограма във всички помещения и нови входни врати. В бюфета, атриума и санитарните възли е поставен неполиран гранитогрес, мозайката е изциклена, а в класните и учителските стаи е поставен ламиниран паркет. Извършен е основен ремонт на покривите на всички блокове. Ремонтирани са електро-, ВиК и ОВ инсталациите. Доизгражда се и подобект Блок \"Е+С\". Откриването на новата учебна година в СУ \"Железник\" ще се проведе в двора на 13-о ОУ \"Св. Паисий Хилендарски\" от 9 часа. За две старозагорски училища реконструкцията, модернизацията и въвеждането на мерки за енергийна ефективност на сградите предстоят. По тази причина IХ ОУ \"Веселин Ханчев\" ще открие новата учебна година в двора на Професионалната гимназия по механотехника от 10 часа. Пред старт е и реконструкцията на сградата на СОУ \"Иван Вазов\". По решение на училищното ръководство тържественото откриване на новата учебна година ще е на Мемориалния комплекс \"Бранителите на Стара Загора\" от 9 часа.  \r\nАмбицията на общинското ръководство е до края на следващата година да обнови напълно образователната инфраструктура в Стара Загора.  \r\n„За кого свири съборът на запасното войнство?“ е друго заглавие от страниците на вестника. Хиляди запасни и резервисти от армията и военноморския флот \"превзеха\" на 15 и 16 септември местността Крънска курия край Казанлък, където се проведе първият по рода си Национален събор на запасното войнство. Той бе организиран от Съюза на офицерите и сержантите от запаса, с участието на Сините каски, Съюза на подводничарите, Асоциацията на завършилите военноморското училище, Съюза на военноинвалидите, Съюза на подводничарите и Съюза на възпитаниците на военните училища на Н.В. и др. В откриването на събора участваха президентът Румен Радев и министърът на отбраната Красимир Каракачанов, които държаха пламенни речи - единият с акцент към единение, а вторият срещу \"кастата\", наречена политици.  \r\nТържествено приемане на строя на почетна рота от състава на 61-ва Стрямска механизирана бригада от президента Румен Радев и демонстрация на бойна техника на командоси от \"Специалните сили\" бяха само част от мероприятията през двата дни на събора, който направи впечатление с изключително добра организация в сравнение с други масови събирания. Остана обаче въпросът кой финансира подобна инициатива и основно каква е целта му. Според председателя на Съюза на офицерите и сержантите от запаса и резерва - ген. Златан Стойков, основните цели са: \"Укрепване на живата връзка между армията, органите по сигурността, запасното войнство и народа. Популяризиране на армейската служба като върховен дълг за гарантиране на сигурността и териториалната цялост на България. Увековечаване на героичното минало на нашия народ, съхранение паметта на загиналите сънародници за национално освобождение. Утвърждаване на българските народни традиции и обичаи - извора на непреходна сила на българския корен и дух за патриотичното и родолюбивото възпитание на подрастващото поколение\". Към изброеното по време на откриването на събора ген. Стойков добави още: \"По наша инициатива са предприети стъпки за единодействие с останалите военно-патриотични организации, които могат да доведат в недалечно бъдеще до единение и обединяване в една мощна организация, чието мнение, експертиза и предложения ще имат голяма чуваемост\". Че представителите на СОСЗП (б.р. организаторите на събора), чиято членска маса наброява над 22 000 души, винаги са били чувани от ръководствата на местните управи по места, както и ползването на социални придобивки, за разлика от други организации на ветераните, е безспорен факт. Да не говорим, че техните пенсии са чувствително по-високи от тези на учители, лекари, инженери и т.н., плюс 20 заплати при пенсиониране. Затова остана и открит въпросът с единението, за което настоя в речта си ген. Стойков. Междувпрочем същата дума повтори няколко пъти в речта си и президентът Радев. Единение, но в името на какво? И де факто първият по рода си събор на запасните не беше ли всъщност генерална репетиция за създаването на нова формация, която да участва в следващите парламентарни избори?", "date": "2018.09.17", "title": "Преглед на основните теми в старозагорския печат"}
{"url": "http://www.focus-news.net/news/2018/09/17/2567872/sofiya-vavezhda-se-organizatsiya-na-dvizhenieto-vav-vrazka-sabitie-v-naroden-teatar-ivan-vazov.html", "text": "София: Въвежда се организация на движението на 16 и 17 септември във връзка събитие в Народен театър „Иван Вазов“. Това съобщиха от  пресцентъра на Столична община. \r\nЗабраняват се престоят и паркирането както следва: \r\n- от 6.00 часа до 24.00 часа на 17 септември на ул. „Иван Вазов“ между ул. „Г.Бенковски“ и ул. „Кузман Шапкарев“, \r\n- от 13.00 часа  до 22.30 часа на 17 септември на ул. „Дякон Игнатий“ между ул. „Ген. Гурко“ и ул. „Иван Вазов“.", "date": "2018.09.17", "title": "София: Въвежда се организация на движението във връзка събитие в Народен театър „Иван Вазов“"}
{"url": "http://www.focus-news.net/news/2018/09/17/2567862/tass-vladimir-putin-se-sreshta-s-redzhep-tayip-erdogan-v-sochi.html", "text": "Държавният глава на Руската федерация Владимир Путин ще проведе в Сочи среща с президента на Турция Реджеп Тайип Ердоган, който ще бъде в страната на работно посещение. Това съобщават от пресслужбата на Кремъл, като поясняват, че преговорите между двамата лидери ще се състоят в понеделник, 17 септември, предава  TACC . \r\n„Лидерите ще обсъдят актуалните въпроси от двустранното сътрудничество и проблематиката около разрешаването на сирийския въпрос“, става ясно от официалното съобщение. \r\nЗа срещата между Путин и Ердоган бе съобщено по-рано тази седмица от руския външен министър Сергей Лавров в рамките на Германско-руския форум в Берлин. Първият дипломат на Москва поясни, че двамата лидери ще продължат с обсъждането на темите, за които са разговаряли на срещата в Техеран на 7 септември.   Тереза Герова", "date": "2018.09.17", "title": "ТАСС: Владимир Путин се среща с Реджеп Тайип Ердоган в Сочи"}
{"url": "http://www.focus-news.net/news/2018/09/17/2567869/d-r-atanas-kambitov-kmet-na-blagoevgrad-skapi-uchenitsi-pozhelavam-vi-uverenost-tseleustremenost-i-smelost-vyarvayte-v-sebe-si-i-badete-postoyanni-zashtoto-taka-shte-postignete-tselite-si.html", "text": "\"Честит първи учебен ден! \r\nДнес отбелязваме деня на знанието и на новото начало! \r\nСкъпи ученици, пожелавам Ви увереност, целеустременост и смелост! Вярвайте в себе си и бъдете постоянни, защото така ще постигнете целите си!  \r\nСкъпи родители, продължавайте да насърчавате и подкрепяте бъдещите начинания на децата Ви!  \r\nСкъпи учители, Вие имате нелеката задача да изграждате умни, интелигентни хора,  с характер и страст към знанията! Бъдете все така добри професионалисти и продължавайте да учите децата ни на добро и любов към книгите!  \r\nНа добър час\". Това се съобщава в  поздравителен адрес  на кметът на Благоевград д-р Атанас Камбитов.", "date": "2018.09.17", "title": "Д-р Атанас Камбитов, кмет на Благоевград: Скъпи ученици, пожелавам Ви увереност, целеустременост и смелост - вярвайте в себе си и бъдете постоянни, защото така ще постигнете целите си"}
{"url": "http://www.focus-news.net/news/2018/09/17/2567874/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от  пресцентъра на дружеството . Във връзка с подмяна на сградно водопроводно отклонение на ул. „Поп Грую“, кв. „Васил Левски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Поп Грую“ от ул. „Константин Фотинов“ до ул. „Княгиня Тамара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Фотинов“ на ъгъла с ул. „Поп Грую“. \r\nВъв връзка с подмяна на сградно водопроводно отклонение на ул. „Сливница“, гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Стефан Витков“ от ул. „Захари Попов“ до ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Попов“ на ъгъла с ул. „Стефан Витков“. \r\nВъв връзка с изграждане на сградно водопроводно отклонение на ул. „Бурел“, жк. „Иван Вазов“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Бурел“ от ул. „Янко Забунов“ до ул. „Забърде“ и ул. „Забърде“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“ на ъгъла с ул. „Забърде“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.09.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/17/2567876/ombudsmanat-maya-manolova-shte-provede-priemni-v-sedemte-silistrenski-obshtini.html", "text": "Омбудсманът Мая Манолова и експерти от институцията ще приемат граждани на място във всички общини на Област Силистра – Алфатар, Главиница, Дулово, Кайнарджа, Силистра, Ситово и Тутракан. Това съобщиха от  пресофиса на омбудсмана. \r\nПрограма на омбудсмана по часове: \r\nВ 9.00 часа Мая Манолова ще участва в церемонията по откриване на новата учебна 2018/2019 година в най-старото училище в гр. Силистра - ОУ „Отец Паисий“, където се обучава 11-годишната Ния Атанасова, едно от момичетата, посланик на омбудсмана сред децата.  \r\nАдрес на ОУ „Отец Паисий“: гр. Силистра,  ул. „Д-р Петър Вичев“. \r\nПо-късно общественият защитник ще уважи и тържественото за старта на учебната година в Професионална гимназия по производствени технологии „Евлогий Георгиев“, част от училищата, с които работи Център за междуетнически диалог и толерантност „Амалипе“ - партньор на институцията на омбудсмана. \r\nАдрес на ПГПТ „Евлогий Георгиев“: гр. Силистра, ул. „7-ми септември“ № 52. \r\nВ 12.00 часа пред Драматичен театър „Сава Доброплодни“ Мая Манолова ще се срещне с майките на деца с увреждания, част от протестната мрежа „Системата ни убива!“, където тя ще даде и брифинг за журналистите. \r\nВ 14.00 часа националният омбудсман ще посети Социално-педагогически интернат „Христо Ботев“ в с. Варненци, където ще се запознае с децата, настанени там по Закона за борба с противообществените прояви на малолетните и непълнолетните. \r\nСлед 15.30 часа Мая Манолова ще приема граждани в Община Дулово. Там приемната ще стартира по график с начален час от 14.00 часа. В останалите общини на областта експертите на омбудсмана ще консултират хората на място, както следва:  \r\nОБЩИНА АЛФАТАР \r\nНачален час на приемната – 10.00 \r\nМясто:  Общинска администрация  \r\n/ул. „Йордан Петров“ № 6/ \r\nОБЩИНА ГЛАВИНИЦА \r\nНачален час на приемната – 10.00\t\t\t \r\nМясто:  Общинска администрация   \r\n/ул. „Витоша“ № 44/ \r\nОБЩИНА ДУЛОВО \r\nНачален час на приемната – 14.00 \r\nМясто: Общинска администрация – зала № 2 \r\n/ул. „Васил Левски“ № 18/ \r\nОБЩИНА КАЙНАРДЖА \r\nНачален час на приемната – 10.00 \r\nМясто: Общинска администрация – заседателна зала \r\n/ул. „Димитър Дончев“ № 2/ \r\nОБЩИНА СИЛИСТРА \r\nНачален час на приемната – 10.00 \r\nМясто: Областна администрация – заседателна зала   \r\n/ул. „Добруджа“ № 27/ \r\nОБЩИНА СИТОВО \r\nНачален час на приемната – 10.00\t \r\nМясто – Общинска администрация  – заседателна зала \r\n/ул. „Трети март“ № 72/ \r\nОБЩИНА ТУТРАКАН \r\nНачален час на приемната – 14.00\t\t\t \r\nМясто: Общинска администрация  \r\n/ул. „Трансмариска“ № 31/", "date": "2018.09.17", "title": "Омбудсманът Мая Манолова ще проведе приемни в  седемте силистренски общини"}
{"url": "http://www.focus-news.net/news/2018/09/17/2567873/narodnite-predstaviteli-ot-gerb-pernik-krasimir-velchev-i-d-r-aleksandar-aleksandrov-organizirat-priemen-den.html", "text": "Народните представители от ГЕРБ-Перник Красимир Велчев и д-р Александър Александров организират приемен ден за граждани на 17 септември 2018 г. Това съобщиха от пресцентъра на  партията . \r\n(понеделник). Срещата ще проведе от 12:00 ч. в централния офис на ГЕРБ в Перник, който се намира на ул „Търговска“ 30. \r\nЗаписвания могат да се правят на място или на тел.  0884 80 05 30.", "date": "2018.09.17", "title": "Народните представители от ГЕРБ-Перник Красимир Велчев и д-р Александър Александров организират приемен ден"}
{"url": "http://www.focus-news.net/news/2018/09/17/2567875/kmetat-na-sofiya-yordanka-fandakova-rabota-e-strategiyata-mi-za-predishnite-9-i-za-sledvashtite-godini.html", "text": "“Работа” е стратегията ми за предишните 9 и за следващите години. Това каза Йорданка Фандъкова, кмет на София и зам.-председател на ГЕРБ, в разговор с Илиана Беновска в предаването  “Беновска пита”", "date": "2018.09.17", "title": "Кметът на София Йорданка Фандъкова: “Работа” е стратегията ми за предишните 9 и за следващите години"}
{"url": "http://www.focus-news.net/news/2018/09/17/2567877/na-18-septemvri-se-navarshva-1-godina-ot-blazhenata-konchina-na-prisnopametniya-vidinski-mitropolit-dometian.html", "text": "На 18 септември се навършва 1 година от блажената кончина на приснопаметния Видински митрополит Дометиан, предаде репортер на  Агенция \"Фокус\" . По този повод в храма подворие на Светейшия патриарх Московски и цяла Русия в България, храм \"Св. Николай Мирликийски Чудотворец\" /Руската църква/, на 18 септември, вторник, от 17.00 часа, ще бъде отслужена панихида. Бог да го прости! Вечна му памет!  \r\nНикола ПЕТКОВ", "date": "2018.09.17", "title": "На 18 септември се навършва 1 година от блажената кончина на приснопаметния Видински митрополит Дометиан"}
{"url": "http://www.focus-news.net/news/2018/09/17/2567871/shumen-749-parvoklasnitsi-shte-prekrachat-za-parvi-pat-praga-na-klasnite-stai.html", "text": "749 първокласници, разпределени в 35 паралелки, ще прекрачат за първи път прага на класните стаи в училищата на територията на община Шумен, предаде репортер на  Радио „Фокус“- Шумен . Общият брой на учениците в общинските училища е 8427, разпределени в 371 паралелки. В Центъра за подкрепа на личностното развитие – Обединен детски комплекс и в Ученическата спортна школа в Шумен ще бъдат обхванати в различни извънкласни форми на работа близо 2300 ученици. \r\nИвелина ИВАНОВА", "date": "2018.09.17", "title": "Шумен: 749 първокласници ще прекрачат за първи път прага на класните стаи"}
{"url": "http://www.focus-news.net/news/2018/09/17/2567879/orf-marin-lyo-pen-prizova-za-satrudnichestvo-mezhdu-desnite-partii-za-evropeyskite-izbori.html", "text": "Председателят на френския популистки „Национален фронт“ Марин Льо Пен призова европейските десни партии да сътрудничат помежду си на европейските избори следващата година, предава  ORF , най-голямата обществена медия в Австрия.  \r\nВъв Франция целта е победа над партията на президента Еманюел Макрон, поясни Марин Льо Пен. „В Европа трябва да работим с нашите съюзници, другите десни групи, за да създаде мнозинство, което да се скъса с разпадащия се Европейски съюз\", обясни френският политик.  \r\nЛьо Пен ще заложи на кампания, която акцентира върху сътрудничество между нациите, което ще зачита тяхното „разнообразие и идентичност\".  \r\n„С нас Франция отново ще контролира границите си\", увери лидерът на „Национален фронт“. Тереза Герова", "date": "2018.09.17", "title": "ORF: Марин Льо Пен призова за сътрудничество между десните партии за европейските избори"}
{"url": "http://www.focus-news.net/news/2018/09/17/2567882/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на  ПП ГЕРБ . Днес от 9.30 до 16.30 часа – Керанка Стамова и Галина Вучкова. На 1 октомври от 9.30 до 16.30 часа – Георги Стоянов и Христо Котов. На 8 октомври от 9.30 до 16.30 часа – Силвия Маринова и Георги Николаев. \r\nПредварително записване - на тел. 044/63 32 23. Приемните се провеждат в офиса на ГЕРБ в Сливен, който е на адрес: ул. \"Цар Освободител\" 17.", "date": "2018.09.17", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/09/17/2567880/pregled-na-osnovnite-temi-v-burgaskiya-pechat.html", "text": "„Цветя или благородство за първия учебен ден“ е водещата тема в днешния брой на  вестник „Черноморски фар“ . „От лев до безкрайност струва букетът за любимия учител“ и „Дарете парите, заделени за цветята, молят родителите на тригодишния Никола“ са подзаглавията на статията.  „В „Победа“ вдигнаха ръце от ромските набези по безлюдни къщи“ е  друго заглавие от първата страница на ежедневника. Жителите редовно били ограбвани на тъмна автобусна спирка. Тръгна подписка за постоянно полицейско присъствие в квартала, пише още вестникът. „В „Меден Рудник“ откриха еко детска градина по скандинавски модел“ е друго заглавие от страниците на „Черноморски фар“. Новото бижу се появи на мястото на бивше сметище, пояснява статията. Фондация „Кроношпан“ отново осигурява пълна стипендия за висше образование“ е друга тема в днешното издание. Всеки български ученик, който тази година завършва средното си образование, може да кандидатства за участие в конкурса за избор на стипендиант за четиригодишно обучение в Babson College, САЩ.", "date": "2018.09.17", "title": "Преглед на основните теми в бургаския печат"}
{"url": "http://www.focus-news.net/news/2018/09/17/2567883/blagoevgrad-s-obshtogradsko-tarzhestvo-shte-bade-ofitsialno-otkrita-novata-uchebnata-godina-v-bansko.html", "text": "С общоградско тържество ще бъде открита новата учебна година в Банско. Това съобщиха от  пресцентъра на Община Банско.  В 9.00 часа на площад „Никола Вапцаров”, възпитаниците на петте учебни заведения в града ще произнесат в един глас Вазовото стихотворение „Аз съм българче”. \r\nПрез новата учебна година 121 деца ще прекрачат за първи път прага на родното школо в планинската община, от тях 89 са в град Банско. По традиция, екипът на кмета Георги Икономов е предвидил подаръци за всеки първокласник – детски образователни книжки от поредицата „Моята родина България”, както и пълнометражен видео филм за богатствата на нашата страна. \r\nУчилищата в общината вече са в готовност да посрещнат своите ученици. НУ „Св. Паисий Хилендарски”, освен с нов директор в лицето на дългогодишния учител г-жа Евгения Тренчева, може да се похвали с обновено дворно пространство. То е оформено като място за провеждане на интерактивни игри, подходящи за децата от началния етап на образование. Прекрасен нов надпис на училището ще посреща децата, а т.нар. „игротека” е с освежени мебели. „Всички подобрения са направени с помощта и подкрепата на родителите. Отправям своята огромна благодарност към тях за съпричастността” сподели новата директорка. \r\nСредно училище „Неофит Рилски”, което от миналата учебна година също премина под ръководството на литераторката и поетеса, г-жа Елеонора Барякова, ще посрещне своите възпитаници с 10 обновени класни стаи, нови магнитни дъски за първокласниците и ремонт на спортните съоръжения. Пожароизвестителната инсталация също е изградена, както и видеонаблюдение на територията на цялото учебно заведение. За подобряване на условията в Професионалната лесотехническа гимназия „Никола Вапцаров” – гр. Банско, местната администрация е кандидатствала с проектно предложение по ОП „Развитие на селските райони”. То включва цялостно обновяване на спортните терени, както и осъществяване на енергийна ефективност на общежитията към учебното заведение. Предстои Управителния орган на Програмата да извърши качествена оценка на предложенията и да класира кандидатурите. \r\nОще едно учебно заведение е с нов директор с настъпването на новата учебна година. Инж. Сашка Тодорова пое щафетата от пенсиониралия се директор на Професионалната гимназия по електроника и енергетика – инж. Ковачев дни преди началото на есенния учебен етап. За краткото време, в което дамата пое ръководството, гимназията може да се похвали с предстоящо обновяване на отоплителната система, освежаване на дворното пространство и осъвременяване на пожароизвестителната инсталация съобразно съвременните изисквания. \r\nЗа гимназистите, жители на околните села, Общинска администрация Банско се е погрижила за безплатен транспорт до професионалните гимназии в Банско. По този начин общинското ръководство се стреми да облекчи семейните бюджети на учениците и да улесни достъпа до учебните заведения от отдалечените населени места. Ученическите транспортни линии започват своята дейност още от първия учебен ден, който тази година ще бъде на 17 септември, понеделник.", "date": "2018.09.17", "title": "Благоевград: С общоградско тържество ще бъде официално открита новата учебната година в Банско"}
{"url": "http://www.focus-news.net/news/2018/09/17/2567885/smolyan-po-grafik-se-osashtestvyava-dvizhenieto-po-patya-smolyan-madan-pri-srutishteto-kray-tikale.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево е ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка ще се регулира със светофарна уредба, а скоростта ще е ограничена до 20 км/ч. Трафикът ще се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. При пропускането на превозните средства в определените часове строителни дейности няма да се извършват. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. Полицейското присъствие е заселено заради първия учебен ден. \r\nНели ГЕРГЬОВСКА", "date": "2018.09.17", "title": "Смолян: По график се осъществява движението по пътя Смолян – Мадан, при срутището край Тикале"}
{"url": "http://www.focus-news.net/news/2018/09/17/2567878/korneliya-ninova-bsp-na-dobar-chas-prez-novata-uchebna-godina-znaniya-za-uchenitsite-i-motivatsiya-za-uchitelite.html", "text": "Мили деца, нека новата учебна година бъде интересна и да ви донесе много знания и приятелства. Бъдете старателни и упорити, за да вървите смело към мечтите си. Това написа лидерът на БСП Корнелия Нинова в социалната мрежа  \"Фейсбук\"  по повод началото на новата учебна година. \r\n\"Уважаеми учители, приемете нашата признателност за мисията ви да учите, възпитавате и обичате децата. Нека техните усмивки ви носят удовлетвореност и мотивация. На добър час!\", допълва Корнелия Нинова.", "date": "2018.09.17", "title": "Корнелия Нинова, БСП: На добър час през новата учебна година - знания за учениците и мотивация за учителите"}
{"url": "http://www.focus-news.net/news/2018/09/17/2567881/varna-novata-akademichna-godina-v-meditsinskiya-universitet-v-grada-shte-bade-ofitsialno-otkrita-na-17-septemvri.html", "text": "Новата академична година в Медицинския университет в града ще бъде официално открита на 17 септември. Това съобщиха от пресцентъра на  Медицински университет - Варна . Церемонията по откриването на академична 2018/2019 година ще се състои от 10.00 часа в двора на университета на ул. „Марин Дринов“ 55. Ректорът на Медицинския университет във Варна прoф. д-р Красимир Иванов и академичното ръководство на университета отправят официална покана към гражданите за церемонията.", "date": "2018.09.17", "title": "Варна: Новата академична година в Медицинския университет в града ще бъде официално открита на 17 септември"}
{"url": "http://www.focus-news.net/news/2018/09/17/2567886/shumen-uchebnata-godina-v-obshtinata-zapochva-s-ritual-po-izdigane-na-flaga-na-grada-i-znamenata-na-balgariya-i-es.html", "text": "По традиция всички училища в общината започват новата учебна година с ритуал по издигане на флага на Шумен и знамената на България и ЕС. Това съобщиха от  Община Шумен . Кметът Любомир Христов ще открие новата учебна година в ОУ „И. Р. Блъсков“ в Шумен. Там тържеството ще започне в 9.30 часа. Председателят на Общинския съвет проф. Борислав Беджев по традиция ще бъде гост на тържеството в III –то  основно  училище „Димитър Благоев“, което започва в 9.00 часа. Зам.-кметът Найден Косев ще се включи в празника за първия учебен ден в СУ „Васил Левски“, който ще започне в 9.30 часа. Зам.-кметът д-р Светлана Маркова ще бъде гост на честването в ППМГ „Нанчо Попович“, а инж. Боян Тодоров, зам.-кмет по строителство и екология, ще участва в тържеството по случай откриването на новата учебна година в ОУ „Христо Ботев“ в село Друмево.", "date": "2018.09.17", "title": "Шумен: Учебната година в общината започва с ритуал по издигане на флага на града и знамената на България и ЕС"}
{"url": "http://www.focus-news.net/news/2018/09/17/2567884/adelina-stefanova-hram-vavedenie-bogorodichno-blagoevgrad-otdavame-pochit-na-dobrodetelite-koito-ni-krepyat-vyarata-nadezhdata-lyubovta-i-madrostta.html", "text": "На 17 септември църквата почита паметта на Светите мъченици Вяра, Надежда и Любов и майка им София – отдава се почит на добродетелите, които ни крепят – вярата, надеждата, любовта и мъдростта. Това каза за  Радио „Фокус“ - Пирин  Аделина Стефанова, уредник в храм „Въведение Богородично“- Благоевград. По думите й София означава мъдрост. „Мъдрост, която не говори, защото знае, вижда и помага. Тя черпи силата си от вярата, надеждата и любовта. И ги дарява на света. Мъдростта има своите многобройни превъплъщения в древни и съвременни философии и религии“, каза Стефанова. Преданието разказва, че през втората половина на І в. в Рим живяла една благочестива жена, християнка – тя се казвала София. „Тя имала три дъщери, които носели имената на християнски добродетели — Вяра, Надежда и Любов. Възпитавала ги в любов към Господа Исус Христос. Майката и дъщерите й не скривали своята вяра в Христа и я изповядвали открито. Наместникът на Антиох донесъл за това на император Адриан (117-138), който заповядал да ги доведат веднага при него. Когато застанали пред императора, всички присъстващи се изумили от спокойствието им: сякаш са ги повикали на светло тържество, а не на изтезание. Адриан се опитал да ги убеди да принесат жертва на богинята Артемида, но младите момичета останали непреклонни, тогава императорът заповядал да ги изтезават жестоко. А майката била принудена да гледа нечовешките изтезания и страданията на децата си. Но тя проявила необикновена сила през цялото време. Неиздържали и на изтезанията, момичетата умират, а императорът разрешил на света София да вземе телата на дъщерите си и да ги погребе“, разказва Стефанова. Три дни след кончината на децата умира и майка им, която също била погребана при тях. \r\nЛора КАЛЧЕВА", "date": "2018.09.17", "title": "Аделина Стефанова, храм „Въведение Богородично“ - Благоевград: Отдаваме почит на добродетелите, които ни крепят – вярата, надеждата, любовта и мъдростта"}
{"url": "http://www.focus-news.net/news/2018/09/17/2567891/pregled-na-osnovnite-temi-vav-velikotarnovskiya-pechat.html", "text": "„21 800 ученици посрещат училищата в областта“ е заглавие от първа страница на областния  всекидневник „Янтра Днес” .  Около 21 800 ученици ще влязат днес в класните стаи на училищата от област Велико Търново. За първи път училищния праг ще прекрачат 1805 първокласници, като най-малките ученици са с около 30 повече от предходната година, съобщи началникът на Регионалното управление на образованието инж. Розалия Личева … Колко са школата в областта, колко са закритите училища през тази година и очакват ли се някакви съществени промени през новата учебна година, прочетете във всекидневника. „Чакат комисия да пусне движението на новия мост при Шемшево“, пише още вестникът.  Напълно завършен е мостът над река Янтра край село Шемшево, но все още не е въведен в експлоатация. Последните дейности приключиха още миналата седмица с изграждането на предпазните парапети  … Какво още бе направено по съоръжението и кога ще заработи официално, разберете от страниците на вестника. „Съдят мъжа, изнасилил 75-годишна баба в Златарица“  е новина от криминалната хроника. В изданието ще откриете и обръщения на депутати, кметове и председатели на общински съвети от областта по случай първия учебен ден. „Етър“ потопи „Дунав“  с 4 гола в Русе, дръпна напред в класирането“ е новина от спортните страници. „Откриха в Балван уникален полигон, за пръв път у нас хлапета се сдобиха с книжки за велосипеди“  е заглавие от другия областен ежедневник „Борба“.   Балван за пореден път доказа, че е притегателен център за реализация на идеи. МВР, общината и дарителско сдружение „Св. Иван Рилски“ бяха избрали точно тук да се честват 130 г. от създаването на българската пожарна, чиито професионален празник е на 14 септември  … Как преминаха честванията, кой се включи в тях и какви са новите придобивки в Балван, можете да научите  от днешния брой.  „51 народни представители от БСП пристигат в областта за да представят проекта си „Визия за България“ е друга тема от вестника. 51 народни представители от БСП пристигат в сряда в областта, за да представят проекта си, наречен „Визия за България“. Депутатите ще имат срещи във всички 10 общини в областта и ще разговарят с граждани и с партийния актив по целия спектър от социални теми  … Повече за предстоящата среща, прочетете на страниците на ежедневника. „Моторист загина след удар в тир в Хаинбоаз“ е новина от криминалната хроника на всекидневника. На първа страница на областния ежедневник ще намерите и статия, която разказва за нов строеж на 24-метров търговски център с хотелска и жилищна част, който започват на „Беляковско шосе“ във Велико Търново.", "date": "2018.09.17", "title": "Преглед на основните теми във великотърновския печат"}
{"url": "http://www.focus-news.net/news/2018/09/17/2567890/pregled-na-osnovnite-temi-v-shumenskiya-pechat.html", "text": "„Ще пребъде във вековете историята на нашия народ”, благослови във Велики Преслав Негово Светейшество българският патриарх Неофит“, е водещото заглавие във вестник  „Шуменска заря“ .  Щастливи сме с прекрасната история, която има нашият народ. Тя няма да бъде никога забравена. Ще пребъде във вековете”, благослови патриарх Неофит, стъпвайки на преславска земя в Дворцовия център на Симеоновата столица. Негово светейшество пристигна в стария град за тържественото отбелязване на 1125 години от Преславския църковно-народен събор. „Над 2500 доброволци от област Шумен се включиха в кампанията „Да изчистим България заедно“, информира ежедневникът. Област Шумен за осма поредна година подкрепи кампанията „Да изчистим България заедно“. Това е най-мащабната доброволческа инициатива у нас, която цели да изгради обществена чувствителност по въпросите, свързани с опазването на околната среда. В тазгодишната кампания се включиха 2 521 доброволци от общините в област Шумен, които почистиха от отпадъци общо 223 места. На стр. 3 в броя са публикувани интервюта с д-р Атанас Атанасов, член на Управителния съвет на Български лекарски съюз, и Пламен Таушанов, председател на Управителния съвет на Българска асоциация за закрила на пациентите.", "date": "2018.09.17", "title": "Преглед на основните теми в шуменския печат"}
{"url": "http://www.focus-news.net/news/2018/09/17/2567887/pazardzhik-katastrofa-mezhdu-avtomobil-s-platforma-i-drug-lek-avtomobil-e-stanala-v-rayona-na-69-km-na-avtomagistrala-trakiya.html", "text": "Причина за образувалото се задръстване в района на 69 км на автомагистрала „Тракия“ в посока София е катастрофа, станала рано тази сутрин, съобщи за  Радио „Фокус“ – Пазарджик  говорителят на ОДМВР-Пазарджик Мирослав Стоянов. Той обясни, че автомобил с платформа е превозвал друг лек автомобил. „Движеща се зад него лека кола се удря в гърба на платформата, в резултат, на което превозвания лек автомобил пада и се обръща на пътното платно на магистралата. За радост няма пострадали хора. При инцидента са нанесени само материални щети“, коментира Стоянов. Той обясни, че обърналия се на пътното платно лек автомобил вече и преместен и движението постепенно се нормализира. Причина за образувалата се колона от автомобили в посока към столицата е по-натоварения трафик. „Шофьорите трябва да спазват дистанция и да преминават през проблемния участък с повишено внимание“, каза още Стоянов. \r\nВаня НИКОЛОВА", "date": "2018.09.17", "title": "Пазарджик: Катастрофа между автомобил с платформа и друг лек автомобил е станала в района на 69 км на автомагистрала „Тракия“"}
{"url": "http://www.focus-news.net/news/2018/09/17/2567888/kmetat-na-plovdiv-ivan-totev-parviyat-ucheben-den-e-spetsialen-praznik-simvol-na-pochitta-kam-znanieto-i-obrazovanieto.html", "text": "Първият учебен ден е специален празник – символ на почитта към знанието и образованието, а в българската традиция образованието е непреходна ценност. Това се казва в поздравителния адрес от кмета на Пловдив Иван Тотев по повод началото на новата учебна година, съобщиха от  Oбщината . В поздравителния адрес се подчертава, че ролята на училището е да подготвя личности, които имат знания, могат да мислят, да вземат самостоятелни решения, да работят в екип, да са предприемчиви и готови да учат. \r\n\"Образователната система е динамична и развиваща се, преминава през много етапи и промени. От всички нас – институции, учители, родители и ученици зависи постигането на качествено образование и вярвам, че заедно се движим по правилния път\", пише още в обръщението. \r\nКметът Иван Тотев отправя специален поздрав към първокласниците, които ще чуят училищния звънец за първи път. На всички той пожелава здрава, успешна и спокойна учебна година.", "date": "2018.09.17", "title": "Кметът на Пловдив Иван Тотев: Първият учебен ден е специален празник – символ на почитта към знанието и образованието"}
{"url": "http://www.focus-news.net/news/2018/09/17/2567892/shumen-vavezhdat-promeni-v-dvizhenieto-do-meditsinskiya-filial.html", "text": "Въвежда се временна организация за движението на автомобили във връзка с откриване на новата академична учебна година във филиала на Медицинския университет „Проф. д-р Параскев Стоянов“ в Шумен. Това съобщиха от пресцентъра на  Община Шумен . За времето от 10.00 до 12.00 часа на 17 септември се затваря за движение улица „Петър Парчевич“ в участъка от кръстовището с улица „Софроний Врачански“ до кръстовището с улица „Братя Миладинови“. За целта ще бъде поставена необходимата вертикална сигнализация.", "date": "2018.09.17", "title": "Шумен: Въвеждат промени в движението до Медицинския филиал"}
{"url": "http://www.focus-news.net/news/2018/09/17/2567893/plovdiv-prodalzhava-remontat-na-patya-plovdiv-asenovgrad-dvizhenieto-se-izvarshva-v-ednoto-platno.html", "text": "Продължава ремонтът на пътя Пловдив – Асеновград, съобщи за  Радио „Фокус“- Пловдив  дежурният в Областно пътно управление. Движението по пътя се извършва двупосочно в едното платно. Ремонтните дейности се очаква да приключат до 2 ноември. В една лента се осъществява и движението по пътя Югово – Лъки  поради пропадане на част от пътното платно. Срокът е до 30.09.2018 г. \r\nОграничено е движението за МПС с височина над 4 м. през тунелите по пътя Асеновград – Нареченски бани. Обходният маршрут е по пътя Кричим – Девин. Движението по път III-667 Плодовитово – Първомай – Асеновград в района на мост над р. Марица е ограничено за МПС над 5 т поради намален габарит на пътното платно на моста. Обходният маршрут е по пътя Стара Загора – Поповица и път І-8 София – Пловдив – Свиленград. Движението по пътя Поповица – Болярци е ограничено за МПС над 12 т поради намален габарит на пътното платно на мост в с. Поповица. Срокът на ограничението е до 21.12.2018 г. Движението по пътя Белица – Загражден – Давидково, в участъка от Държавно ловно стопанство ”Кормисош” след с. Белица до границата с област Смолян е ограничено за всички МПС. Срокът е до 21.12.2018 г. \r\nОпасност от падащи камъни има по пътя София-Карлово-Бургас, проходите „Козница” и „Стражата”, по пътя Асеновград-Смолян и по пътя Юговско ханче-Югово-Лъки-Здравец. Шофьорите трябва да се движат с повишено внимание по тези участъци. \r\nЦветана ТОНЧЕВА", "date": "2018.09.17", "title": "Пловдив: Продължава ремонтът на пътя Пловдив – Асеновград, движението се извършва в едното платно"}
{"url": "http://www.focus-news.net/news/2018/09/17/2567895/blagoevgrad-zasileno-e-politseyskoto-prisastvie-v-rayona-na-vsichki-uchebni-zavedeniya-v-grada.html", "text": "Засилено е полицейското присъствие в района на всички учебни заведения в града, предаде репортер на  Радио ‘‘Фокус’’ – Пирин.  Изключително натоварено е движението на кръстовището между бул. „Св. Димитър Солунски“ и бул. „Васил Левски“ – при Зърнени храни, както и на кръстовището между бул. „Васил Левски“ и улица „Иван Михайлов“ – под Югозападен университет „Неофит Рилски“. Частични задръствания се образуват в района на Автогарата на бул. „Св. Димитър Солунски“, заради големия поток от пешеходци излизащи от гарата. Интензивно е движението и по улица „Стефан Стамболов“. \r\nЛора КАЛЧЕВА", "date": "2018.09.17", "title": "Благоевград: Засилено е полицейското присъствие в района на всички учебни заведения в града"}
{"url": "http://www.focus-news.net/news/2018/09/17/2567894/burgas-otkriva-se-izlozhbata-na-fotografite-ot-grada-useshtane-za-cherno-i-byalo.html", "text": "Открива се изложбата на бургаските фотографи „Усещане за черно и бяло“. Това съобщиха от пресцентъра на  Община Бургас . Сдружение „Бургаска Фотографска общност“ за пореден път ще провокира жителите и гостите на град Бургас с атрактивни творби на своите членове. От 18.30 часа в галерията на  „Дружество на художниците-Бургас“, залата на „Александровска“ №22, творците от Сдружение „Бургаска Фотографска общност“ Ви канят на откриването на своята изложба „Усещане за черно и бяло“. Тя ще е отворена за разглеждане до 28 септември тази година. \r\nОсемнадесетте автори, сред които има двама артисти на FIAP (Artiste FIAP, Mеждународна организация за фотоизкуство със седалище в град Берн, Швейцария), златни и сребърни медалисти и носители на призове от национални и международни фото салони,  показват  47  творби, в които изразяват своя поглед и усещане за красотата на света в  черно и бяло. \r\nСдружение „Бургаска Фотографска общност“ е една от значимите културни институции на Бургас. Нейните членове утвърждават реномето, събитията, традициите и културната слава на града не само в България, но и в общия ни европейски дом и по света.  Те са участвали  в международни салони и изложби в Италия, Гърция, Дания, Полша, Турция и в други страни.  БФО участва в културния календар на града  с традиционната си годишна изложба, с изложбите „Черно и Бяло“, „Бяло“, „Приказки за Ева“, изложби по  случай деня на морето,  за градска мобилност, международния морски ден,  135 години „Пристанище Бургас“ и други. \r\nИзложбата „Усещане за черно и бяло“ е четвъртата по ред, реализирана от авторите в Сдружение „Бургаска Фотографска общност“ за 2018 година.", "date": "2018.09.17", "title": "Бургас: Открива се изложбата на фотографите от града „Усещане за черно и бяло“"}
{"url": "http://www.focus-news.net/news/2018/09/17/2567896/sofiya-vavezhda-se-promyana-v-organizatsiyata-na-dvizhenie-v-kv-botunets.html", "text": "Въвежда се промяна в организацията на движение в кв. „Ботунец“ в София. това съобщиха от пресцентъра на  Столична община . За времето от 15.00 часа до 21.00 часа, в кв. „Ботунец“ се забранява влизането на пътни превозни средства по ул. „Васил Левски“ в участъка между ул. „Здравец“ и ул. „Витиня“. \r\nАвтобуси номера  118  и 119 ще се движат по променен маршрут. Автобусите, обслужващи линия 118, ще се движат от ул. „Васил Левски“ по ул. „Здравец“, ул. „Искър“,улиците покрай „Супермаркет“,  ул. „Витиня“,ул. „Мусала“, ул. „Искър“, ул. „Здравец“, ул. „Васил Левски“ и по маршрута си обратно. Автобусите, обслужващи линия 119, ще се движат от ул. „Васил Левски“ по ул. „Здравец“, ул. „Искър“, улиците покрай магазин „Супермаркет“ , ул. „Витиня“,  ул. „Мусала“, ул. „Искър“, ул. „Здравец“, ул. „Васил Левски“ и по маршрута си обратно.  \r\nАвтобусите от линиите ще се установяват на съществуващите спирки  и на временно откритите в същия район.", "date": "2018.09.17", "title": "София: Въвежда се промяна в организацията на движение в кв. „Ботунец“"}
{"url": "http://www.focus-news.net/news/2018/09/17/2567898/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. По високите части на планините има преминаваща мъгла. Сутрешните температури са от 7 до 12 градуса. Лифтовите съоръжения работят според графика си на Боровец и в Банско, в Пампорово се движат първа, втора и четвърта линия. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.17", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/17/2567889/zdf-demonstratsiite-v-kyoten-priklyuchiha-bez-intsidenti.html", "text": "Седмица след смъртта на 22-годишен германец, който получи инфаркт след свада с мигранти, в малкия германски град Кьотен десни групи и движения организираха демонстрация. Акцията им премина спокойно и без инциденти, макар полицията да бе загрижена от „потенциала за опасност“, предава общественият телевизионен канал  ZDF . \r\nПо последни данни на властите в демонстрацията на десните са се включили около 1,4 хил. души – значително повече, отколкото полицията преброи във вечерните часове на неделя. В контрапростеста са участвали около 850 души.  \r\nРепортер на телевизията увери, че атмосферата в Кьотен е била напрегната, но все пак демонстрациите са били спокойни.  \r\nВ следобедните часове на неделя в централните части на града, в който живеят около 26 хил. души, бе съобщено за няколкостотин събрали се за шествието. За протеста призоваха от ПЕГИДА и от бранденбургското движение „Бъдещето на родината“. В Кьотен бяха забелязани и представители на дясната „Алтернатива за Германия“, макар партията да не фигурираше в списъка на организаторите. \r\nСъщевременно в града се проведе и контрадемонстрация. В нея се включиха около 600 души, макар организаторите да предвиждаха между 700 и 800 участници.  \r\nНад хиляда полицейски служители бяха задействани за охрана на насрочената за неделя демонстрация в Кьотен. \r\nСедмица след кончината на младия германец, който получи инфаркт след спречкване с мигранти от афганистански произход, няколко организации – според медиите – с десен характер, призоваваха за организирането на акция. От редакцията припомнят, че след смъртта на германеца в ареста остават двама граждани на Афганистан – на 18 и 20-годишна възраст. Тереза Герова", "date": "2018.09.17", "title": "ZDF: Демонстрациите в Кьотен приключиха без инциденти"}
{"url": "http://www.focus-news.net/news/2018/09/17/2567902/veliko-tarnovo-politsai-sledyat-za-patnata-bezopasnost-pokray-vsichki-uchilishta-i-detski-gradini-v-grada.html", "text": "Полицейски служители следят за  спазване на обществения и ред и пътната безопасност пред всички учебни заведения във Велико Търново в първия учебен ден. Това съобщи за  Радио „Фокус“ – Велико Търново  гл. инсп. Атанас Атанасов, началник на сектор „Пътна полиция“ към ОДМВР-Велико Търново. Освен това в областта започва и специализирана полицейска операция под надслов „Децата тръгват на училище“.  \r\nВ първия учебен ден има по един или двама служители пред всяко училище. Те обезпечават обществения ред и регулират трафика. В последствие, след предварително изготвен анализ, полицаите ще бъдат дислоцирани на най-натоварените и рискови участъци, в близост до учебните заведения. Те ще регулират пътникопотока в пиковете часове – в началото и края на учебния ден, в рамките на първия срок. „Пътна полиция“ прави всичко възможно целогодишно да има осезаемо присъствие на полицаи в пиковете часове покрай учебните заведения“, подчерта гл. инсп. Атанасов. Той съобщи, че 90% от пешеходните пътеки в града са с обновена маркировка. В момента представители на Община Велико Търново, съвместно с „Пътна полиция“ правят оглед на пътната маркировка около останалите училища. \r\nМария НЕДЕВА", "date": "2018.09.17", "title": "Велико Търново: Полицаи следят за пътната безопасност покрай всички училища и детски градини в града"}
{"url": "http://www.focus-news.net/news/2018/09/17/2567899/chez-razpredelenie-balgariya-podobryava-kachestvoto-na-elektrozahranvaneto-v-novi-iskar-i-bankya-chrez-instaliraneto-na-distantsionno-obsluzhvani-elektromeri.html", "text": "ЧЕЗ Разпределение България подобрява сигурността и качеството на електрозахранването в Нови Искър и Банкя чрез инсталирането на дистанционно обслужвани електромери. Това съобщиха от пресцентъра на  ЧЕЗ . Автоматизираната система ще позволява дистанционно отчитане на изразходваната електроенергия, ще следи какво е натоварването на мрежата и нивото на подаваното напрежение, честотата и продължителността на прекъсванията и други параметри. Това ще позволи да бъдат повишени качеството и надеждността на електрозахранването на клиентите и ще оптимизира процеса на обслужването им, което пряко ще повлияе върху удовлетвореността на потребителите. \r\nЕлектромерите ще бъдат монтирани през периода 17 - 21 септември. Не е предвидено изключване на електрозахранването едновременно за голям брой потребители. Възможни са обаче кратковременни прекъсвания за индивидуалните монтажи на електромерите между 8.00 часа и 20.00 часа. Дейността се извършва от техници с необходимата квалификация и опит и е за сметка на дружеството.", "date": "2018.09.17", "title": "ЧЕЗ Разпределение България подобрява качеството на електрозахранването в Нови Искър и Банкя чрез инсталирането на дистанционно обслужвани електромери"}
{"url": "http://www.focus-news.net/news/2018/09/17/2567903/sliven-intenzivno-e-dvizhenieto-po-patishtata-v-oblastta.html", "text": "Интензивно е движението  по пътищата в Сливенска област, съобщиха от  Областно пътно управление-Сливен . Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.17", "title": "Сливен: Интензивно е движението по пътищата в областта"}
{"url": "http://www.focus-news.net/news/2018/09/17/2567905/parvan-simeonov-politolog-obstanovkata-veshtae-nachaloto-na-kraya-na-borisov.html", "text": "Обстановката вещае началото на края на Борисов. Това каза в интервю за сутрешния блок „Добро утро, България“ на  Радио „Фокус“  политологът Първан Симеонов. По думите му различни фактори създават усещането за загуба на единността в страната и невъзможност за справяне с конкретната кризисна ситуация. „Впускането в предсрочни избори ще бъде скок в неизвестното, до който стои единствено икономическата стабилност в страната“, добави той. „ГЕРБ са принудени да инженерстват, търсейки нови патерици, иначе ги очаква потъване в полза на опозицията“, обясни политологът. „Борисов губи монопола върху приказването. Тоест, освен него, ще приказва поне още един – Румен Радев. Разбира се, Борисов ще остане силен фактор и ще определя и побеждава. Но да не стане така, че Борисов, освен монопола върху приказването, да загуби и монопола върху случването на нещата. Той моментално трябва да покаже на вътрешния терен, че продължава да държи юздите. Но и да ни покаже решителност. Това са нормални политически цикли, нищо чак толкова страшно не се случва все пак“, коментира Първан Симеонов. Той каза още, че всички протести, стачки и скандали зазвучават в единен глас с помощта на различните видове опозиции. „В полза на управляващите към момента е невъзможоността за обединение на общественото недоволство“, допълни Симеонов.", "date": "2018.09.17", "title": "Първан Симеонов, политолог: Обстановката вещае началото на края на Борисов"}
{"url": "http://www.focus-news.net/news/2018/09/17/2567904/pazardzhik-vtora-katastrofa-e-stanala-na-69-km-na-avtomagistrala-trakiya.html", "text": "В района на 69 км на автомагистрала „Тракия“ е станал втори пътен инцидент, съобщи за  Радио „Фокус“ – Пазарджик  говорителят на ОД на МВР в Пазарджик Мирослав Стоянов. Той обясни, че първоначално е спрял аварирал товарен автомобил, а малко по-късно в него се е блъснал друг камион. „Няма пострадали хора, но движението се осъществява само в едната пътна лента. Мястото се регулира от екип на „Пътна полиция“, уточни Стоянов.  „Фокус“ припомня, че  при първата катастрофа се удариха автомобил с платформа и друг лек автомобил, като при инцидента превозваната лека кола падна и се обърна на пътното платно.  \r\nВаня НИКОЛОВА", "date": "2018.09.17", "title": "Пазарджик: Втора катастрофа е станала на 69 км на автомагистрала „Тракия“"}
{"url": "http://www.focus-news.net/news/2018/09/17/2567900/plovdiv-razdavat-kurban-za-zdrave-i-blagodenstvie-v-hram-sveto-preobrazhenie-gospodne-v-rayon-trakiya.html", "text": "Днес, когато православната църква отбелязва деня на светите мъченици Вяра, Надежда, Любов и майка им София, след службата в храма „Свето Преображение Господне” (около 10.00 часа), ще бъде даден курбан за здраве и благоденствие на жителите на район „Тракия” в Пловдив. Това съобщиха от пресцентъра на  Община Пловдив . Организаторите и този път са подготвили над 300 порции от ритуалната храна. \r\nТрадицията да се дава курбан на големи православни празници в район  „Тракия” датира от откриването на църквата в района преди шест години. Инициативата на кметът на „Тракия” Костадин Димитров среща подкрепата на доброжелателни дарители.", "date": "2018.09.17", "title": "Пловдив: Раздават курбан за здраве и благоденствие в храм „Свето Преображение Господне” в район „Тракия”"}
{"url": "http://www.focus-news.net/news/2018/09/17/2567897/plovdiv-blizo-3200-parvoklasnitsi-prekrachvat-uchilishtniya-prag.html", "text": "Близо 3200 първокласници прекрачват училищния праг в Пловдив днес. Това съобщиха за  Радио „Фокус“- Пловдив  от общината. Всички 52 общински училища в Пловдив ще отворят врати за 33 000 ученици от I до XII клас и за 700 деца в подготвителните групи на 5- и 6-годишна възраст. По последни данни в общинските училища с начален етап на обучение (общо 46 начални, основни и средни училища) са записани 3171 първокласници. През предстоящата учебна година около 12 000 ученици ще са на целодневна организация на обучение. \r\nБроят на учителите в общинските училища е 2800. \r\nВ СУ „Св. Св. Кирил и Методий“ стартира първата паралелка от първокласници, в която обучението ще се осъществява по метода на Мария Монтесори. За целта четирима учители и директорът са преминали едногодишно обучение. Кабинетът, който ще посрещне първокласниците, е оборудван изцяло с ново обзавеждане и специални дидактични материали. \r\nЦветана ТОНЧЕВА", "date": "2018.09.17", "title": "Пловдив: Близо 3200 първокласници прекрачват училищния праг"}
{"url": "http://www.focus-news.net/news/2018/09/17/2567906/kmetat-na-sofiya-yordanka-fandakova-za-remontite-nyama-kak-da-garantirame-che-nyakoy-maystor-ne-si-e-ostavil-ratsete.html", "text": "При тези огромни проекти няма как да гарантираме, че някой майстор няма да си остави ръцете. Това каза столичният кмет Йорданка Фандъкова в предаването „Тази сутрин” по  бТВ  по повод сигналите за некачествено извършени ремонти из града. \r\n„Това са десетки фирми, стотици хора, които работят на терен. Въвеждаме постоянно нови условия”, коментира още Фандъкова. \r\nПо думите ѝ общината е успяла да спази ангажимента си едната част от ремонтираните отсечки в столицата да бъдат пуснати за първия учебен ден. Това са бул. „Васил Левски”, бул. „Арсеналски” и отсечката на бул. „България”. \r\nОтносно сигналите от гражданската организация „Спаси София”, че дърветата на ул. „Граф Игнатиев” са били бетонирани при ремонтните дейности там, Фандъкова коментира, че вече са наложени санкции на изпълнителя, като предстоят и нови. „Една глоба е до 50 хил. лв. – аз поисках максималната санкция”, категорична е Фандъкова. \r\nСтоличният кмет уточни, че най-късно на 1-2 ноември ще бъде пуснато трамвайното трасе по ул. „Граф Игнатиев”. \r\nПо думите ѝ най-лесно е да не се прави нищо в столицата и тогава няма да има критики. „Гарантираме, че няма с парите на гражданите да се плаща за калпаво свършена работа”, допълни Фандъкова, като припомни, че бул. „Дондуков” е излязъл „златен” на изпълнителя заради гаранционни ремонти. \r\n„Таблиците на европейската сметна палата ясно показват, че от 2009 г. досега в София има подобрение на въздуха по всички показатели” – така Фандъкова коментира критичен доклад на Сметната палата на ЕС, в който се посочва, че от 2009 г. насам не са взети никакви реални мерки за борба с мръсния въздух. \r\n„Много спекулации чух по повод този доклад”, допълни още Фандъкова. \r\nТя коментира, че общината прави всичко възможно да подобри контрола в столицата, за да не се горят отпадъци. „Имаме и пълна готовност да кандидатстваме за подмяна на отоплителните инсталации с по-екологични”, коментира още тя. \r\n„Не мисля, че има причини и основания за предсрочни избори”, категорична е Йорданка Фандъкова. По думите ѝ има политически битки относно овакантените министерски кресла, към които няма как да не се подходи сериозно. \r\n„На опозицията това ѝ е работата – да създава кризи и да се бори за място. За мен като кмет е важно да има стабилност”, допълни още Фандъкова.", "date": "2018.09.17", "title": "Кметът на София Йорданка Фандъкова за ремонтите: Няма как да гарантираме, че някой майстор не си е оставил ръцете"}
{"url": "http://www.focus-news.net/news/2018/09/17/2567907/pazardzhik-dvizhenieto-po-avtomagistrala-trakiya-pri-km-69-v-posoka-sofiya-se-osashtestvyava-samo-v-izprevarvashtata-lenta.html", "text": "Движението се осъществява само в изпреварващата лента при км 69 в посока София на автомагистрала \"Тракия\", поради пътно произшествие. Това съобщиха от пресцентъра на  Агенция \"Пътна инфраструктура\".  От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\"", "date": "2018.09.17", "title": "Пазарджик: Движението по автомагистрала \"Тракия\" при км 69 в посока София се осъществява само в изпреварващата лента"}
{"url": "http://www.focus-news.net/news/2018/09/17/2567901/d-r-desislava-panayotova-imennitsite-dnes-nosyat-sveti-imena-i-zatova-zhivotat-im-tryabva-da-bade-dostoen.html", "text": "Именниците днес носят свети имена и затова животът им трябва да бъде достоен. Това каза богословът д-р Десислава Панайотова в интервю за  Агенция „Фокус“   за посланието на празника 17 септември към християните, за това къде се съхраняват мощите на светите мъченици София, Вяра, Надежда и Любов и какви са чудесата, свързани с тях. „Всички ние трябва да се опитваме да въплатим в живота си, както примера и живата вяра, верността на светите София, Вяра, Надежда и Любов, така и техните добродетели. Трябва да въплатим вярата в Бога, надеждата за по-добро и любовта помежду ни“, каза д-р Панайотова. Тя поясни, че няма по-голяма любов от любовта в името Христово. По думите й това е любов, която те прави силен и готов дори да жертваш себе си за другите, да им служиш, служейки на Бога. „Пожелавам на всички повече да се обичаме, повече да служим един друг, не да се консумираме и използваме. Повече да се надяваме на Божията помощ и да вярваме, че над нас е Божият промисъл, Божията десница и че всички сме в  Божии ръце“, каза д-р Панайотова.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.09.17", "title": "Д-р Десислава Панайотова: Именниците днес носят свети имена и затова животът им трябва да бъде достоен"}
{"url": "http://www.focus-news.net/news/2018/09/17/2567908/veliko-tarnovo-sas-7-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 118 см, а температурата на водата - 23.2 градуса. \r\nПредимно слънчево ще е и днес времето над българския участък на Дунав. Временни увеличения на облачността ще има в следобедните часове, но валежи не се очакват. Ще духа до умерен вятър от североизток. Максималните температури ще са  между 24° и 27°.", "date": "2018.09.17", "title": "Велико Търново: Със 7 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/17/2567911/mvr-chetirima-dushi-sa-zaginali-a-18-sa-raneni-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 18 са ранени при 16 катастрофи в страната през изминалото денонощие. Това съобщиха от  пресцентъра на МВР . В София са станали 2 тежки и едно леко произшествия, при които има 1 загинал и петима ранени. От началото на месеца в катастрофи са загинали 30 души, а от началото на година – 431. Пострадалите при пътни инциденти от началото на годината са 6091.", "date": "2018.09.17", "title": "МВР: Четирима души са загинали, а 18 са ранени при катастрофи в страната през изминалото денонощие"}
{"url": "http://www.focus-news.net/news/2018/09/17/2567913/vratsa-22-godishna-zhena-i-2-godishno-dete-sa-zaginali-sled-kato-lek-avtomobil-se-e-blasnal-v-darvo-kray-patya-mezhdu-grad-byala-slatina-i-selo-popitsa.html", "text": "В 01.50 ч. тази нощ на пътя между град Бяла Слатина и село Попица, лек автомобил „Фолксваген Пасат”, управляван от 35-годишен мъж от Бяла Слатина, неправоспособен водач, се е блъснал в крайпътно дърво. Това съобщиха от пресцентъра на  ОДМВР-Враца . Загинало е 2-годишно дете от село Габаре, пътувало на предна дясна седалка  в автомобила. В болницата в Бяла Слатина е починала 22-годишна жена от село Габаре, която пътувала на предната дясна седалка  в автомобила. Водачът на автомобила е транспортиран в болницата в града, с множество наранявания. Образувано  е досъдебно производство.", "date": "2018.09.17", "title": "Враца: 22-годишна жена и 2-годишно дете са загинали, след като лек автомобил се е блъснал в дърво край пътя между град Бяла Слатина и село Попица"}
{"url": "http://www.focus-news.net/news/2018/09/17/2567910/aktsenti-v-predavaneto-zona-kyustendil-po-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  „Зона Кюстендил” основна тема ще бъде първият учебен ден и началото на новата учебна година. Наш събеседник ще бъде Радостина Новакова, началник на Регионално управление на образованието в Кюстендил. С нея ще говорим за извършените ремонтни дейности в учебните сгради и детските градини, за броя на първокласници, за средищните и защитени училища, за маломерните паралелки и за работата на екипите за обхващане на всички деца и ученици в образователния процес. Темата ще продължим със Светослав Василев, зам.-кмет на Община Кюстендил с ресор „Култура, образование, туризъм, младежки дейности и спорт”. Акцент в разговора ни ще бъдат целодневната организация на учебния ден, новостите в превоза на деца и ученици и изучаването на религия. В предаването ще ви срещнем и с Наташа Павлова, дългогодишен учител по български език и литература и настоящ председател на Синдиката на българските учители в Кюстендил. С нея ще разговаряме за вълнението в първия учебен ден, за работата на учителите и тяхната мотивация. В следващия час ще засегнем и темата за пътната безопасност. Актуална информация ще потърсим от Георги Джоглев, председател на Комисията по безопасност на движението към Община Кюстендил.   Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.09.17", "title": "Акценти в предаването „Зона Кюстендил” по Радио „Фокус” – Пирин"}
{"url": "http://www.focus-news.net/news/2018/09/17/2567912/kathimerini-chlenove-na-rubikon-oskverniha-sgradata-na-iranskoto-posolstvo-v-atina.html", "text": "Около десетина членове на анархистката групировка „Рубикон“ оскверниха сградата на иранското посолство в Атина, като боядисаха прозорците й фасадата й, съобщава електронното издание на гръцкия вестник  Kathimerini , като пояснява, че инцидентът се е случил в ранните часове на деня. \r\n„Предприехме това действие като минимален отговор на екзекуцията на двама кюрдски другари от иранския фашистки режим\", се казва в съобщението, разпространено на официалната страница на „Рубикон“, където е поместен и съответен видеоклип, на който се виждат действията на членовете й.  \r\nИнцидентът се е случил малко след 6:00 часа сутринта в заможното и добре охранявано северно предградие на Атина Палео Психико, където са разположени голяма част от дипломатическите мисии в гръцката столица. \r\nЧленовете на групировката са се придвижили до посолството на мотоциклети и са избягали веднага след атаката. \r\n„Рубикон“ извърши няколко подобни нападения срещу държавни агенции, правителствени сгради и чуждестранни дипломатически мисии, включително израелската, испанската и френската, припомнят от редакцията.  Тереза Герова", "date": "2018.09.17", "title": "Kathimerini: Членове на „Рубикон“ оскверниха сградата на иранското посолство в Атина"}
{"url": "http://www.focus-news.net/news/2018/09/17/2567909/das-handelsblatt-germaniya-ne-se-nuzhdae-ot-amerikanskiya-gaz.html", "text": "Германия няма да купува втечнен природен газ от САЩ, защото не е изгоден за страната от икономическа гледна точка и няма да гарантира икономическата й сигурност, обясняват в редакцията на изданието  Das Handelsblatt . \r\nПърво, ФРГ не разполага с необходимата инфраструктура за доставянето на американския газ, а строителството на необходимия терминал едва ли ще бъде рентабилно, категорично е изданието. \r\nОтбелязва се, че към 2050 г. Германия планира да се откаже изцяло от използването на въглеродни източници на енергия и поради тази причина инвестициите в нова газова инфраструктура при съществуващия далеч по-евтин проект за „Северен поток-2“ са твърде „съмнителни и малко вероятни“, коментират в редакцията. \r\nDas Handelsblatt припомня, че Русия осигурява едва шест процента от енергийните нужди на Германия, което говори за отсъствието на каквато и да била зависимост на страната от руските доставки – нещо, за което тръбят във Вашингтон.  \r\nБерлин едва ли ще рискува да загуби енергийната си сигурност, като замени Русия със САЩ, която води политика за „Америка на първо място“ и участва в търговски войни, е заключението на авторите на статията. Тереза Герова", "date": "2018.09.17", "title": "Das Handelsblatt: Германия не се нуждае от американския газ"}
{"url": "http://www.focus-news.net/news/2018/09/17/2567914/d-r-desislava-panayotova-chastitsi-ot-moshtite-na-svetitsite-sofiya-vyara-nadezhda-i-lyubov-se-namirat-v-edno-seltse-kray-strasburg.html", "text": "Частици от мощите на светиците София, Вяра, Надежда и Любов се намират в едно селце край Страсбург. Това каза богословът д-р Десислава Панайотова в интервю за  Агенция „Фокус“   за посланието на празника 17 септември към християните, за това къде се съхраняват мощите на светите мъченици София, Вяра, Надежда и Любов и  какви са чудесата, свързани с тях.  „Има частици от техните свети мощи, които са запазени първо в Рим. После са били дарени от римския папа на един архиепископ в Страсбург. Това се е случило още в православно време, когато на Запад всички са били православни. Мощите са били запазени в едно селце, близо до Страсбург, което се нарича Ешо. Там в местната базилика и днес се намира ковчежето с мощите на светите мъченици София, Вяра, Надежда и Любов“, разказа д-р Панайотова. По думите й всеки православен християнин може да отиде и да им се поклони. „До XIII - XIV век е имало изключително активен поток от поклоници. Светите мъченици са се прославяли на място с това, че са били лечителки. Когато хората са им се молили, те са помагали за излекуване на най-различни болести. Срещу храма, където са мощите им в Ешо, се е създал цял поклонически център, в който хората са преспивали. Идвали са болни,  возени на носилки и каруци. По всякакъв начин хората са се стичали там, за да измолват целебните и ходатайствените молитви на светите София, Вяра, Надежда и Любов“, обясни богословът.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.09.17", "title": "Д-р Десислава Панайотова: Частици от мощите на светиците София, Вяра, Надежда и Любов се намират в едно селце край Страсбург"}
{"url": "http://www.focus-news.net/news/2018/09/17/2567915/vratsa-31-godishen-mototsikletist-e-zaginal-pri-katastrofa-v-grada-s-lek-avtomobil-upravlyavan-ot-70-godishen-mazh.html", "text": "На 16 септември 2018 г., около 10:20 ч. в град Враца са катастрофирали лек автомобил „Опел Астра“, управляван от 70-годишен мъж от село Згориград, и мотоциклет „Сузуки“, управляван от 31-годишен мъж от Враца. Това съобщиха от пресцентъра на  ОДМВР-Враца . Загинал е водачът на мотоциклета. Пробите за алкохол и наркотични  вещества на водача на лекия автомобил са  отрицателни. Образувано  е досъдебно производство.", "date": "2018.09.17", "title": "Враца: 31-годишен мотоциклетист е загинал при катастрофа в града с лек автомобил, управляван от 70-годишен мъж"}
{"url": "http://www.focus-news.net/news/2018/09/17/2567916/yulian-angelov-obedineni-patrioti-prezidentat-ne-opredelya-koy-shte-vliza-v-izpalnitelnata-vlast-tryabva-da-pozvoli-na-mladen-marinov-da-bade-kandidat-za-ministar.html", "text": "Президентът не определя кой ще влиза в изпълнителната власт, трябва да позволи на Младен Маринов да бъде кандидат за министър. Това каза пред журналисти преди днешния коалиционен съвет депутатът от „Обединени патриоти“ Юлиан Ангелов, предаде репортер на  Агенция „Фокус“ . \r\n„Надявам се тази седмица да бъдат избрани новите министри, за да не се допуска правителствена криза. Защото няма нужда от скандали. Президентът може да си има свое мнение, но той не е човекът, който да определя кой ще влиза в изпълнителната власт и кой – не. Затова има разделение на властите и затова той е отделна институция. Така че надявам се, че той също ще направи своя правилен избор и ще даде възможност на Младен Маринов да бъде кандидат за министър“, каза още той. Ангелов посочи, че новият министър на транспорта по коалиционно споразумение трябва да бъде предложен от ГЕРБ.  \r\n„Ние от „Обединени патриоти“ имаме теми, които искаме да обсъдим с нашите коалиционни партньори от ГЕРБ и се надявам те да бъдат приети от тях и да изпълняваме общата програма, която сме предписали“, коментира Ангелов. \r\nЦветилена СИМЕОНОВА", "date": "2018.09.17", "title": "Юлиан Ангелов, „Обединени патриоти“: Президентът не определя кой ще влиза в изпълнителната власт, трябва да позволи на Младен Маринов да бъде кандидат за министър"}
{"url": "http://www.focus-news.net/news/2018/09/17/2567922/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-septemvri.html", "text": "„Софийска вода” временно ще прекъсне водоснабдяването в някои части на столицата на 18 септември 2018 г. (вторник), съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Поп Богомил“, кв. „Център“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\n- ул. „Поп Богомил“ от ул. „Георги С. Раковски“ до ул. „Будапеща“; \r\n- ул. „Будапеща“ от ул. „Св. Св. Кирил и Методий“ до бул. „Сливница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Будапеща“ №61. \r\nВъв връзка с подмяна на сградно водопроводно отклонение на ул. „Тополница“, ж.к. „Хаджи Димитър“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Клисура“ от ул. „Спас Гинев“ до ул. „Острово“, ул. „Острово“ от ул. „Макгахан“ до бул. „Владимир Вазов“, ул. „Тополница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Острово“, на ъгъла с ул. „Тополница“. \r\nВъв връзка с ремонт на уличен водопровод на ул. 763, ж.к. „Овча купел“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. 763 от ул. „Промишлена“ до ул. „Вацлав Роубал“ и бл. 402. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на паркинга пред бл. 402. \r\nВъв връзка с подмяна на сградно водопроводно отклонение в жк. „Младост“ 1, се налага спиране на водоподаването от 09:00 до 17:00 часа на клиентите на „Софийска вода”, живеещи в бл. 45, бл. 52, заведение до бл.45, вх.14, група павилиони на бул. „Андрей Сахаров“ №10,12,14А, и 14 Б. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 45, вх. 12. \r\nВъв връзка с ремонт на уличен водопровод на ул. „Бойчо Бойчев“, кв. „Горна баня“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Бойчо Бойчев” от №25 до №35. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бойчо Бойчев“ №27. \r\nВъв връзка с подмяна на сградно водопроводно отклонение в кв. „Враждебна“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на ул. 50 и ул. 8. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 50 № 3. \r\nВъв връзка с подмяна на сградно водопроводно отклонение на ул. „Пионерска“, кв. „Горубляне“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. \"Пионерска\" от №28 до №38 и ул. \"5-ти ноември\" между ул. \"Пионерска\" и ул. \"Долците\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Пионерска\", на ъгъла с ул.\"5-ти ноември“. \r\nВъв връзка с реконструкция на водопровод на ул. „Първа българска армия“, ж.к. „Военна рампа“, се налага спиране на водоподаването от 19:00 часа на 18 септември до 07:00 часа на 19 септември (сряда) на клиентите на „Софийска вода”, живеещи в района на: \r\n- ул. „Професор Иван Георгов“ от ул. „Локомотив“ до река Суходолска; \r\n- ул. „Първа българска армия“ от бул. „Илиянци“ до ул. „Константин Преславски“; \r\n- ул. „Константин Преславски“; \r\n- ул. „Павел Бобеков“; \r\n- ул. „Шлосер“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Професор Иван Георгов“ на кръстовището с ул. „Първа българска армия“. \r\nСлед възстановяване на водоснабдяването е възможно временно повишаване мътността на водата. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.09.17", "title": "„Софийска вода” временно ще прекъсне водоснабдяването в някои части на столицата на 18 септември"}
{"url": "http://www.focus-news.net/news/2018/09/17/2567921/politico-tezi-hora-se-opitvat-da-napravyat-stranite-si-po-dobri-stiv-banan-dade-visoka-otsenka-na-orban-i-salvini.html", "text": "Бившият съветник на държавния глава на САЩ Доналд Тръмп – Джон Болтън, даде висока оценка за премира на Унгария Виктор Орбан и италианския вътрешен министър Матео Салвини,  като заяви, че двамата лидери се опитват да върнат „суверенитета на страните си“, отбелязва електронното издание на  Politico  в европейската си редакция.  \r\nБанън говори на фестивала „Отворено бъдеще\". Коментирайки твърдата позиция на Рим и Будапеща по въпроса за миграцията, бившият съветник на американския президент призна: „Тези хора се опитват да направят страните си по-добри. Аз със сигурност не осъждам Виктор Орбан и Матео Салвини“. \r\n„Тези хора, тези популистки национални движения в цяла Европа, се опитват да върнат суверенитета на своите страни\", подчерта американският политик.  \r\nИзявлението на Банън на фестивала бе прието като спорно, а някои от участиците в събието се оттеглиха от него в знак на протест.  Тереза Герова", "date": "2018.09.17", "title": "Politico: „Тези хора се опитват да направят страните си по-добри“: Стив Банън даде висока оценка на Орбан и Салвини"}
{"url": "http://www.focus-news.net/news/2018/09/17/2567918/vratsa-29-godishna-zhena-se-e-obesila-v-grada.html", "text": "На 16 септември 2018 г. в Районно управление на МВР-Враца е получено съобщение от жител на града, че в семейното си жилище е намерил обесена 29-годишната си съпруга. Това съобщиха от пресцентъра на  ОДМВР-Враца . При извършения от полицейските служители оглед, следи от насилие не са установени. Образувано е досъдебно производство.", "date": "2018.09.17", "title": "Враца: 29-годишна жена се е обесила в града"}
{"url": "http://www.focus-news.net/news/2018/09/17/2567920/d-r-desislava-panayotova-bogoslov-vyarata-nadezhdata-i-lyubovta-ne-sa-abstraktni-tsennosti-te-sa-bili-realni-lichnosti.html", "text": "Вярата, надеждата и любовта не са абстрактни ценности – те са били реални личности. Това каза богословът д-р Десислава Панайотова в интервю за  Агенция „Фокус“   за посланието на празника 17 септември към християните, за това къде се съхраняват мощите на светите мъченици София, Вяра, Надежда и Любов и  какви са чудесата, свързани с тях.  „Светите мъченици София, Вяра, Надежда и Любов са едни от първите  в историята на църквата след Апостолския век. Те живеят през II  век. Били са римски гражданки. Дъщерите на св. София са били на сходна възраст. Майка им ги е възпитала в изключително благочестие до степен малки момичета да са напълно осъзнати във вярата и верността си в Иисус Христос. Когато римският император ги привиква в двореца, за да се опита да ги убеди да се откажат от християнството, те показват  мъжество. За това всъщност самите са мъченици. Всяка една от трите Вяра, Надежда и Любов е била убита пред очите на св. София, но нито една от тях не е предала Христос. Всяка е казвала, че предпочита да е с Христос, отколкото да предаде вярата си, за да угоди на императора. Мъките на света София са се състоели в това тя да вижда как пред очите й убиват трите й деца“, разказа д-р Панайотова. Тя поясни, че днес всеки православен християнин трябва да търси ценностите вяра, надежда и любов, защото  вярата в Бога се сродява със своя Творец, със своя Спасител, с вечността. „Надеждата показва, че човекът, който я изпитва не живее само за земното и преходното, а търси непреходните ценности, Божието царство, в което „слънцето на правдата“ няма за залезе никога, т.е. Христос. Любовта е най-висшата добродател, защото чрез нейното изпитване и удовлетворяване ние най-добре и пълно подражаваме на Бога“, допълни богословът.  \r\nДеница КИТАНОВА", "date": "2018.09.17", "title": "Д-р Десислава Панайотова, богослов: Вярата, надеждата и любовта не са абстрактни ценности – те са били реални личности"}
{"url": "http://www.focus-news.net/news/2018/09/17/2567925/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ползите от проекта за газопровода „Северен поток 2“, спорните изявления на бившия съветник на Доналд Тръмп Стив Банън и опасността от нова глобална рецесия са част от темите, върху които акцентира европейският печат. \r\n***  Германия няма да купува втечнен природен газ от САЩ, защото не е изгоден за страната от икономическа гледна точка и няма да гарантира икономическата й сигурност, обясняват в редакцията на изданието  Das Handelsblatt . \r\nПърво, ФРГ не разполага с необходимата инфраструктура за доставянето на американския газ, а строителството на необходимия терминал едва ли ще бъде рентабилно, категорично е изданието. \r\nОтбелязва се, че към 2050 г. Германия планира да се откаже изцяло от използването на въглеродни източници на енергия и поради тази причина инвестициите в нова газова инфраструктура при съществуващия далеч по-евтин проект за „Северен поток-2“ са твърде „съмнителни и малко вероятни“, коментират в редакцията. \r\nDas Handelsblatt припомня, че Русия осигурява едва шест процента от енергийните нужди на Германия, което говори за отсъствието на каквато и да била зависимост на страната от руските доставки – нещо, за което тръбят във Вашингтон.  \r\nБерлин едва ли ще рискува да загуби енергийната си сигурност, като замени Русия със САЩ, която води политика за „Америка на първо място“ и участва в търговски войни, е заключението на авторите на статията. \r\n***  Бившият съветник на държавния глава на САЩ Доналд Тръмп – Джон Болтън, даде висока оценка за премира на Унгария Виктор Орбан и италианския вътрешен министър Матео Салвини,  като заяви, че двамата лидери се опитват да върнат „суверенитета на страните си“, отбелязва електронното издание на  Politico  в европейската си редакция.  \r\nБанън говори на фестивала „Отворено бъдеще\". Коментирайки твърдата позиция на Рим и Будапеща по въпроса за миграцията, бившият съветник на американския президент призна: „Тези хора се опитват да направят страните си по-добри. Аз със сигурност не осъждам Виктор Орбан и Матео Салвини“. \r\n„Тези хора, тези популистки национални движения в цяла Европа, се опитват да върнат суверенитета на своите страни\", подчерта американският политик.  \r\nИзявлението на Банън на фестивала бе прието като спорно, а някои от участиците в събието се оттеглиха от него в знак на протест. \r\n***  Около десетина членове на анархистката групировка „Рубикон“ оскверниха сградата на иранското посолство в Атина, като боядисаха прозорците й фасадата й, съобщава електронното издание на гръцкия вестник  Kathimerini , като пояснява, че инцидентът се е случил в ранните часове на деня. \r\n„Предприехме това действие като минимален отговор на екзекуцията на двама кюрдски другари от иранския фашистки режим\", се казва в съобщението, разпространено на официалната страница на „Рубикон“, където е поместен и съответен видеоклип, на който се виждат действията на членовете й.  \r\nИнцидентът се е случил малко след 6:00 часа сутринта в заможното и добре охранявано северно предградие на Атина Палео Психико, където са разположени голяма част от дипломатическите мисии в гръцката столица. \r\nЧленовете на групировката са се придвижили до посолството на мотоциклети и са избягали веднага след атаката. \r\n„Рубикон“ извърши няколко подобни нападения срещу държавни агенции, правителствени сгради и чуждестранни дипломатически мисии, включително израелската, испанската и френската, припомнят от редакцията. \r\n***  Най-големите икономики в света се разхождат по много тънък лед и нямат фискалните, валутните и извънредните инструменти да се борят със следващия икономически спад, пише британският писател и бизнес редактор Амброус Евънс-Причард в статия за британския вестник  The Telegraph , която Агенция „Фокус“ представя без редакторска намеса. \r\nЦял списък с най-висшите кризисни ветерани се опасяват от една още по-необуздана депресия от рецесията на „Леман“, когато настоящото разширение на остаряващите се преобръща. Последствията за либералната демокрация са отрезвяващи. \r\n„Нямаме способност да обърнем икономиката“, заяви Мартин Фелдщайн, председател на Националното бюро за икономически изследвания на САЩ. \r\n„Когато дойде следващата рецесия, тя ще бъде по-дълбока и по-дълга от предишната. Нямаме стратегия за справяне с нея“, заяви той пред The Telegraph. \r\nПрофесор Фелдщайн, който е и бивш председател на съвета на икономическите съветници към Белия дом, описа един мрачен сценарий, по-близък до депресиите от 70-те години на 19-ти и 30-те години на 20-ти век, отколкото каквото и да е преживяване в поствоенната епоха. \r\nТой предупреди, че десетилетието на изключително ниски лихвени проценти и валутни стимули от страна на американския Федерален резерв е принудил акциите на Уол Стрийт да поддържат нива на кръвоизлив, които вече не притежават връзка с историческите фундаменти. Цените на акциите неизбежно ще се сринат до земята. \r\nСпоред професора, по време на следващия „мечи пазар“ – най-вероятно предизвикан от скок в 10-годишните доходи на министерството на финансите – съществува риск от разрив на 10 трилиона долара от активите на американските домакинства. Каскадните „ефекти на богатство“ ще изцедят икономиката на дребно с 300 до 400 милиарда долара на година, предизвиквайки рецесионните сили да метастазират. \r\n„Фискалните дефицити се движат към 1 трилион долара и съотношението на дълга вече е два пъти по-голямо от преди едно десетилетие, така че има малко място за фискално разширение“, заяви той, говорейки в кулоарите на форума „Амброзети“ за световни въпроси. \r\nЕврозоната е изправена пред дори по-лоша съдба, когато глобалният бизнес цикъл се преобърне, тъй като Европейската централна банка трябва тепърва да изгради буфери за безопасност срещу дефлационен шок. Наполовин изградената постройка на монетарния съюз почти гарантира, че всякакъв отговор ще бъде твърде малък и твърде закъснял. \r\n„Европейците нямат фискален резерв. Те нямат нищо. Вие поне си имат своя централна банка и хазна във Великобритания, така че ще бъдете по-щастливи“, заяви той. \r\n„Марио Драги ще бъде много щастлив, когато напусне ЕЦБ, защото не е ясно как ще се измъкнат от това, когато все още имат 0-процентови лихви. Те не могат да изиграят номера с евтиното евро отново“, поясни професорът. \r\nСтряскащо е, че доходността на облигациите все още е негативна върху падежите за пет или повече години в Австрия, Белгия, Финландия, Германия, Ирландия и Холандия (макар и вече да не е така във Франция, което е интересно). Това е доказателство за дълбок структурен проблем. \r\nЕЦБ вече се ангажира предварително да държи своя референтен процент на минус 0.4 процента до края на 2019 година. Дотогава глобалната икономика ще бъде остро уязвима, тъй като хиперактивността от данъчните облекчения и разходите за инфраструктура на Доналд Тръмп ще изчезне. \r\nСАЩ навлизат в неясни и опасни води. Журито обсъжда дали може – в крайна сметка – да последва примера на Япония и да избута съотношението на публичния дълг към нивото на стратосферата (245 процента от БВП). \r\nРазликата е, че японците са най-големите пестители и външни кредитори. Американците трябва да внасят капитал, за да финансират двойните си дефицити. \r\nЧуждестранните инвеститори притежават половината акции на облигациите на американската хазна. Те няма да финансират балонни дефицити безкрайно. Професор Фелдщайн твърди, че американците ще трябва сами да покриват по-голяма част от товара и това ще „изтласка“ американските пазари за облигации, с ударни ефекти за акциите. \r\nОливие Бланшар, бивш главен икономист на Международния валутен фонд, твърди, че САЩ имат достатъчно буфери, за да се справят с една обикновена рецесия, но ще трябва да скъсат книгата с правила при един дълбок спад. \r\nДокато листа с финансовия баланс на Федералния резерв вече е „плашещ“ с 4.2 трилиона, след предишните рундове на количествено облекчение, сега може да стигне много по-високо ниво. „Ако имаме нужда от него, тогава очевидно ще го удвоим и нищо ужасно няма да се случи“, заяви той пред форум на Федералния резерв в Бостън. \r\nБланшар поясни, че Федералният резерв може да купува акции. Банката на Япония вече го прави. Тя е най-големият притежател на борсово търгувани фондове на борсата в Токио. „Това може да свърши работа и дори още по-добра работа от закупуването на дълги облигации“, добави той. \r\nЕдна нова криза може да разкрие друг огромен проблем. Конгресът на САЩ е завързал ръцете на американската хазна и Федералния резерв, пораждайки сериозни съмнения относно това дали властите могат законно да повторят кризисните мерки, които спасиха финансовата система през 2008 година. \r\nТова, което спаси капитализма през 2008 година, бяха светкавичните ходове на Федералния резерв и американската хазна да заздравят пазарите за търговска хартия и обезпечените с активи пазари на ценни книжа, както и да спрат труса върху индустрията на паричния пазар. Това костваше 1.5 трилиона долара в спешни заеми, за да бъде прекратен порочният кръг. „Тези сили бяха критични за спиране на паниката през 2008“, твърдят те. \r\nЧесто се забравя и че Федералният резерв спаси също европейската финансова система, когато глобалните пазари за финансиране на долара се свиха в дните след срива на „Леман“ и „АИГ“. Стана почти невъзможно да се просрочат доларови кредити за повече от три месеца. ЕЦБ и нейните служители не успяха да създадат долари, отчаяно нужни за подсилване на вътрешнобанковите пазари в Европа. \r\nФедералният резерв отговори с ликвидни обменени линии в щатски долари към централните банкови връстници, премахвайки всички ограничения върху дивия уикенд на 14 октомври 2008 година. \r\nПроблемът днес, е че Федералният резерв вече няма власт да прави това. Той има нужда от одобрението на министерството на финансите на САЩ и, съответно, на Белия дом. \r\nПритеснителният въпрос е дали Тръмп ще откаже да „спаси“ Европа в случай на криза – задълбавайки в техния проблем – или ще се опита да използва тази огромна власт като лост за политически или търговски цели. \r\nНакратко, вече не е ясно, дали има кредитор за краен случай, който да стои плътно зад доларизираната глобална финансова система и който е способен да реагира незабавно в случай на криза. \r\nГордън Браун предупреди през изминалата седмица, че липсата на глобална солидарност заплашва да остави една порочна ситуация, когато следващата буря удари. Почти всички политически оцелели от последната криза са съгласни с него. \r\n***", "date": "2018.09.17", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/17/2567919/predsedatelyat-na-narodnoto-sabranie-tsveta-karayancheva-skapi-mladi-hora-smelo-i-drazko-mechtayte-postavyayte-si-visoki-tseli-i-gi-postigayte-s-talant-i-nastoychivost.html", "text": "Председателят на Народното събрание Цвета Караянчева поздрави учителите и учениците по случай новата учебна година. “Днес е вълнуващ и празничен ден за всички нас. Той дава началото на нова учебна година, изпълнена с много усилия и упорит труд, но и със стремеж към знание, с успехи и нови постижения“, отбелязва Цвета Караянчева в поздравлението си към учителите и учениците, съобщиха от  пресцентъра на Народното събрание.   „Пъстрите букети, които учителите получават днес, са израз на любов и благодарност  за ежедневната им грижа за нашите деца, за усилията да ги възпитават и образоват. Отговорността на преподавателите е огромна, защото на тях разчитаме да подготвят децата за живота, да ги превърнат в личности и достойни граждани. Затова от сърце им желая да се радват на най-ценната награда – достиженията и признателността на своите ученици!“, добавя тя. „Скъпи млади хора, черпете с пълни шепи от опита и знанията на Вашите учители и родители и в същото време, използвайте предимствата, които Ви дава съвременният високотехнологичен свят. Смело и дръзко мечтайте, поставяйте си високи цели и ги постигайте с талант и настойчивост”, отбелязва председателят на парламента в поздравлението си към учениците.", "date": "2018.09.17", "title": "Председателят на Народното събрание Цвета Караянчева: Скъпи млади хора, смело и дръзко мечтайте, поставяйте си високи цели и ги постигайте с талант и настойчивост"}
{"url": "http://www.focus-news.net/news/2018/09/17/2567924/kyustendil-remonti-na-asfaltovata-nastilka-se-izvarshvat-po-patya-tavalichevo-bobov-dol.html", "text": "Ремонти на асфалтовата настилка се извършват по пътя Таваличево – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Ремонтните дейности са от километър 12 до километър 27, дейностите са сигнализирани с пътни знаци. Водачите на моторни превозни средства трябва да се движат с повишено внимание. Срокът е до 21 септември. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 21 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.17", "title": "Кюстендил: Ремонти на асфалтовата настилка се извършват по пътя Таваличево – Бобов дол"}
{"url": "http://www.focus-news.net/news/2018/09/17/2567923/sport-viktoriya-tomova-gubi-18-pozitsii-v-svetovnata-ranglista.html", "text": "Виктория Томова губи 18 позиции в световната ранглиста и през новата седмица първата ракета на България при дамите е 165-та в света. С 16 места по-надолу е и Елица Костова, която заема 195-то място в световната ранглиста. С 47 места до номер 250 отстъпва и Сесил Каратанчева.  \r\nНачело в ранглистата и през тази седмица е Симона Халеп, следвана от Каролине Вожняцки, Ангелик Кербер, Каролин Гарсия и Петра Квитова. „Топ 10“ допълват Елина Свитолина, Наоми Осака, Каролина Плишкова, Слоун Стивънс и Йелена Остапенко.", "date": "2018.09.17", "title": "Спорт: Виктория Томова губи 18 позиции в световната ранглиста"}
{"url": "http://www.focus-news.net/news/2018/09/17/2567927/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.17", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/09/17/2567931/makfaks-makedoniya-italianskiyat-ministar-na-otbranata-pristiga-na-poseshtenie-v-makedoniya.html", "text": "Министърът на отбраната на Италия Елизабета Трента пристига на официално посещение в Македония, предава местната информационна агенция  „Макфакс“ . В Скопие Трента ще проведе среща с македонската си колега Радмила Шекеринска, след което ще бъдат дадени изявления за медиите. \r\nВ понеделник на официално посещение в Македония пристига и министърът на отбраната на САЩ Джеймс Матис, който ще се срещне с министър-председателя Зоран Заев и със Шекеринска, след което е предвидено съвместно изявление пред медиите. \r\nАмериканската делегация, водена от Матис, ще бъде посрещната на международното летище „Скопие“, а по-късно – и на площада пред сградата на Република Македония. В навечерието на пристигането си в Македония Матис поясни, че ще посети страната с цел да демонстрира ясна подкрепа за предстоящия на 30 септември референдум за името, но и загриженост относно възможната намеса на Москва в процеса. \r\nПосещението на Матис е първото по рода си на министър на отбраната на САЩ в Македония за последните 14 г.  Тереза Герова", "date": "2018.09.17", "title": "„Макфакс“ (Македония): Италианският министър на отбраната пристига на посещение в Македония"}
{"url": "http://www.focus-news.net/news/2018/09/17/2567926/varna-nay-staroto-uchilishte-v-grada-otvori-vrati-za-156-pat.html", "text": "Най-старото училище във Варна – ОУ „Кирил и Методий“, отвори врати тази сутрин за своите възпитаници за 156-ти път, предаде репортер на  Радио „Фокус“ – Варна . Празничната програма в двора на учебното заведение започна още в 08.30 часа. По време на тържеството големите ученици от седми клас предадоха на бъдещите първокласници символично „ключ на знанието“ с пожелание да постигнат високи успехи в усвояването на уроците. „Съхранило дълголетна традиция нашето училище за 156 път отваря с много вяра, надежда и любов вратите си за своите прекрасни възпитаници. Скъпи деца пожелавам Ви здраве, дръзновение и много успехи в усвояване на знанията. Моментът е подходящ още веднъж да Ви кажа колко много Ви обича Вашият директор. Скъпи учители, бъдете все така неуморни творци на знание и на човешки добродетели. В никоя ситуация не забравяйте, че всяко дете има нужда от топлота, сърдечност, грижа, внимание, а в някои случаи и от много търпение. Уважаеми родители, убедена съм, че нашето коректно партньорство ще продължи и вбъдеще. На Вас мънички първокласници, желая вълнуващи срещи със знанието и много нови приятелства“, каза в поздравителното си слово директорът на училището Сияна Филипова.се провеждаттекат празненствата за откриването на новата учебна година, предаде репортер на Радио „Фокус“ – Варна. Около всички учебни заведения тече празнична еуфория. От полицията са засилили присъствието около дворовете на школа и гимназии. Днес първият звънец бие за общо 36 937 деца и младежи.  \r\nДиана СТОЕВА", "date": "2018.09.17", "title": "Варна: Най-старото училище в града отвори врати за 156 път"}
{"url": "http://www.focus-news.net/news/2018/09/17/2567933/kyustendil-zasileno-politseysko-prisastvie-ima-v-rayonite-na-uchilishtata-v-grada.html", "text": "Засилено полицейско присъствие има в районите на училищата в Кюстендил, предаде репортер на  Радио „Фокус” – Кюстендил . Служителите на полицията следят за спазването на правилата за движение, а при необходимост и подпомагат пресичането на учениците и техните родители на възловите кръстовища около учебните заведения. По данни на Областна дирекция на МВР – Кюстендил са проверени всички общини в Кюстендилска област по отношение на безопасността на децата и учениците. Извършена е проверка на пътната сигнализация, осветлението, предпазните огради и знаковото стопанство. \r\nВенцеслав ИЛЧЕВ", "date": "2018.09.17", "title": "Кюстендил: Засилено полицейско присъствие има в районите на училищата в града"}
{"url": "http://www.focus-news.net/news/2018/09/17/2567929/pernik-s-obsht-moleben-i-vodosvet-zapochna-parviyat-ucheben-den.html", "text": "С общ молебен и водосвет започна първият учебен ден в Перник, който тази година съвпадна и с Деня на Вяра, Надежда и Любов и майка им София. Това съобщиха от  пресцентъра на Община Перник.   Ритуалът за успех и благополучие през новата учебна година на всички ученици, учители, родители и жители на града по традиция се състоя в храма „Св. Иван Рилски“. \r\nСъс запалени свещички в ръце се помолиха за здраве и благоденствие на перничани кметът на Община Перник Вяра Церовска и екипът й, народният представители д-р Александър Александров, проф. Костадин Костадинов, съветник на министъра на образованието, кметът на кв. \"Изток\" Емил Костадинов, директори на училища, експерти в сферата на образованието, учители, родители. \r\n„Първият учебен ден е една от най-запомнящите се и най - тържествени дати за всеки от нас. Училището е духовното огнище, пред което се прекланяме всички. Това е най-ценният път на просвещението, на знанието и мъдростта“, заяви кметът. \r\nОтците  пожелаха да са отворени душите на децата за добрата наука и познание, да няма в тях злоба, агресия и ненавист и пожелаха здраве на всички именици.", "date": "2018.09.17", "title": "Перник: С общ молебен и водосвет започна първият учебен ден"}
{"url": "http://www.focus-news.net/news/2018/09/17/2567934/d-r-biserka-mihaleva-regionalno-upravlenie-na-obrazovanieto-sliven-golyam-e-interesat-kam-uchitelskata-profesiya-v-grada.html", "text": "Голям е интересът към учителската професия в Сливен. Това се доказва от броя кандидати за учителските места, съобщи пред  Радио „Фокус“ – Сливен  д-р Бисерка Михалева, началник на Регионално управление на образованието (РУО) – Сливен. В Сливенска област кандидатите за едно учителско място са стигали до 60. \r\nСпоред д-р Михалева големият интерес към учителската професия се дължи на чувствителното увеличение на възнагражденията в сектора. „Конкуренцията ще доведе до влизането на по-качествени професионалисти в системата на образованието, ще накара младите отново да се замислят за кариерата на учител“, заяви д-р Михалева. Училищата в Сливенска област са с осигурени  преподаватели  през новата учебна година. \r\nОбщо 71 училища и 63 детски градини отвориха врати в областта. Близо 21 300 са учениците, от тях първокласниците са 2200. \r\nУсилена бе подготовката за първия учебен ден  в Сливенска област. Ремонтите на учебните заведения приключиха, класните стаи са готови да посрещнат първокласниците.   \r\nЛюдмила ЙОРГОВА", "date": "2018.09.17", "title": "Д-р Бисерка Михалева, Регионално управление на образованието-Сливен: Голям е интересът към учителската професия в града"}
{"url": "http://www.focus-news.net/news/2018/09/17/2567917/gratskiyat-vanshen-ministar-kam-kiriakos-mitsotakis-nova-demokratsiya-predade-makedonskiya-ezik-prez-1977-godina.html", "text": "Министърът на външните работи на Гърция Никос Коцияс реагира на неделната пресконференция на председателя на опозиционната „Нова демокрация“ Кириакос Мицотакис, като заяви, че през 1977 г. именно неговата партия е „предала“ македонския език, отбелязва скопското електронно издание  „Локално“ . \r\n„Мицотакис не знае, не разбира, не е в позиция да се справи с въпросите от външната политика. Изглежда, че не са му казали, че „македонският език\" е първият, който „признават\" министрите на Националния радикален съюз през 50-те години на миналия век, а „Нова демокрация“ официално го предаде през 1977 г.“, се казва в изявление от първия дипломат на Атина.  \r\nСъгласно думите на Коцияс, Мицотакис „отказва да се занимава с външната политика с необходимата сериозност\". Тереза Герова", "date": "2018.09.17", "title": "Гръцкият външен министър към Кириакос Мицотакис: „Нова демокрация“ предаде македонския език през 1977 година"}
{"url": "http://www.focus-news.net/news/2018/09/17/2567937/dots-veneta-handzhiyska-vhodat-za-muzeya-za-istoriya-na-sofiya-i-vsichkite-mu-obekti-e-bezplaten-kato-ekspozitsiyata-shte-raboti-do-2100-ch.html", "text": "Входът за Музея за история на София и всичките му обекти  е безплатен, като експозицията ще работи до 21.00 ч. Това каза директорът на Музея за история на София (Регионален исторически музей – София) доц. Венета Ханджийска в интервю за  Агенция „Фокус“  за най-старите сгради в столицата, пазещи духа на Стара София, за  броят на населението непосредствено след Руско - турската освободителна война и за това какво се случва след голямата урбанизация и по какъв начин столицата ни се превръща от ориенталски в съвременен европейски център на страната. Тя пожела на софиянци прекрасен празничен ден. „Нека да намерят време да разпуснат и да се позабавляват. По повод празника нашият музей е подготвил специална програма, която започва още от сутринта и ще продължи до 22.00 ч. Тя включва концерти, театрални представления на пл. „Бански““, коментира доц. Ханджийска. Тя обърна внимание, че входът за музея и всичките му обекти  е безплатен, като експозицията ще работи до 21.00 ч. „Предлагаме и определени часове, безплатни турове с гид и забавни ателиета.Така символично ще отбележим и 90-годишния юбилей на музея, който честваме тази година“, обясни доц. Ханджийска.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.09.17", "title": "Доц. Венета Ханджийска: Входът за Музея за история на София и всичките му обекти е безплатен, като експозицията ще работи до 21.00 ч."}
{"url": "http://www.focus-news.net/news/2018/09/17/2567928/yambol-719-parvoklasnitsi-za-parvi-pat-prekrachvat-uchilishtniya-prag-v-grada.html", "text": "Ямбол е в готовност за нормално начало на новата учебна година, съобщиха от  Община Ямбол . Във всички учебни заведения са обезпечени условията за безпроблемно протичане на учебния процес. \r\nПрез учебната 2018/2019 година на територията на община Ямбол ще функционират 2 начални училища, 5 основни, едно обединено училище, едно средно, едно спортно училище, три профилирани гимназии и две професионални гимназии (това са училищата на общинска издръжка). В тях са обхванати 7409 ученици І – ХІІ клас, разпределени в 332 паралелки, в т.ч. 1 ученик на самостоятелна форма на обучение, 138 ученици в задочна форма на обучение, 21 ученици със СОП, както и 719 първокласници (с 50 по-малко от 15 септември 2017 г.), разпределени в 32 паралелки. Подготовката на 5 и 6- годишните деца за училище ще се осъществява в 16 подготвителни групи с 366 деца.През учебната 2018/2019 г.  са планирани 73 полуинтернатни групи с 1882 ученици. Своите възпитаници на 17 септември посрещат още и 5 професионални гимназии. \r\nЗа нормалното протичане на учебния процес в Ямбол училищата са обезпечени кадрово със 615,75 бройки педагогически персонал. В училищата са извършени ремонти  на обща стойност 275 725 лева. В готовност за новата учебна година са и детските градини в общината. През учебната 2018/2019 година на територията на община Ямбол ще функционират 9  детски градини. В тях са обхванати 2245 деца, разпределени в 90 групи. \r\nДетските градини са обезпечени кадрово със 173,25 щатни бройки педагогически специалисти. Извършени са текущи ремонти  на обща стойност 206 217 лева. Всички детски заведения са готови и за новия отоплителен сезон. Задължителната документация за началото на учебната година и комплектите познавателни книжки за децата в задължителна предучилищна възраст са заявени и доставени.", "date": "2018.09.17", "title": "Ямбол: 719 първокласници за първи път прекрачват училищния праг в града"}
{"url": "http://www.focus-news.net/news/2018/09/17/2567932/veliko-tarnovo-nad-700-parvoklasnitsi-prekrachvat-uchilishtniya-prag-v-obshtinata.html", "text": "Над 700 първокласници прекрачват за пръв път училищния праг във Великотърновска община. Най-голям е броят на децата от училищата в старата столица, съобщават за  Радио „Фокус“ – Велико Търново  от Община Велико Търново и уточниха, че се наблюдава леко увеличение в броя им спрямо предходната година. Основните причини за положителната тенденция, според Общината, са нарастващият брой на населението, както и добрите условия в учебните заведения. \r\nВ община Велико Търново има 13 основни училища, 4 средни, 3 профилирани гимназии, 5 държавни професионални гимназии в направление – туризъм, икономика, лека промишленост, електроника и строителство, 1 частна профилирана гимназия и 2 специални (помощни) училища. \r\nЛуиза ТРАНЧЕВА", "date": "2018.09.17", "title": "Велико Търново: Над 700 първокласници прекрачват училищния праг в общината"}
{"url": "http://www.focus-news.net/news/2018/09/17/2567930/kyustendil-zam-kmetat-svetoslav-vasilev-shte-bade-gost-na-otkrivaneto-na-uchebnata-godina-v-osnovnite-uchilishta-marin-drinov-i-daskal-dimitri.html", "text": "Зам.-кметът на Община Кюстендил Светослав Василев ще бъде гост на откриването на учебната година в основните училища „Марин Дринов“ и „Даскал Димитри“. Това съобщиха за  Радио „Фокус“ – Кюстендил  от пресцентъра на Община Кюстендил. Зам.-кметът Надя Каратова ще гостува в Основно училище „Паисий Хилендарски“, а зам.-кметът Росица Плачкова – в Езикова гимназия „д-р Петър Берон“.  \r\n396 са първокласниците на територията на Община Кюстендил. Броят на учениците, които за първи път ще прекрачат прага на учебните заведения в общината, е с осем по-малко в сравнение с миналата учебна година. \r\nВенцеслав ИЛЧЕВ", "date": "2018.09.17", "title": "Кюстендил: Зам.-кметът Светослав Василев ще бъде гост на откриването на учебната година в основните училища „Марин Дринов“ и „Даскал Димитри“"}
{"url": "http://www.focus-news.net/news/2018/09/17/2567936/pazardzhik-tarzhestveno-be-otkrita-novata-uchebna-godina-v-nachalno-uchilishte-vasil-drumev-v-grada.html", "text": "Тържествено бе открита новата учебна година в Начално училище „Васил Друмев“ в Пазарджик, предаде репортер на  Радио „Фокус“-Пазарджик . Около 60 са настоящите първокласници, които с вълнение и трепет прекрачиха прага на началното училище. По време на празничното тържество децата рецитираха стихчета, посветени на знанието. За първи път те чуха и училищния звънец. Тържествено слово по случай началото на  учебната година произнесе директорът на  учебното заведение Илияна Чалъкова. Тя определи  учителите като „ваятели на човешките личности“ и пожела на децата да научат едни от най-важните си житейски уроци именно в училище.  Всички ученици преминаха по килим, обсипан с шестици. Последва опознаване на класните стаи, където на учениците бяха представени и техните учебници и помагала. Изцяло нови са и чиновете и столчетата на първокласниците. \r\nАлбена ЖИЛЕКОВА", "date": "2018.09.17", "title": "Пазарджик: Тържествено бе открита новата учебна година в Начално училище „Васил Друмев“ в града"}
{"url": "http://www.focus-news.net/news/2018/09/17/2567938/veliko-tarnovo-nad-200-novi-znamena-sa-postaveni-v-grada-po-sluchay-denya-na-nezavisimostta.html", "text": "С над 200 нови знамена Общината  украси Велико Търново. Инициативата е по случай отбелязването на 110-та годишнина от обявяването на Независимостта на България, предаде репортер на  Радио „Фокус“ – Велико Търново . \r\nЧаст от флаговете са поставени на входовете и изходите на града, останалите са позиционирани върху частни и обществени сгради в централната градска част, от ул. „Васил Левски“ до площад „цар Асен I“, пред крепостта Царевец.  Монтирани са знамената на Велико Търново, Република България и Европейския съюз. \r\nМария НЕДЕВА", "date": "2018.09.17", "title": "Велико Търново: Над 200 нови знамена са поставени в града по случай Деня на Независимостта"}
{"url": "http://www.focus-news.net/news/2018/09/17/2567942/dots-veneta-handzhiyska-rim-sofiya-po-vreme-na-osvobozhdenieto-v-sofiya-zhiveyat-12-hil-dushi-a-dnes-gradat-nabroyava-nad-1-mln-i-300-hil-dushi.html", "text": "По време на Освобождението в София живеят 12 хил. души, а днес  градът наброява над 1 млн. и 300 хил. души.  Това каза директорът на Музея за история на София (Регионален исторически музей – София) доц. Венета Ханджийска в интервю за  Агенция „Фокус“  за най-старите сгради в столицата, пазещи духа на Стара София, за  броят на населението непосредствено след Руско - турската освободителна война и за това какво се случва след голямата урбанизация и по какъв начин столицата ни се превръща от ориенталски в съвременен европейски център на страната. „По времето на Освобождението на България през 1878 г. в София живеят около 12 хил. души, които са с много различен етнически състав. При първото официално преброяване само две години по-късно населението е вече над 20 хил. жители“, обясни доц.  Ханджийска. По думите й през следващите десетилетия столицата е административен, обществен и стопански център, поради което доста бързо се разраства. Тя обясни, че до голяма степен този бързо нарастващ брой на населението се дължи на вътрешна миграция. „След Съединението и след Балканските войни огромен брой бежанци започват да идват в столицата и населението значително се увеличава. Това става и след Първата световна война, когато отново хиляди българи идват в столицата. Те напускат родните си места, които стават територии на съседни държави. Всичко това води до възникване на 20 нови квартала, развиващи се около центъра на града“, коментира тя. По думите й процесите на нарастване на населението продължават и след Втората световна война, най-вече във връзка с индустриализацията по това време. „Въпреки опитите за ограничаване на този процес и трудностите при получаване на софийско жителство, те не спират и днес градът, в който живеем по официалната статистика наброява над 1 млн. и 300 хил. души“, разказа още доц. Ханджийска.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.09.17", "title": "Доц. Венета Ханджийска, РИМ – София: По време на Освобождението в София живеят 12 хил. души, а днес градът наброява над 1 млн. и 300 хил. души"}
{"url": "http://www.focus-news.net/news/2018/09/17/2567945/sofiya-45-godishen-mazh-e-zaginal-pri-paten-intsident-na-bul-rozhen-tazi-nosht.html", "text": "45-годишен мъж е загинал при пътен инцидент на бул. „Рожен“ тази нощ. Това съобщиха за  Агенция „Фокус“  от   пресцентъра на МВР.  Около 01:00 часа през нощта лек автомобил „Пежо“ е катастрофирал на булевард „Рожен“. В него е пътувал 45-годишен мъж, който е загинал вследствие на удара. В инцидента не са участвали други превозни средства. Причините за ПТП-то остават неизяснени към този момент.", "date": "2018.09.17", "title": "София: 45-годишен мъж е загинал при пътен инцидент на бул. „Рожен“ тази нощ"}
{"url": "http://www.focus-news.net/news/2018/09/17/2567939/vechernye-novosti-sarbiya-spored-hashim-tachi-zapadat-ne-mozhe-da-ubedi-sarbiya-da-priznae-kosovo.html", "text": "Според държавния глава на Косово Хашим Тачи западните съюзници на Прищина не са в състояние на убедят Сърбия да признае независимостта на страната и да гарантират, че това може да се случи в близко бъдеще, пише електронното издание на белградския ежедневник  „Вечернье Новости“  във водеща статия, посветена на напрегнатите отношения между двете страни.  \r\nВ статия, публикувана на интернет страницата му, Тачи твърди, че отказът на Белград да признае Косово е сериозна пречка за евроатлантическия път на страната. \r\n„Някои може да кажат, че Сърбия трябва да признае Косово, без условия и в рамките на сегашните му граници. И аз искам същото. Но мислите ли, че ще убедим Сърбия да направи това в близко време? За съжаление едва ли. А Европейският съюз и нашите съюзници: САЩ, Германия, Великобритания, Франция, Италия и много други страни – мислите ли, че ще убедят Сърбия да признае Косово. Отговорът отново е не“, пише Тачи.  \r\nСпоред него споразумението между Белград и Прищина може да бъде постигнато само ако и двете страни се съгласят на компромис. Съгласно думите му обаче, Косово вече е направило множество болезнени компромиси, но „реалността е по-упорита от нашите аргументи“.  \r\nВ името на членството в ЕС и НАТО Прищина трябва да работи усилено за постигане на споразумение с Белград, с което да бъдат нормализирани двустранните отношения. \r\nТачи отново препоръча възможността за корекция на границата със Сърбия. „Едно евентуално споразумение за мирна корекция на границата със Сърбия, което да предвижда признаване от Сърбия и предаване на Прешево, Буяновац и Медведжа нашата страна. Очаквах рационални контрааргументи, но чух само шумотевици и възможно най-лоши сценарии, дори омраза. Косово е много малка страна, която не може да си позволи толкова много омраза, която да разделя нашето общество\", предупреди Тачи.  \r\nТой добавя, че тези, които се съмняват в споразумението между Косово и Сърбия насаждат страх от фалшива дестабилизация на региона и задълбочаване на етническите разделения на Балканите. Скептиците уверяват, че ако се стигне до корекция на границите по етнически признак, се рискува оприщването на домино ефект в региона на Балканите.  \r\n„Времето на войни и конфликти между Косово и Сърбия е отминало според мен. Но краят на тази епоха може да ознаменува само с постигане на окончателно мирно споразумение между Косово и Сърбия\", заключи Тачи. Тереза Герова", "date": "2018.09.17", "title": "„Вечернье Новости“ (Сърбия): Според Хашим Тачи Западът не може да убеди Сърбия да признае Косово"}
{"url": "http://www.focus-news.net/news/2018/09/17/2567943/kyustendil-niva-s-kanabis-e-otkrita-pri-spetsializirana-operatsiya-v-rayona-na-selo-chetirtsi.html", "text": "Нива, засята с канабис в района на село Четирци, община Невестино е открита в рамките на предприета специализирана операция от служители на Районно управление на МВР-Кюстендил. Акцията е реализирана след проведени оперативните действия и активно наблюдение на имота от служителите на Полицейския участък в Невестино. Това съобщиха от пресцентъра на  МВР . Било установено, че растенията от рода на канабиса са достигнали височина до 2.90 м, като за отглеждането им била организирана напоителна система.  При операцията е задържан ползвателят  - 69-годишен столичанин, а в къщата му в селото полицаите са иззели 61.500 кг суха листна маса от дрогата, разпределена в буркани. Изкоренените стръкове са с общо тегло 43 кг. Видът на наркотика е установен с полеви наркотест.  \r\n69-годишният наркопроизводител е задържан за 72 часа с прокурорско постановление, предстои искане към съда за вземане на мярка за постоянното му задържане. По случая е образувано досъдебно производство, работата по което продължава под наблюдението на прокуратурата.  \r\nИзображения", "date": "2018.09.17", "title": "Кюстендил: Нива с канабис е открита при специализирана операция в района на село Четирци"}
{"url": "http://www.focus-news.net/news/2018/09/17/2567935/kyustendil-kmetat-na-dupnitsa-inzhener-metodi-chimev-shte-bade-gost-za-novata-uchebna-godina-v-uchilishtata-hristo-botev-v-selo-samoranovo-i-sv-sv-kiril-i-metodiy-v-selo-yahinovo.html", "text": "Кметът на Община Дупница инженер Методи Чимев ще бъде гост за новата учебна година в училищата „Христо Ботев” – село Самораново и „Св. св. Кирил и Методий” в село Яхиново. Това съобщи за  Радио „Фокус“ – Кюстендил  Христо Апостолов, пресаташе на Община Дупница. Зам.-кметът Красимир Георгиев ще гостува в първия учебен ден на Основно училище „Неофит Рилски” в Дупница, а зам.-кметът Крум Милев в Основно училище „Св. св. Кирил и Методий” в град Дупница. Третият зам.-кмет – Олга Китанова, ще присъства на откриването на новата учебна година в Средно училище „Св. Паисий Хилендарски” – Дупница. 35 по-малко са първокласниците за новата учебна година на територията на Община Дупница. Записани са 324 първокласници в основните и средни училища на територията на Общината. Миналата година броят на учениците, прекрачили за първи път училищния праг, е бил 378. новата учебна година ще започне в 14 учебни заведения на територията на Община Дупница. \r\nВенцеслав ИЛЧЕВ", "date": "2018.09.17", "title": "Кюстендил: Кметът на Дупница инженер Методи Чимев ще бъде гост за новата учебна година в училищата „Христо Ботев” в село Самораново и „Св. св. Кирил и Методий” в село Яхиново"}
{"url": "http://www.focus-news.net/news/2018/09/17/2567946/blagoevgrad-kanabisovi-rasteniya-s-obshto-teglo-okolo-168-kilograma-sa-otkrili-politsai-v-zemlishteto-na-selo-churilovo.html", "text": "От полицейски служители на Районно управление на МВР-Петрич, на 14 септември 2018 г. в обезлесен участък на Държавен горски фонд в землището на село Чурилово, община Петрич, са намерени засадени около 48 тревисти растения с общо тегло около 168 килограма. Това съобщиха от  ОДМВР-Благоевград . След направен полеви тест, същите са реагирали положително на канабис. В хода на работата по случая, в близост до насажденията е открита и около 8,5 килограма полусуха, тревиста маса, реагираща положително на канабис. По случая е образувано досъдебно производство.", "date": "2018.09.17", "title": "Благоевград: Канабисови растения с общо тегло около 168 килограма са открили полицаи в землището на село Чурилово"}
{"url": "http://www.focus-news.net/news/2018/09/17/2567947/v-spetsializiranata-prokuratura-shte-bade-daden-brifing-po-povod-neutraliziraneto-na-organizirana-prestapna-grupa-za-mezhdunaroden-trafik-na-narkotitsi.html", "text": "От 13.30 часа в сградата Специализираната прокуратура (СП) на ул. „Черковна“ 90 в столицата ще бъде даден брифинг по повод неутрализирането на организирана престъпна група за международен трафик на наркотици, както и по повод операцията срещу нелегално производство на цигари (от края на миналата седмица). Това съобщиха от пресцентъра на  Апелативната специализирана прокуратура . \r\nВ брифинга ще участват и.ф. ръководител на Специализиранвата прокуратура Даниела Начева, наблюдаващият прокурор и зам.-ръководител на СП Димитър Петров, директорът на ГДБОП главен комисар Ивайло Спиридонов и Директорът на Главна дирекция „Национална полиция“ главен комисар Христо Терзийски.", "date": "2018.09.17", "title": "В Специализираната прокуратура ще бъде даден брифинг по повод неутрализирането на организирана престъпна група за международен трафик на наркотици"}
{"url": "http://www.focus-news.net/news/2018/09/17/2567944/zeri-kosovo-institutsiite-na-kosovo-tragvat-sreshtu-mezhdunarodnata-obshtnost.html", "text": "Косовският ежедневник  Zeri  публикува на първа страница статия, в която предупреждава, че институциите в Прищина са „тръгнали срещу международната общност“. \r\nИзданието припомня, че в последно време управляващите в Косов да предприели няколко стъпки, които са предизвикали загрижеността на международната общност. Сред тях са излагането на идеята за корекция на границата със Сърбия и предложението за трансформация на Косовските сили за сигурност (КСС) в армия.  \r\nСпоред анализатори, цитирани от изданието, с действията си Прищина рискува да загуби международната подкрепа за Косово. „Не е добре да игнорираме нашите приятели, които ни дават важната за Косово подкрепа“, обяснява политическият анализатор Мазлум Баралиу, чиито думи привеждат от редакцията на Zeri. Тереза Герова", "date": "2018.09.17", "title": "Zeri (Косово): Институциите на Косово тръгват срещу международната общност"}
{"url": "http://www.focus-news.net/news/2018/09/17/2567950/kardzhali-57-godishen-mazh-e-pochinal-v-bolnitsa-sled-kato-e-bil-blasnat-ot-tovaren-avtomobil-na-peshehodna-pateka-v-grada.html", "text": "57-годишен мъж е бил блъснат на пешеходна пътека в Кърджали от товарен автомобил с 54-годишен водач. Това съобщиха от  ОДМВР-Кърджали . Произшествието станало в петък, около 16.00 часа на кръстовището между бул. „Беломорски“ и ул. „Заводска“. По-късно пострадалият пешеходец починал в болница. Дежурна оперативна група е извършила оглед. Образувано е досъдебно производство.", "date": "2018.09.17", "title": "Кърджали: 57-годишен мъж е починал в болница, след като е бил блъснат от товарен автомобил на пешеходна пътека в града"}
{"url": "http://www.focus-news.net/news/2018/09/17/2567948/dots-veneta-handzhiyska-rim-sofiya-nay-starite-sgradi-v-stolitsata-sa-rotondata-sv-georgi-i-bazilikata-sv-sofiya.html", "text": "Най-старите сгради в столицата са Ротондата „Св. Георги“ и базиликата „Св. София“. Това каза директорът на Музея за история на София (Регионален исторически музей – София) доц. Венета Ханджийска в интервю за  Агенция „Фокус“  за най-старите сгради в столицата, пазещи духа на Стара София, за броя на населението непосредствено след Руско - турската освободителна война и за това какво се случва след голямата урбанизация и по какъв начин столицата ни се превръща от ориенталски в съвременен европейски център на страната. „След Освобождението градът постепенно придобива европейски облик. Сградата на стария конак е преустроена в Княжески дворец. Построени са Министерство на войната, Военният клуб, хотел „България“, както и вече днес несъществуващите сгради като Кметството и старата софийска гара. В началото на ХХ век са изградени Народният театър, храм-паметник „Св. Александър Невски“ и общинската минерална баня, която днес е дом на нашия музей“, обясни доц. Ханджийска. По думите й само 20 години след Освобождението значително се разширява централната градска част. „Вече са построени най-емблематичните сгради: административни, обществени, културни. Столицата е притегателен център за всички образовани и предприемчиви българи. Улиците и кафенетата са изпълни с живот. В началото на Втората световна война София е спокоен, уютен, мащабен и доста красив град“, разказа още директорът на Музея за история на София.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.09.17", "title": "Доц. Венета Ханджийска, РИМ – София: Най-старите сгради в столицата са Ротондата „Св. Георги“ и базиликата „Св. София“"}
{"url": "http://www.focus-news.net/news/2018/09/17/2567941/bdzh-predostavya-namaleniya-za-uchenitsi-i-studenti-pri-patuvane-s-vlak.html", "text": "Във връзка с началото на учебната година в училищата и предстоящия старт на академичната година във висшите учебни заведения, „БДЖ - Пътнически превози” ЕООД напомня, че всички учащи на възраст до 26 навършени години (ученици, студенти и докторанти редовно обучение) имат право да пътуват с 50 % намаление от редовната цена на билета във втора класа на всички пътнически и бързи влакове. това съобщиха от пресцентъра на  БДЖ .  \r\nЗа да могат младите клиенти на националния железопътен превозвач да ползват тази отстъпка, е необходимо да си закупят железопътна карта „Учащ”. Картата се издава във всички железопътни гари и бюра в страната срещу снимка и уверение от съответното учебно заведение. При представяне на снимката и необходимия документ, картата се издава веднага на място. Цената на железопътна карта „Учащ” е 1.00 лв. и е валидна от 1-и октомври до 30-и септември на следващата година. \r\n„БДЖ - Пътнически превози” ЕООД предлага и допълнителни преференции за  всички ученици и студенти, които са закупили железопътна карта „Учащ”. Срещу тази карта, учащите могат да закупят отново с 50 % отстъпка и абонаментна карта за един или три месеца, като по този начин цената на всяко тяхно пътуване ще бъде още по-ниска. Допълнително предимство е фактът, че абонаментните карти важат за пътуване както с пътнически, така и с бърз влак, без да се доплаща разлика в цената заради различната категория на влака.  \r\nУчащите на възраст до 26 навършени години ползват допълнителни намаления и при пътувания в група. „БДЖ - Пътнически превози” ЕООД предлага 75 % намаление от редовната цена на билетите за организирани групи от минимум 10 души. За целта е необходимо да се представи писмо и поименен списък в два екземпляра с посочени дати на раждане на участниците в групата, заверени с подпис и печат от учебното заведение. В случай, че пътуващите в групата ученици или студенти са от различни учебни заведения, тогава те задължително трябва да представят и железопътна карта „Учащ”. Преподавателите, които придружават  групата (1 преподавател на 10 учащи), ползват също 75 % намаление от цената на билета.  \r\nЗа улеснение на учебните заведения, „БДЖ - Пътнически превози” ЕООД предлага унифициран формуляр за заявка за групово пътуване. Този формуляр, както и пълното съдържание на регламента за организиране на групови пътувания, са публикувани на официалната интернет страница на дружеството (www.bdz.bg). \r\nРъководството на националния железопътен превозвач пожелава на всички ученици и студенти успешна учебна година.", "date": "2018.09.17", "title": "„БДЖ предоставя намаления за ученици и студенти при пътуване с влак"}
{"url": "http://www.focus-news.net/news/2018/09/17/2567940/prezidentat-rumen-radev-balgarskiyat-narod-ot-vekove-predava-preklonenieto-pred-znanieto-kato-nay-skap-zavet-na-svoite-detsa.html", "text": "Българският народ от векове предава преклонението пред знанието като най-скъп завет на своите деца. Това каза президентът на Република България по време на официалното откриване на учебната година на Национална гимназия за древни езици и култура \"Константин-Кирил Философ\", предаде репортер на  Агенция \"Фокус\" . \"Днес малки и големи ще прекрачат прага на училището за да поемат по пътя към знанието. Аз виждам, че днес тук за нас това е най-истинският празник\", допълни той. \"Искам да пожелая на учениците да бъдат здрави и смело да крачат по необятния път към знанието. Помнете, че каквото и да изберете, най-важното е да не спирате да отстоявате с думи и дела територията на духовността, човечността и достойнството. Където и да отидете, каквото и да вършите го правете с мисълта за България\", заяви още той. \"Днес имаме особена нужда от мъдрост, а тя е закодирана в много поколения преди нас. Вие имате тази благородна мисия - да търсите тази мъдрост на предишните поколения и да я давате на нас, в нашето забързано съвремие\", каза още президентът на Р България. \"Искам да изкажа своето дълбоко уважение към вас - българските учители, защото без вашето вдъхновение прогреса на обществото е невъзможен. На вас скъпи ученици пожелавам все така всеотдайно във вашите сърца да гори пламъка на познанието. Нека никога не забравяте, че най важния урок е, че всички мечти се постигат с любов, много труд, вяра и всеотдайност\", допълни още президентът Радев. \r\nЦветелин ДИМИТРОВ", "date": "2018.09.17", "title": "Президентът Румен Радев: Българският народ от векове предава преклонението пред знанието като най-скъп завет на своите деца"}
{"url": "http://www.focus-news.net/news/2018/09/17/2567949/blagoevgrad-mazh-na-64-godini-ot-selo-riltsi-e-v-bolnitsa-sled-kato-e-udaren-s-tvard-predmet-po-glavata-pri-skandal-pred-piteyno-zavedenie.html", "text": "Мъж на 64 години от село Рилци е пострадал, след като около 14:10 часа на 15 септември 2018 г. пред питейно заведение в селото е възникнал скандал между него и П. И. (66 г.) от Рилци. Това съобщиха от  ОДМВР-Благоевград . При скандала П. И. е нанесъл удар с твърд предмет в областта на главата на пострадалият мъж, който е настанен за лечение в МБАЛ-Благоевград без опасност за живота. П. И. е задържан със заповед за задържане до 24 часа.", "date": "2018.09.17", "title": "Благоевград: Мъж на 64 години от село Рилци е в болница, след като е ударен с твърд предмет по главата при скандал пред питейно заведение"}
{"url": "http://www.focus-news.net/news/2018/09/17/2567951/prezidentat-rumen-radev-edinstveniyat-mi-angazhiment-kam-gl-sekretar-mladen-marinov-e-za-negovoto-osvobozhdavane.html", "text": "Единственият ми ангажимент към гл. секретар Младен Маринов е за неговото освобождаване. \r\nТова заяви президентът Румен Радев пред журналисти, предаде репортер на  Агенция \"Фокус\" . \"Вчера секретарят по правни въпроси проф. Друмева разясни много точно какви са нормативните изисквания за подписване на един указ. Мисля, че темата е изчерпана. Ние на най-високо ниво трябва да даваме пример за законност и спазване на всички нормативни документи, ако искаме да има законност в държавата\", допълни той. \"След всички проблеми и провали в МВР, премиерът преценява дали това е най-удачният избор за министър. Негово е решението, негова е отговорността\", каза още президентът Радев.   \r\nЦветелин ДИМИТРОВ", "date": "2018.09.17", "title": "Президентът Румен Радев: Единственият ми ангажимент към гл. секретар Младен Маринов е за неговото освобождаване"}
{"url": "http://www.focus-news.net/news/2018/09/17/2567952/blagoevgrad-7-godishno-momiche-e-v-bolnitsa-sled-skandal-mezhdu-chetirima-dushi-v-selo-garmen.html", "text": "Около 16:30 часа на 14 септември 2018 г. в Районно управление на МВР-Гоце Делчев и получен сигнал за възникнал, в района на ул. “Извън регулацията“ в село Гърмен, скандал между 40-годишен мъж и 33-годишна жена от селото и двама мъже на 34 и 38 години и жена на 33 години, и тримата от Гърмен. Това съобщиха от  ОДМВР-Благоевград . При скандала, с контузна рана на главата от хвърлен твърд предмет, е пострадало 7-годишно момиче от село Гърмен, което е настанено за лечение в МБАЛ-Гоце Делчев без опасност за живота. Работата по случая продължава.", "date": "2018.09.17", "title": "Благоевград: 7-годишно момиче е в болница след скандал между четирима души в село Гърмен"}
{"url": "http://www.focus-news.net/news/2018/09/17/2567954/kardzhali-31-godishen-motopedist-e-hvanat-da-shofira-s-325-promila-alkohol-v-krumovgrad.html", "text": "Две бързи производства са образувани за управление на автомобили след употреба на алкохол. Около 19.00 часа в събота в Крумовград бил проверен 31-годишен мотопедист. Това съобщиха от  ОДМВР-Кърджали . Тестът за алкохол на водача отчел 3,25 промила. Издаден е талон за медицинско изследване и е взета кръвна проба за анализ. Мъжът е задържан в полицейското управление. При направена справка полицаите установили, че мотопедът не е регистриран по надлежния ред. Същия ден, около 22.00 часа, в село Падало бил спрян за проверка лек автомобил „Рено“, управляван от 35-годишен. Тестът за алкохол на водача отчел 2,05 промила. Издаден е талон за медицинско изследване и е взета кръвна проба за анализ. Шофьорът е задържан за срок до 24 часа. Работата по двата случая продължават разследващи полицаи.", "date": "2018.09.17", "title": "Кърджали: 31-годишен мотопедист е хванат да шофира с 3,25 промила алкохол в Крумовград"}
{"url": "http://www.focus-news.net/news/2018/09/17/2567957/vidin-vremenno-dvizhenieto-po-pat-i-1-vidin-botevgrad-v-uchastaka-dimovo-bela-e-ogranicheno-poradi-patnotransportno-proizshestvie.html", "text": "Временно движението по път I-1 Видин - Ботевград в участъка Димово – Бела е ограничено поради пътнотранспортно произшествие. Това съобщиха от  пресцентъра на Агенция \"Пътна инфраструктура\".  Обходният маршрут e: път I-1 Димово - Бяла - път II-11 през Арчар - път III-112 през Тополовец, път III-114 Тополовец - Ружинци и отново по път I-1 Видин - Ботевград и обратно.  \r\nОт АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.09.17", "title": "Видин: Временно движението по път I-1 Видин - Ботевград в участъка Димово – Бела е ограничено поради пътнотранспортно произшествие"}
{"url": "http://www.focus-news.net/news/2018/09/17/2567953/24-vesti-makedoniya-dzheyms-matis-pristigna-v-skopie.html", "text": "Министърът на отбраната на САЩ Джеймс Матис пристигна на официално посещение в Македония. Той бе посрещнат на международното летище в Скопие от македонския министър на отбраната Радмила Шекеринска, отбелязва електронното издание  „24 Вести“  . \r\nПосещението на Матис е първото по рода си на министър на отбраната на САЩ в Македония за последните 14 г. В навечерието на пристигането си в Македония Матис поясни, че ще посети страната с цел да демонстрира ясна подкрепа за предстоящия на 30 септември референдум за името, но и загриженост относно възможната намеса на Москва в процеса. Тереза Герова", "date": "2018.09.17", "title": "„24 Вести“ (Македония): Джеймс Матис пристигна в Скопие"}
{"url": "http://www.focus-news.net/news/2018/09/17/2567956/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Посещението на американския министър на отбраната Джеймс Матис в Скопие, напрегнатите отношения между Белград и Косово и последната атака на членовете на анархистите от „Рубикон“ са основните теми, които ангажират вниманието на балканския печат.  Според държавния глава на Косово Хашим Тачи западните съюзници на Прищина не са в състояние на убедят Сърбия да признае независимостта на страната и да гарантират, че това може да се случи в близко бъдеще, пише електронното издание на белградския ежедневник  „Вечернье Новости“  във водеща статия, посветена на напрегнатите отношения между двете страни.  \r\nВ статия, публикувана на интернет страницата му, Тачи твърди, че отказът на Белград да признае Косово е сериозна пречка за евроатлантическия път на страната. \r\n„Някои може да кажат, че Сърбия трябва да признае Косово, без условия и в рамките на сегашните му граници. И аз искам същото. Но мислите ли, че ще убедим Сърбия да направи това в близко време? За съжаление едва ли. А Европейският съюз и нашите съюзници: САЩ, Германия, Великобритания, Франция, Италия и много други страни – мислите ли, че ще убедят Сърбия да признае Косово. Отговорът отново е не“, пише Тачи.  \r\nСпоред него споразумението между Белград и Прищина може да бъде постигнато само ако и двете страни се съгласят на компромис. Съгласно думите му обаче, Косово вече е направило множество болезнени компромиси, но „реалността е по-упорита от нашите аргументи“.  \r\nВ името на членството в ЕС и НАТО Прищина трябва да работи усилено за постигане на споразумение с Белград, с което да бъдат нормализирани двустранните отношения. \r\nТачи отново препоръча възможността за корекция на границата със Сърбия. „Едно евентуално споразумение за мирна корекция на границата със Сърбия, което да предвижда признаване от Сърбия и предаване на Прешево, Буяновац и Медведжа нашата страна. Очаквах рационални контрааргументи, но чух само шумотевици и възможно най-лоши сценарии, дори омраза. Косово е много малка страна, която не може да си позволи толкова много омраза, която да разделя нашето общество\", предупреди Тачи.  \r\nТой добавя, че тези, които се съмняват в споразумението между Косово и Сърбия насаждат страх от фалшива дестабилизация на региона и задълбочаване на етническите разделения на Балканите. Скептиците уверяват, че ако се стигне до корекция на границите по етнически признак, се рискува оприщването на домино ефект в региона на Балканите.  \r\n„Времето на войни и конфликти между Косово и Сърбия е отминало според мен. Но краят на тази епоха може да ознаменува само с постигане на окончателно мирно споразумение между Косово и Сърбия\", заключи Тачи. \r\n***  Косовският ежедневник  Zeri  публикува на първа страница статия, в която предупреждава, че институциите в Прищина са „тръгнали срещу международната общност“. \r\nИзданието припомня, че в последно време управляващите в Косов да предприели няколко стъпки, които са предизвикали загрижеността на международната общност. Сред тях са излагането на идеята за корекция на границата със Сърбия и предложението за трансформация на Косовските сили за сигурност (КСС) в армия.  \r\nСпоред анализатори, цитирани от изданието, с действията си Прищина рискува да загуби международната подкрепа за Косово. „Не е добре да игнорираме нашите приятели, които ни дават важната за Косово подкрепа“, обяснява политическият анализатор Мазлум Баралиу, чиито думи привеждат от редакцията на Zeri. \r\n***  Министърът на отбраната на САЩ Джеймс Матис пристига на официално посещение в Македония, припомня електронно издание на вестник  „Нова Македония“ . В Скопие Матис ще се срещне с министър-председателя Зоран Заев и с македонския си колега Радмила Шекеринска, след което е предвидено съвместно изявление пред медиите. \r\nАмериканската делегация, водена от Матис, ще бъде посрещната на международното летище „Скопие“, а по-късно – и на площада пред сградата на Република Македония. \r\nВ навечерието на пристигането си в Македония Матис поясни, че ще посети страната с цел да демонстрира ясна подкрепа за предстоящия на 30 септември референдум за името, но и загриженост относно възможната намеса на Москва в процеса. \r\n„Ако има гласуване, Москва се меси. Притеснен съм от това. Подобна намеса Русия прави от Естония до САЩ, от Украйна и сега до Македония, винаги, когато възниква конкретна ситуация“, подчерта американският военен министър пред репортери в Пентагона. \r\nМедията отбелязва, че посещението на Матис е първото по рода си на министър на отбраната на САЩ в Македония за последните 14 г.  \r\n„В понеделник на посещение пристига първият човек на Пентагона, първият човек на най-силната армия в света – Джеймс Матис, което се случва за първи път за последните 14 г. Забравихме какво е посещение на министър на отбраната на САЩ, макар страната да е наш стратегически, политически и военен партньор. Това показва колко е голям интересът към нас и подкрепата, за която работихме през последната година“, подчерта на свой ред военният министър на Скопие Радмила Шекеринска. \r\n***  Около десетина членове на анархистката групировка „Рубикон“ оскверниха сградата на иранското посолство в Атина, като боядисаха прозорците й фасадата й, съобщава електронното издание на гръцкия вестник  Kathimerini , като пояснява, че инцидентът се е случил в ранните часове на деня. \r\n„Предприехме това действие като минимален отговор на екзекуцията на двама кюрдски другари от иранския фашистки режим\", се казва в съобщението, разпространено на официалната страница на „Рубикон“, където е поместен и съответен видеоклип, на който се виждат действията на членовете й.  \r\nИнцидентът се е случил малко след 6:00 часа сутринта в заможното и добре охранявано северно предградие на Атина Палео Психико, където са разположени голяма част от дипломатическите мисии в гръцката столица. \r\nЧленовете на групировката са се придвижили до посолството на мотоциклети и са избягали веднага след атаката. \r\n„Рубикон“ извърши няколко подобни нападения срещу държавни агенции, правителствени сгради и чуждестранни дипломатически мисии, включително израелската, испанската и френската, припомнят от редакцията. \r\n***", "date": "2018.09.17", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/17/2567959/sport-harvatiya-se-klasira-za-finala-na-kupa-deyvis.html", "text": "Хърватия се класира за финала на Купа „Дейвис“, след като в петия мач Борна Чорич се наложи над Франсис Тиафо 6:7, 6:1, 6:7, 6:1, 6:3. Така в общия баланс хърватите победиха отбора на САЩ с 3:2.  \r\nЗа световната отборна титла хърватите ще играят срещу Франция. Финалът ще се проведе в периода 23-25 ноември.", "date": "2018.09.17", "title": "Спорт: Хърватия се класира за финала на Купа „Дейвис“"}
{"url": "http://www.focus-news.net/news/2018/09/17/2567958/nkzhi-dispecherskiyat-tsentar-za-upravlenie-na-trafika-v-plovdiv-otvarya-vrati-za-uchenitsi-v-sedmitsata-na-19-i-20-septemvri.html", "text": "На 19 и 20 септември т. г. Национална компания „Железопътна инфраструктура” (НКЖИ), съвместно с Община Пловдив, организира Дни на отворени врати за ученици и преподаватели в „Музея по железопътен моделизъм” и Центъра за управление на трафика на бул. „Македония“ №2 в град Пловдив. Това съобщиха от пресцентъра на  НКЖИ . \r\nГлавният диспечерски център обхваща център за визуализация, супервизия и контрол на движението и на съоръженията по осигурителната техника за жп линията Пловдив – Свиленград. Учениците ще могат да се запознаят в реално време с работата на влаковите диспечери, управлението на влаковете, историята на железницата, както и възможностите за придвижване с най-екологичния вид транспорт. \r\nИнициативата е част от международната кампания „Европейска седмица на мобилността“, която се провежда в периода 16-22 септември. Целта на събитието е да се акцентира върху огромната нужда от намаляване на вредните емисии и използването на екологични превозни средства.  \r\nМотото на тазгодишното издание е „Комбинирай, движи се!“. Чрез кампанията се използва възможността да се промотира споделената мобилност за придвижване, начините за подобряване качеството на въздуха и шумовото замърсяване, които са фактори за по-доброто качество на живот в града.", "date": "2018.09.17", "title": "НКЖИ: Диспечерският център за управление на трафика в Пловдив отваря врати за ученици в седмицата на 19 и 20 септември"}
{"url": "http://www.focus-news.net/news/2018/09/17/2567960/golyamo-kolichestvo-kanabis-e-otkrito-v-chetirtsi-oblast-kyustendil-i-v-stolitsata-ima-zadarzhan.html", "text": "Под ръководството на Окръжна прокуратура – Кюстендил е започнало досъдебно производство за държане на наркотични вещества с цел разпространение, както и отглеждане на растения от рода на конопа в нарушение на установените в Закона за контрол върху наркотичните вещества и прекурсори правила. Това съобщиха от  пресцентъра на Апелативна прокуратура-София. \r\nНа 15 септември 2018 г. е било извършенo претърсване в къща, находяща се в с. Четирци, обл. Кюстендил. В имота, състоящ се от сутерен и жилищен етаж, ведно с прилежащите – мазе, двор и навес, са били открити и иззети стъклени буркани и пластмасов бидон, съдържащи зелена суха листна маса. При направения полеви наркотест откритото вещество е реагирало на канабис. Дрогата, с бруто тегло 60 кг, била сложена в осем пластмасови касетки и разпределена в сто двадесет и девет стъклени буркани, поставени в спалня на жилищния етаж.  \r\nОще 5 кг листна маса са били открити в пластмасов бидон в мазето, запечатано в три черни найлонови чували. В двора на къщата имало растения с различни височини. При направения наркотест те също реагирали на канабис.  \r\nС постановление на наблюдаващия прокурор за срок до 72 часа е било задържано едно лице. Разследващите органи са претърсили и обработваната от него нива, където имало засети растения канабис.  \r\nНа същия ден е било извършено и претърсване на къща в гр. София, обитавана от лицето, при което са били открити и иззети полиетиленов плик с три стъклени буркана с капачки, пълни със суха растителна маса, реагираща на канабис.  \r\nПредстои днес Окръжна прокуратура - Кюстендил да внесе искане в съда за вземане на постоянна мярка „Задържане под стража“ спрямо обвиняемия, привлечен към наказателна отговорност за незаконно държане и отглеждане на наркотични вещества.", "date": "2018.09.17", "title": "Голямо количество канабис е открито в Четирци, област Кюстендил, и в столицата, има задържан"}
{"url": "http://www.focus-news.net/news/2018/09/17/2567963/kyustendil-po-patya-mezhdu-dupnitsa-i-skraynitsi-ima-podgotveni-za-asfaltirane-uchastatsi-no-nyama-signalizatsiya.html", "text": "Кюстендил: По пътя от Дупница в посока с. Крайници има подготвени за асфалтиране участъци, но няма сигнализация. Това създава предпоставки за ПТП. Това съобщи  слушател на Радио „Фокус“ . \"Фокус\" призовава водачите да бъдат внимателни на пътя.", "date": "2018.09.17", "title": "Кюстендил: По пътя между Дупница и с.Крайници има подготвени за асфалтиране участъци, но няма сигнализация"}
{"url": "http://www.focus-news.net/news/2018/09/17/2567962/dots-veneta-handzhiyska-rim-sofiya-ot-1901-g-ulitsite-na-sofiya-sa-osveteni-i-ima-tramvaen-transport.html", "text": "От 1901 г. улиците на София са осветени и  има трамваен транспорт. Това каза директорът на Музея за история на София (Регионален исторически музей – София) доц. Венета Ханджийска в интервю за  Агенция „Фокус“  за най-старите сгради в столицата, пазещи духа на Стара София, за  броят на населението непосредствено след Руско - турската освободителна война и за това какво се случва след голямата урбанизация и по какъв начин столицата ни се превръща от ориенталски в съвременен европейски център на страната. Тя разказа, че по време на Освобождението София може да се нарече западнал ориенталски град. „Имало е около 3500 къщи, като само конакът и няколко домове на богати хора са били по-представителни. По това време в града е имало 40 джамии, нямало е планировка, улиците са били тесни и криви. Най-важните места са чаршиите, на които са били работилниците и магазините на занаятчиите: като златарската, касапската и други чаршии“, обясни директорът на Музея за история на София. По думите й след Освобождението и избора на княз започва бързото устройство. „Първоначално конакът е устроен в дворец, започва строителството на административни, обществени и културни сгради: Народното събрание, Държавната печатница, Халите, Народният театър и много частни домове, които са обзаведени  в модерни европейски стилове. За периода от Освобождението до началото на Балкансите войни София окончателно променя своя облик. Улиците вече са прави, широки, а от 1901 г. са осветени с електричество. Вече има и трамваен транспорт и София се превръща в модерен и европейски град“ допълни още тя.    \r\nДеница КИТАНОВА  Пълния текст на интервюто четете по-късно в „Мнение”", "date": "2018.09.17", "title": "Доц. Венета Ханджийска, РИМ - София: От 1901 г. улиците на София са осветени и има трамваен транспорт"}
{"url": "http://www.focus-news.net/news/2018/09/17/2567955/stara-zagora-na-parviya-ucheben-den-be-otkrita-obnovenata-sgrada-na-sredno-uchilishte-ekzarh-antim-parvi-v-kazanlak.html", "text": "Обновената сграда на Средно училище „Екзарх Антим I“ бе открита в Казанлък, предаде кореспондент на  Радио „Фокус“ . Училището е ремонтирано в рамките на проект финансиран от Национален Доверителен Еко фонд в размер на 800 000 лв. и 169 000 лв. собствено участие. Това е първият съществен ремонт на училищната сграда от нейното построяване през 80-те години на миналия век. В рамките на проекта са въведени мерки за енергийна ефективност, саниране, измазване и подмяна на отоплителната система.  \r\nНа откриването на новата учебна година и на реновираната сграда сред официалните гости бе кметът на община Казанлък Галина Стоянова. „Тази година училищните прагове в община Казанлък ще прекрачат над 7 800 ученици, 650 от тях първокласници. За Община Казанлък това е най – важната и първостепенна цел. Училище „Екзарх Антим I“ е едно от училищата, които бяха ремонтирани изцяло това лято, заедно с тези в Овощник, Ръжена, Хаджидимитрово, Крън и Шипка. Средно училище „Екзарх Антим I“ е първо във всичко, което си постави като цел – много са наградите, много са интерактивните техники, много добра среда и най – важното, един изключително добър екип от учителин. В това училище има приемственост. И аз съм учител. В днешния ден за мен най – важното е да усещам силата, покрепата, единението, обединението, което има в това училище.“, заяви тя. \r\nДиректорът на училището Радиана Стефанова приветства ученици, учители и родители по повод новата учбена година и откриването на обновената училищна сграда. Тя изрази своята благодарност към изпълнителите на проекта и всички фирми спомогнали за промяната на облика на училището. Специални благодарности тя отправи към кмета Галина Стоянова и нейния екип, за грижите, които полагат за училището. Всички те бяха удостоени с благодарствен адрес от името на Средно училище „Екзар Антим Първи“.  \r\nСанирането на СУ „Екзарх Антим I“ е част от политиката на Община Казанлък за подобряване на образователната инфрастрктура в града и населените места. Общината приключи мащабен проект по Оперативна програма „Региони в растеж“ в размер на 9 504 532 лв., който включва саниране, подмяна на горивна база, вътрешно и външно боядисване, подмяна на самото оборудване в три детски градини в Казанлък и пет училища в селата Хаджидимитрово, Овощник, Ръжена, и в градовете Крън и Шипка.  \r\nСпеиално място Общината отделя на развиието на спортната база по училищата. Заапочна подобряване на състоянието на спортните площадки, като 66 000 лв. са средствата за реконструкция на спортната площадка на Основно училище „Никола Вапцаров“ и Гимназия „Петко Стайнов“. \r\nСлавяна ГАЙДАРОВА", "date": "2018.09.17", "title": "Стара Загора: На първия учебен ден бе открита обновената сграда на Средно училище „Екзарх Антим Първи“ в Казанлък"}
{"url": "http://www.focus-news.net/news/2018/09/17/2567961/tsvetan-tsvetanov-gerb-obrazovanieto-e-vazmozhnost-za-uvelichavane-na-ikonomicheskiya-potentsial-na-natsiyata.html", "text": "Вече започнахме да изпълняваме ангажимента си по приоритет „Образование“ в сегашния управленски мандат, каза за  Радио „Фокус“ – Пазарджик  председателят на ПГ на ГЕРБ и заместник-председател на партията Цветан Цветанов. По думите му увеличението на заплатите на учителите не е начин на привилегия, а начин на оценка за нивото и инвестицията, която трябва да направи държавата в изграждането на този капацитет. „Знаете какъв беше проблемът в сферата на образованието – застаряването на учителския ресурс. Когато се очертава една перспектива, в един четиригодишен мандат, и когато образованието е изведено като приоритет, с поетапно, постепенно, системно увеличаване на доходите на учителите, това означава, че тази професия започва да става по-привлекателна за по-качествените млади хора, които завършват дадените специалности. Те могат да станат вече преподаватели и по този начин да се получи една приемственост, между тези, които вече придобиват пенсионна възраст и тези, които влизат като млади“, коментира Цветанов.  \r\nСпоред него друг важен момент е въвеждането на новите технологии в образованието. „Образованието е възможност, с която можеш да увеличиш икономическия потенциал на нацията с иновативните програми, които можеш да реализираш, и за това част от образованието е свързано с образователната инфраструктура. По ОП „Региони в растеж“ имаме над 620 милиона лева, които са предвидени по тази оперативна програма да стигнат до българските училища. Това ще даде възможност за една по-добра среда, а там, където е необходимо държавата отделя целеви средства“, каза също Цветанов. \r\nВаня НИКОЛОВА", "date": "2018.09.17", "title": "Цветан Цветанов, ГЕРБ: Образованието е възможност за увеличаване на икономическия потенциал на нацията"}
{"url": "http://www.focus-news.net/news/2018/09/17/2567964/tsvetan-tsvetanov-gerb-nay-vazhnoto-e-detsata-da-badat-zdravi-i-da-imat-edna-slancheva-uchebna-godina.html", "text": "Децата трябва да имат весело и щастливо детство, а наше задължение е да им го осигурим, каза за  Радио „Фокус“ – Пазарджик  председателят на ПГ на ГЕРБ и заместник-председател на партията Цветан Цветанов. „В началото на учебната година най-важното е децата да бъдат здрави. Знам какво е притеснението на всеки един родител, когато детето е настинало, трябва да пропусне или детската градина, или училището. Аз съм родител с три прекрасни дъщери и съм минал по този път. Сега най-малката ми дъщеря ще бъде в първи клас и сме също така в трепет и очакване, но тя мина предучилищната много емоционално добре заредена, харесва и и смятам, че няма да имаме чак такива емоционални сътресения. Най-важното е децата да бъдат здрави и да имат една слънчева учебна година“, коментира Цветанов.   \r\nПо думите му учителите са най-важният фактор за възпитанието, но и родителите трябва да имат своята роля. „За мен е много важна семейната среда. Семейните ценности могат да ни помогнат да бъдем по-позитивни. Семейните ценности и сплотеността в едно семейство, когато сме като един екип, както аз с моята съпруга, така също и децата, ние можем да бъдем един хубав модел, за това, че съединението прави силата, както в семейството, така и в държавата, когато всички сме единни, можем да постигнем по-добри резултати“, каза също Цветан Цветанов. \r\nВаня НИКОЛОВА", "date": "2018.09.17", "title": "Цветан Цветанов, ГЕРБ: Най-важното е децата да бъдат здрави и да имат една слънчева учебна година"}
{"url": "http://www.focus-news.net/news/2018/09/17/2567967/predstaviteli-na-chez-otkriha-uchebnata-godina-v-dualnite-paralelki-na-tri-uchilishta.html", "text": "Представители на ЧЕЗ откриха новата учебна година в три гимназии с дуална форма на обучение, която дава възможност на учениците едновременно да учат и да работят. Това съобщиха от пресцентъра на  компанията . ЧЕЗ участва в дуалното обучение в три гимназии - професионалната гимназия „Н. Й. Вапцаров“ в София, ПГМЕТ в Плевен и професионалната гимназия „Мария Кюри“ в Перник. През новата учебна година предстои да започне практиката в ЧЕЗ Разпределение на единайсетокласниците от плевенската и софийска гимназии. Това бяха първите подкрепени от ЧЕЗ паралелки с дуалната форма на обучение по професията електротехник в рамките на проекта ДОМИНО. \r\n„Качественото образование е от съществено значение за стратегически сектор като електроенергетиката. Динамиката на бизнеса и бързо променящата се среда доказват, че дуалното обучение е най-удачният начин за наемане на правилните хора в компанията и за задържане на младите таланти в България, като им се осигурява подходяща среда за професионално и личностно развитие. Пожелавам на учениците и учителите успешна нова учебна година“, каза Евгения Накова, директор Човешки ресурси в ЧЕЗ България. \r\nЧЕЗ е разработила и следва дългосрочна стратегия в областта на образованието и подкрепата на младите таланти. В продължение на десет години ЧЕЗ ежегодно приема десетки стажанти през лятото, а от шест години организира конкурса „Стани стипендиант на ЧЕЗ“, чиято цел е да подпомогне чрез стипендии най-талантливите дванайсетокласници от професионалните гимназии. До момента в състезанието са участвали над 750 ученици, като 49 от тях са получили стипендии. През 2018 г. в програмата за първи път бяха включени и студенти. ЧЕЗ развива дългосрочно и успешно сътрудничество с професионалните училища и с висшите учебни заведения, които са инкубатори на бъдещите специалисти. \r\nПри подготовката за първия учебен ден ЧЕЗ Разпределение България извърши извънредни обходи на съоръженията от електроразпределителната мрежа, които се намират в близост до училища и детски градини, разположени на обслужваната от дружеството територия в Западна България. Проверката има за цел да потвърди, че съоръженията са в отлично техническо състояние, не представляват опасност за децата и няма да смущават учебния процес.", "date": "2018.09.17", "title": "Представители на ЧЕЗ откриха учебната година в дуалните паралелки на три училища"}
{"url": "http://www.focus-news.net/news/2018/09/17/2567968/pazardzhik-vazstanoveno-e-dvizhenieto-pri-km-69-v-posoka-sofiya-na-avtomagistrala-trakiya.html", "text": "Възстановено е движението при км 69 в посока София на автомагистрала \"Тракия\". Това съобщиха от  пресцентъра на Агенция \"Пътна инфраструктура\".", "date": "2018.09.17", "title": "Пазарджик: Възстановено е движението при км 69 в посока София на автомагистрала \"Тракия\""}
{"url": "http://www.focus-news.net/news/2018/09/17/2567966/volen-siderov-predsedatelyat-na-komisiyata-za-regulirane-na-saobshteniyata-rosen-zhelyazkov-e-noviyat-kandidat-za-ministar-na-transporta.html", "text": "Председателят на Комисията за регулиране на съобщенията Росен Желязков  е новият кандидат за министър на транспорта. Това каза лидерът на \"Атака\" и председател на ПГ на „Обединени патриоти“ Волен Сидеров след днешния коалиционен съвет на управляващите, предаде репортер на  Агенция „Фокус“ . \r\n„Разгледахме няколко теми на днешния съвет. Има решение да се осигурят шкафчета за всяко училище за сметка на бюджета, тъй като стана ясно, че учениците се оплакват от тежките раници. Увеличаваме и заплатите на държавните служители с 10%. Известно е вече името и на новия кандидат за поста министър на транспорта, той е Росен Желязков“, каза още Сидеров.  \r\nЦветилена СИМЕОНОВА", "date": "2018.09.17", "title": "Волен Сидеров: Председателят на Комисията за регулиране на съобщенията Росен Желязков  е новият кандидат за министър на транспорта"}
{"url": "http://www.focus-news.net/news/2018/09/17/2567965/faz-angela-merkel-shte-nastoyava-za-osvobozhdavaneto-na-direktora-na-vatreshnoto-razuznavane.html", "text": "Канцлерът на ФРГ Ангела Меркел е взела решение за освобождаване на директора на Федералната служба за защита на Конституцията Ханс-Гьорг Маасен, съобщава националният ежедневник  Die Frankfurter Allgemeine Zeitung , като се позовава на медийни доклади. \r\nСпоред източници от коалиционните кръгове в Берлин, Меркел е убедена, че оставането на Маасен на поста не е приемливо. Във вторник предстои кризисна среща на лидерите от управляващата голяма коалиция – ХДС, ХСС и ГСДП. Но съдбата на директора на вътрешното разузнаване изглежда вече е решена, коментират в редакцията на ежедневника. \r\nМаасен си навлече гнева на голяма част от политиците в Берлин покрай разследването на събитията в Кемниц. След протестите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. Тереза Герова", "date": "2018.09.17", "title": "FAZ: Ангела Меркел ще настоява за освобождаването на директора на вътрешното разузнаване"}
{"url": "http://www.focus-news.net/news/2018/09/17/2567971/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Последиците от серията инциденти при протестите в източногерманския град Кемниц и скандалът със „спорните“ според политици и медии в Берлин изявления на директора на Федералната служба за защита на Конституцията Ханс-Гьорг Маасен са основните теми, които вече няколко седмици остават водещи за германската преса. Продължава и тенденциозното публикуване на статии, в които различни експерти предлагат аргументи в полза на проекта за газпопровода „Северен поток-2“. \r\n***  Канцлерът на ФРГ Ангела Меркел е взела решение за освобождаване на директора на Федералната служба за защита на Конституцията Ханс-Гьорг Маасен, съобщава националният ежедневник  Die Frankfurter Allgemeine Zeitung , като се позовава на медийни доклади. \r\nСпоред източници от коалиционните кръгове в Берлин, Меркел е убедена, че оставането на Маасен на поста не е приемливо. Във вторник предстои кризисна среща на лидерите от управляващата голяма коалиция – ХДС, ХСС и ГСДП. Но съдбата на директора на вътрешното разузнаване изглежда вече е решена, коментират в редакцията на ежедневника. \r\nМаасен си навлече гнева на голяма част от политиците в Берлин покрай разследването на събитията в Кемниц. След протестите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. \r\n***  Публичният дебат за отношението между нация и миграция в Германия продължава да ескалира. В скандала с изявлението на директора на Федералната служба за защита на Конституцията Ханс-Гьорг Маасен мнение изрази и Мартин Шулц, бивш председател на Германската социалдемократическа партия (ГСДП), част от голямата коалиция в Берлин, отбелязва националният ежедневник  Die Frankfurter Allgemeine Zeitung . \r\nКанцлерът трябва да избира между стабилността на правителството и подкрепата за един-единствен човек\", подчерта Шулц. „Ето защо аз очаквам, че този въпрос ще бъде изяснен във вторник, когато Ангела Меркел би трябвало да освободи Маасен от поста“, заяви социалдемократът.  \r\nСъщевременно обаче Шулц предупреди, че не бива скандалът с Маасен да поставя под въпрос правителството в Берлин. „ГСДП носи отговорност за тази страна. Сваляне на правителството и организирането на нови избори смятам за напълно безотговорно“, категоричен бе бившият председател на партията. \r\nМаасен си навлече гнева на голяма част от политиците в Берлин покрай разследването на събитията в Кемниц. След простетите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. \r\n***  Германия няма да купува втечнен природен газ от САЩ, защото не е изгоден за страната от икономическа гледна точка и няма да гарантира икономическата й сигурност, обясняват в редакцията на изданието  Das Handelsblatt . \r\nПърво, ФРГ не разполага с необходимата инфраструктура за доставянето на американския газ, а строителството на необходимия терминал едва ли ще бъде рентабилно, категорично е изданието. \r\nОтбелязва се, че към 2050 г. Германия планира да се откаже изцяло от използването на въглеродни източници на енергия и поради тази причина инвестициите в нова газова инфраструктура при съществуващия далеч по-евтин проект за „Северен поток-2“ са твърде „съмнителни и малко вероятни“, коментират в редакцията. \r\nDas Handelsblatt припомня, че Русия осигурява едва шест процента от енергийните нужди на Германия, което говори за отсъствието на каквато и да била зависимост на страната от руските доставки – нещо, за което тръбят във Вашингтон.  \r\nБерлин едва ли ще рискува да загуби енергийната си сигурност, като замени Русия със САЩ, която води политика за „Америка на първо място“ и участва в търговски войни, е заключението на авторите на статията. \r\n***", "date": "2018.09.17", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/09/17/2567975/api-shofyorite-da-se-dvizhat-s-povisheno-vnimanie-po-pat-iii-906-kableshkovo-burgas-v-kableshkovo-poradi-remontni-deynosti-po-vodoprenosnata-mrezha.html", "text": "Шофьорите да се движат с повишено внимание, спазвайки пътната сигнализация, по път III-906 Каблешково - Бургас в Каблешково. В участъка се осъществяват ремонтни работи по водопреносната мрежа в едната лента за движение. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.09.17", "title": "АПИ: Шофьорите да се движат с повишено внимание по път III-906 Каблешково - Бургас в Каблешково, поради ремонтни дейности по водопреносната мрежа"}
{"url": "http://www.focus-news.net/news/2018/09/17/2567969/volen-siderov-obedineni-patrioti-predlagame-na-prezidenta-radev-da-napravim-sreshta-za-da-obsadim-vsichki-obstoyatelstva-za-osvobozhdavaneto-na-mladen-marinov.html", "text": "Предлагаме на президента Радев да направим среща, за да обсъдим всички обстоятелства за освобождаването на Младен Маринов от поста на главен секретар на МВР. Това каза лидерът на \"Атака\" и председател на ПГ на „Обединени патриоти“ Волен Сидеров след днешния коалиционен съвет на управляващите, предаде репортер на  Агенция „Фокус“ . „За да няма съмнение президентът, че нещо се върши през неговата глава. Това е най-добрият начин да се реши въпросът, другото е напрежение. Правим това предложение най-официално и ще чакаме отговор от президента. Когато той каже – ние сме готови да изясним абсолютно всичко“, коментира Сидеров. \r\nЦветилена СИМЕОНОВА", "date": "2018.09.17", "title": "Волен Сидеров, „Обединени патриоти“: Предлагаме на президента Радев  да направим среща, за да обсъдим всички обстоятелства за освобождаването на Младен Маринов"}
{"url": "http://www.focus-news.net/news/2018/09/17/2567970/martin-shults-za-krizata-s-kemnits-svalyaneto-na-pravitelstvoto-i-organiziraneto-na-novi-izbori-e-napalno-bezotgovorno-za-men.html", "text": "Публичният дебат за отношението между нация и миграция в Германия продължава да ескалира. В скандала с изявлението на директора на Федералната служба за защита на Конституцията Ханс-Гьорг Маасен мнение изрази и Мартин Шулц, бивш председател на Германската социалдемократическа партия (ГСДП), част от голямата коалиция в Берлин, отбелязва националният ежедневник  Die Frankfurter Allgemeine Zeitung . \r\nКанцлерът трябва да избира между стабилността на правителството и подкрепата за един-единствен човек\", подчерта Шулц. „Ето защо аз очаквам, че този въпрос ще бъде изяснен във вторник, когато Ангела Меркел би трябвало да освободи Маасен от поста“, заяви социалдемократът.  \r\nСъщевременно обаче Шулц предупреди, че не бива скандалът с Маасен да поставя под въпрос правителството в Берлин. „ГСДП носи отговорност за тази страна. Сваляне на правителството и организирането на нови избори смятам за напълно безотговорно“, категоричен бе бившият председател на партията. \r\nМаасен си навлече гнева на голяма част от политиците в Берлин покрай разследването на събитията в Кемниц. След простетите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. Тереза Герова", "date": "2018.09.17", "title": "Мартин Шулц за кризата с Кемниц: Свалянето на правителството и организирането на нови избори е напълно безотговорно за мен"}
{"url": "http://www.focus-news.net/news/2018/09/17/2567973/yordanka-fandakova-kmet-na-sofiya-12-hilyadi-parvoklasnitsi-shte-prekrachat-za-parvi-pat-uchilishtniya-prag-nad-184-hilyadi-sa-detsata-v-uchilishtnite-i-preduchilishtnite-grupi-v-grada.html", "text": "12 хиляди първокласници ще прекрачат за първи път училищния праг, над 184 хиляди са децата в училищните и предучилищните групи в София. Това каза в интервю за празничната програма „Всички в час“ на  Радио „Фокус“  по повод откриване на новата учебна година и празник на София  столичният кмет Йорданка Фандъкова. Тя пожела успех на всички с уточнението, че знанието е ключът, който отваря нови светове, правейки ни свободни и успешни хора. Според нея средата, в която учат и израстват децата, е изключително важна за развитието им и формирането им като личности. „Поради тази причина Столична община инвестира средства и тази година в модернизацията на детски градини и училища“, обясни Фандъкова. „Инвестираме около 48 милиона лева само за 2018 година. През последните години инвестирахме в модернизация на стари сгради, построихме над 90 нови детски градини и три нови училища. Днес, първия учебен ден, ще посрещнем с нови сгради в Първа английска езикова гимназия и 112 Основно училище, както и в 149 Средно училище в ж.к. „Овча купел“ – с нови кабинети и прекрасна спортна зала. Част от средствата за реновиране на учебните сгради тази година са по Оперативна програма „Региони в растеж“. Това са мащабни и цялостни реконструкции“, информира Йорданка Фандъкова. Тя добави, че продължават да се строят нови детски градини в София, тази година е завършило строителството на три нови сгради и започва строителството на още девет. „В живота уроците са толкова трудни, колкото всеки един от нас е подготвен да ги посрещне“, коментира столичният кмет. „Важно е да намерим силата и решенията да преодоляваме предизвикателствата“, каза още Фандъкова.", "date": "2018.09.17", "title": "Йорданка Фандъкова, кмет на София: 12 хиляди първокласници ще прекрачат за първи път училищния праг, над 184 хиляди са децата в училищните и предучилищните групи в града"}
{"url": "http://www.focus-news.net/news/2018/09/17/2567977/ivan-granitski-publitsist-za-15-a-poredna-godina-grupa-balgarski-tvortsi-organizirat-traditsionnite-natsionalni-kulturni-praznitsi.html", "text": "За 15-а година поред група български творци, писатели, художници, академици, учени, поети и актьори организират традиционни национални културни празници под общия наслов „Албена“. Това съобщи за  Агенция „Фокус“  публицистът Иван Гранитски. Гранитски поясни, че празниците се провеждат винаги в последната седмица или десетина дни на септември в градовете Велико Търново, Шумен, Търговище, Разград, Тутракан, Силистра, Варна, Каварна, Балчик, Генерал Тошево. „Тази година участниците в празниците са голямата наша поетеса Валентина Радинска, член-кореспондент Васил Проданов, проф. Стоян Райчевски, философът и литературен критик Панко Анчев, философът и белетрист Юлий Борисов и моята скромна персона. Тази година празниците и литературните четения и срещи ще бъдат в Шумен, Велики Преслав, Разград, Генерал Тошево, Каварна и Варна. Това са по няколко срещи на ден в читалища, училища, театри, библиотеки, където се представят новите книги на тези творци“, обобщи публицистът. По думите му срещите се посещават от все повече млади хора. „Всяка година виждаме, че се разширява аудиторията, тъй като ние отиваме и в най-малките селца, където има читалище и там правим подобен тип срещи. Виждаме, че все повече млади хора идват на срещите. Интересуват се. Задават умни въпроси. Изчислихме, че за 15 години средно, ако на среща има между 50 и 100 човека, а някъде има и много повече, сме се срещнали пряко с над 50 хиляди наши читатели. Това е удивително число, защото това са хора, които имат интерес към културата, изкуството, четат. Вълнуват се от социални проблеми“, допълни той.", "date": "2018.09.17", "title": "Иван Гранитски, публицист: За 15-а поредна година група български творци организират традиционните национални културни празници"}
{"url": "http://www.focus-news.net/news/2018/09/17/2567974/sofiya-s-tarzhestven-marsh-i-vodosvet-beshe-izdignato-znameto-na-sofiya-po-sluchay-praznika-na-grada.html", "text": "С тържествен марш, съпроводен от Гвардейската филохармония и водосвет беше издигнато знамето на София по случай празника на града, предаде репортер на  Агенция \"Фокус\".  Очаква се реч на кмета на София Йорданка Фандъкова. На събитието присъстват и председателят на Столичен общински съвет Елен Герджиков и лидерът на БСП-София Калоян Паргов.  \r\nЦветелин ДИМИТРОВ", "date": "2018.09.17", "title": "София: С тържествен марш и водосвет беше издигнато знамето на София по случай празника на града"}
{"url": "http://www.focus-news.net/news/2018/09/17/2567972/aneliya-dimitrova-zam-kmet-na-svishtov-investitsiite-v-obrazovanie-sa-nay-vazhnite-za-nas-zashtoto-sa-dalgosrochni-s-perspektiva-i-se-pravyat-za-mladite-hora.html", "text": "Водещ и доминантен приоритет в управленската политика на Община Свищов остава образованието. Това каза за  Радио „Фокус“ – Велико Търново  зам.-кметът на Свищов Анелия Димитрова. Тя уточни, че за местното ръководство най-важни са инвестициите именно в този сектор, защото те са дългосрочни, с перспектива и се правят за бъдещето на младите хора. „И през настоящата 2018 година усилията ни бяха насочени по посока надграждане на постигнатото в реновирането на материалната база в учебните и детските заведения на територията на цялата община. Нашият стремеж е да осигурим една съвременна и образователна среда за нашите деца“, подчерта Анелия Димитрова.   \r\nРемонти преди началото на учебната година са извършени в детска градина „Чиполино“ – Свищов, детска градина „Радост“ в село Царевец, в детска градина „Калина  малина“ в Свищов, в изнесената група „Детски свят“ към детска градина „Васил Левски“, както и в детските заведения в селата Българско сливово, Алеково, Козловец, Драгомирово и Ореш. Общата стойност на направените инвестиции за подобряване на материалната база е над 300 000 лева. \r\nЛуиза ТРАНЧЕВА", "date": "2018.09.17", "title": "Анелия Димитрова, зам.-кмет на Свищов: Инвестициите в образование са най-важните за нас, защото са дългосрочни, с перспектива и се правят за младите хора"}
{"url": "http://www.focus-news.net/news/2018/09/17/2567981/kanal-5-makedoniya-pozharat-kray-podgoritsa-za-spravyane-sas-stihiyata-sa-zadeystvani-sa-voenni-i-samoleti.html", "text": "Черногорските власти са задействали военнослужещи за овладяване на силния пожар, който бушува край столицата Подгорица, предава скопската телевизия  „Канал 5“ . \r\nЗа потушаването на огъня са използвани и противопожарни самолети, след като пламъците са приближили жилищни зони. Същевременно само в рамките на два часа между 10:00 и 12:00 часа тази сутрин в засегнатия регион е съобщено за десетина пожари на нови места. \r\nПотушаването на пожара е затруднени от силния вятър и обширния терен със суха трева, пояснява медията. Тереза Герова", "date": "2018.09.17", "title": "„Канал 5“ (Македония): Пожарът край Подгорица – за справяне със стихията са задействани са военни и самолети"}
{"url": "http://www.focus-news.net/news/2018/09/17/2567980/yordanka-fandakova-kmet-na-sofiya-opazim-li-vyarata-nadezhdata-i-lyubovta-shte-opazim-sebe-si-kato-dobri-hora.html", "text": "Опазим ли вярата, надеждата и любовта, ще опазим себе си като добри хора, семействата си като домове на обич и разбирателство и градът си като град на възможности и разбирателство. Това каза кметът на София Йорданка Фандъкова по време на тържествената церемония по случай празника на град София, предаде репортер на  Агенция \"Фокус\".  \"Честит празник на всички. Честит празник на вярата, надеждата и любовта. Нека те бъдат щита, който ни предпазва от злото на деня и неправдите, които нараняват сърцата ни. Днес, денят на София е денят на божията премъдрост, съвпадащ с първия учебен ден. Хиляди ученици влизат в класните стаи, разчитаме, че техните учители ще ги учат как да бъдат отговорни млади хора\", заяви още тя. По думите й нашите малки всекидневни избори са големите примери за децата, а градът ни е сложна мрежа от човешки отношения, не просто коли, блокове, улици и пътни знаци. \"Вярвам, че децата са единствените, които имат сила да ни променят, защото тяхната сигурност е смисълът на нашия живот. Нека си дадем сметка, когато бързаме, къде стигаме; когато отнемаме предимство, какво даваме; когато сме груби, кого нараняваме. Черногледството няма празник, нека не го превръщаме в наш делник\", заяви още тя.   \r\nЦветелин ДИМИТРОВ", "date": "2018.09.17", "title": "Йорданка Фандъкова, кмет на София: Опазим ли вярата, надеждата и любовта, ще опазим себе си като добри хора"}
{"url": "http://www.focus-news.net/news/2018/09/17/2567978/tsvetan-tsvetanov-gerb-neka-bsp-da-se-obarne-kam-svoya-prezident-i-da-go-pomoli-da-podpishe-ukaza-za-osvobozhdavane-na-mladen-marinov-za-da-mozhem-da-glasuvame-ostavkite.html", "text": "Нека БСП да се обърне към своя президент Румен Радев и да го помоли да подпише указа за освобождаване на Младен Маринов, за да можем да гласуваме оставките, които те толкова искаха и за които ни обвиняваха, че ги бавим. Това каза председателят на ПГ на ГЕРБ Цветан Цветанов след днешния коалиционен съвет на управляващите, предаде репортер на  Агенция „Фокус“ . \r\n„Надявам се, че все пак президентът ще подпише указ за освобождаването на Младен Маринов от поста главен секретар на МВР. Защото ние сме в хипотезата самият Младен Маринов да каже, че желае да бъде освободен от тази длъжност и да бъде назначен за министър на вътрешните работи. Но към настоящия момент указът не е подписан. От изявленията на президента Радев от Рига останахме с впечатление, че когато се върне, ще подпише указа, но в случая явно се цели нещо по-различно от обичайното, което трябва да бъде при демокрация“, каза още Цветанов. \r\nПо думите му съгласувателната процедура е задължителна при назначаването на бъдещата овакантена длъжност на главен секретар. „Но когато има волеизявление от самия главен секретар за освобождаване от длъжността, сме в съвсем друга хипотеза и Министерски съвет е стартирал процедурата за неговото освобождаване“, коментира Цветанов. \r\n„Обръщаме се чрез медиите – защото явно президентът Румен Радев желае диалог чрез медиите, и заявяваме, че сме готови за среща, при която президента  да каже защо не иска да подпише указа. Не искаме да имаме конфронтация с президентската институция и президента на държавата“, обясни Цветанов и изрази надежда, че разумът ще надделее. \r\nЦветилена СИМЕОНОВА", "date": "2018.09.17", "title": "Цветан Цветанов, ГЕРБ: Нека БСП да се обърне към своя президент и да го помоли да подпише указа за освобождаване на Младен Маринов, за да можем да гласуваме оставките"}
{"url": "http://www.focus-news.net/news/2018/09/17/2567979/mon-za-vsichi-uchenitsi-do-7-klas-shte-badat-osigureni-shkafcheta-v-uchilishtata.html", "text": "Над 6 млн. лева допълнително ще бъдат осигурени за закупуването на шкафчета в училищата в страната за всички ученици от първи до седми клас. Това стана ясно след разговор между премиера Бойко Борисов и министъра на образованието и науката Красимир Вълчев, съобщиха от пресцентъра на  Министерството на образованието и науката  (МОН).  \r\nПрез настоящата година за първи път правителството осигури средства за закупуването на 120 000 шкафчета, необходими на училищата, за близо 40% от учениците в начален етап на образование.  \r\n„Изпълнението на приходите е добро и можем да финансираме закупуването на шкафчета за всички училища“, заяви министър Вълчев. По думите му това е една от мерките за олекотяване на тежестта на ученическите раници и за подобряване на организацията на учебните часове.  \r\n„Препоръчахме на училищата да оптимизират седмичните разписания, така че да носят по-малко учебници и учебни комплекти. В същото време осигуряваме достъп до електронно четими варианти на учебниците“, допълни министърът на образованието и науката.", "date": "2018.09.17", "title": "МОН: За всичи ученици до 7 клас ще бъдат осигурени шкафчета в училищата"}
{"url": "http://www.focus-news.net/news/2018/09/17/2567986/mezhdunarodniyat-opit-v-sferata-na-publichno-chastnoto-partnyorstvo-shte-predstavyat-v-sofiya-eksperti-ot-business-advisory-board-kam-ikonomicheskata-komisiya-za-evropa-na-oon.html", "text": "На 19 и 20 септември 2018 г. в Резиденция „Бояна“, дом №2, град София, Министерството на регионалното развитие и благоустройството (МРРБ) организира Международна практическа конференция – уъркшоп на тема „Възможности и перспективи за развитие на публично-частното партньорство“. Това съобщиха от пресцентъра на  МРРБ . \r\nВ събитието ще се включат представители на Business Advisory Board към Икономическата комисия за Европа на ООН.   \r\nЦелта на конференцията е да се представи международния опит в областта на публично-частното партньорство, както и да се обсъдят предизвикателствата и възможностите за по-широкото му приложение в контекста на бъдещи инвестиционни процеси в България.  \r\nНа 19 септември 2018 г. конференцията ще започне в 13.30 часа. \r\nЗа участие в първия ден на събитието са поканени министри, представители на комисии в Народното събрание, на Агенция „Пътна инфраструктура“, НСОРБ и кметът на София Йорданка Фандъкова. \r\nНа 20 септември (четвъртък) ще се проведе втората част на конференцията – уъркшоп по основни въпроси, свързани с публично-частното партньорство в областта на ВиК и пътната инфраструктура. Началото ще бъде от 10.00 часа.  \r\nВъв втория ден на събитието ще се включат представители на работодателски и браншови организации, на Столична община, асоциации и неправителствени организации в областта на ВиК и пътната инфраструктура, финансови и образователни институции.", "date": "2018.09.17", "title": "Международният опит в сферата на публично-частното партньорство ще представят в София експерти от Business Advisory Board към Икономическата комисия за Европа на ООН"}
{"url": "http://www.focus-news.net/news/2018/09/17/2567984/a1-on-makedoniya-poseshtenieto-na-aleksandar-vuchich-v-kitay-belgrad-shte-poluchi-ot-pekin-shest-novi-bpla.html", "text": "Китай ще достави на Сърбия шест безпилотни летални апарати (БпЛА) ново поколение, два от които – бойни, предава македонската електронна медия  A1 On , като се позовава на белградските средства за масова информация. \r\nБойните дронове може да се използват за елиминация на жива сила и вражески обекти и техника, пояснява медията. Повече детайли ще бъдат представени след срещата между президентите на Китай Си Дзинпин и на Сърбия Александър Вучич, който е на посещение в страната за участие в Източния икономически форум, т.нар. Летен Давос. . Тереза Герова", "date": "2018.09.17", "title": "A1 On (Македония): Посещението на Александър Вучич в Китай: Белград ще получи от Пекин шест нови БпЛА"}
{"url": "http://www.focus-news.net/news/2018/09/17/2567987/sport-germaniya-i-gartsiya-sa-parvite-dva-otbora-ot-evropa-koito-si-osiguriha-klasirane-za-svetovnoto-parvenstvo-po-basketbol.html", "text": "Oтборите на Гърция и Германия станаха първите два от Европа, които си осигуриха участие на Световното първенство по баскетбол за мъже, което ще се проведе догодина в Китай. Това стана ясно след изиграването на мачовете от втория кръг на груповата фаза на квалификациите.  Ето и резултатите от „Група К“, в която попада България: \r\nРусия - България 77:73; \r\nФранция - Финландия 83:67; \r\nБосна и Херцеговина - Чехия 80:85. \r\nВъв временното класиране националите ни са на пето място. Начело е Франция, следвана от Чехия.", "date": "2018.09.17", "title": "Спорт: Германия и Гърция са първите два отбора от Европа, които си осигуриха класиране за световното първенство по баскетбол"}
{"url": "http://www.focus-news.net/news/2018/09/17/2567988/ivan-granitski-publitsist-ideyata-na-natsionalnite-kulturni-praznitsi-e-da-dostignem-do-kolkoto-se-mozhe-poveche-hora.html", "text": "Идеята на националните културни празници е да достигнем до колкото се може повече хора. Това заяви за  Агенция „Фокус“  публицистът Иван Гранитски. „Идеята е да се стигне до колкото може повече хора с новите творби, а и със самите личности на творците, които винаги са много интересни. За тези 15 години около 300 различни български творци - актьори, музиканти, режисьори, художници, писатели, учени са се срещнали със своите почитатели“, отбеляза Гранитски. По думите му този тип празници са с философията да не бъдат комерсиални и затова срещите нямат входни такси и билети. „Ние искаме да се стигне до най-широка публика и го постигаме. Виждаме един интерес и любов от страна на хората, които посещават четенията и премиерите“, допълин той. Публицистът сподели програмата и графика за следващите няколко дни. „Тази вечер в 18:00 часа в регионалната библиотека „Стилиян Чилингиров“ в Шумен ще бъде голямото литературно четене. Утре преди обед - във Велики Преслав. Привечер – в регионалната библиотека „Боян Пенев“ в Разград от 18:00 часа. В сряда целият ден са срещи в община Генерал Тошево, село Кардам. В четвъртък вечерта от 18:00 часа е в Каварна в библиотеката и читалището. В петък от 15:00 часа - в регионалната библиотека във Варна“, съобщи Иван Гранитски. По думите му за самите творци тези срещи са двойно по-важни, защото усещат живия пулс на живота. „Духът на истинската България, която не е само на жълтите павета, където държавниците и псевдополитиците са забравили своя народ и неговите теглила и мъки. Творците виждат реалния живот в малките градчета, в селата. Там разговорите са доста нелицеприятни, понякога дори и трагично-драматични“, отбеляза Иван Гранитски.", "date": "2018.09.17", "title": "Иван Гранитски, публицист: Идеята на националните културни празници е да достигнем до колкото се може повече хора"}
{"url": "http://www.focus-news.net/news/2018/09/17/2567983/kmetat-na-stara-zagora-zhivko-todorov-samo-napred-i-uspeshna-uchebna-godina.html", "text": "Над 14 500 ученици в Стара Загора днес прекрачиха прага училището си, за да започнат новата учебна 2018/2019 година. Това съобщиха от пресцентъра на  Общината . Навсякъде се проведоха тържества по повод първия учебен ден и разбираемо, най-развълнувани бяха първокласниците. \r\n„Искам да Ви честитя обновената учебна сграда и Ви желая както започвате с усмивка учебната година, така да я завършите. Да добиете знанията, от които имате нужда и които ще ви трябват в живота. Бъдете сериозни, ядосвайте по-малко учителите си. Радвайте се на новата сграда Само напред и бъдете успешни“, пожела кметът на Стара Загора Живко Тодоров, който откри новата учебна година в Професионалната гимназия по ветеринарна медицина \"Иван П. Павлов\". Гости на тържеството бяха още Гергана Микова, областен управител на Стара Загора, Татяна Димитрова, началник на Регионално управление на образованието и зам.-  кметът по строителство Янчо Калоянов. Водосвет отслужи старозагорският митрополит Киприан. \r\nСградата на гимназията беше модернизирана и се въведоха мерки за енергийна ефективност по Оперативна програма „Региони в растеж 2014 - 2020“. Положена е топлоизолационна система с водоотблъскваща силикатна мазилка. Поставена е петкамерна РVС дограма, покривът е топлоизолиран, всички стаи са шпакловани и боядисани, подменени са подовите настилки и всички врати. Осигурена е достъпна среда за лица в неравностойно положение. Общата стойност на инвестицията в учебното заведение е 1,3 млн. лв. \r\nДиректорът на училището д-р Камен Ябълкаров връчи на кмета грамота на признателност и благодарност за всичко, което е сторено за доброто на училището. \r\nЖивко Тодоров присъства и на откриване на учебната година в Средно училище „Максим Горки“. Учениците тук се радват на реновиран физкултурен салон, обновен с пари от капиталовата програма на Общината.  Той бе осветен от митрополит Киприан.   \r\n„Започва нова учебна година, с нови предизвикателства. Пожелавам Ви да бъдат положителни, защото усилията, които ще положите, ще имат резултати. Зарадвайте учителите и родителите си“, заръча кметът Живко Тодоров. „Искам пред Вас да обещая, че както тази година обновихме салона, догодина ще имате обновен училище двор“, каза още градоначалникът. Той похвали директорката Марияна Пенчева, че е много напориста и се бори непрекъснато за училището си, а тя отвърна, че когато има кой да откликва, нещата се случват.   \r\nЗа пръв път тази година учениците от Средно училище „Иван Вазов“ откриха учебната година на мемориала „Бранителите на Стара Загора“. На празника дойдоха Иванка Сотирова, зам.-кмет по хуманитарни дейности на Община Стара Загора, секретарят на Общината Делян Иванов, общински съветници, общественици, много граждани. Тук бе и народният представител Радостин Танев. \r\n„Тази инициатива е нов момент, който ще бъде заимстван от много други училища. Какво по-важно от това на първия учебен ден да дадем най-доброто на най-подходящото място. Благодаря на родителите, че ни подкрепят. Нека онова, което кметът Живко Тодоров е обещал и подел за подобряване на образователната среда, бъде споделено“, каза в приветствието си Иванка Сотирова. \r\nС много песни и смях започват уроците възпитаниците на ГПЧЕ „Ромен Ролан“ също в  обновена сграда. Те се събраха на античната улица във форума „Августа Траяна“, за да си пожелаят още по-големи успехи, както в ученето, така и в творчеството. \r\nВъв всички училища на Община Стара Загора първият школски звънец удари, за да възвести началото на новата учебна година. Ученици, учители и родители пък си пожелаха ползотворно учене и много успехи в овладяване на знанията.", "date": "2018.09.17", "title": "Кметът на Стара Загора Живко Тодоров: Само напред и успешна учебна година"}
{"url": "http://www.focus-news.net/news/2018/09/17/2567982/tsvetan-tsvetanov-gerb-shte-badat-osigureni-finansovi-sredstva-za-shkafcheta-za-parvoklasnitsite-vav-vsichki-uchilishta.html", "text": "Ще бъдат осигурени финансови средства за шкафчета за първокласниците във всички училища. Това каза председателят на ПГ на ГЕРБ Цветан Цветанов след днешния коалиционен съвет на управляващите, предаде репортер на  Агенция „Фокус“ . \r\n„Днес ще има решение на Министерски съвет за целевото осигуряване на останалите финансови средства, необходими за шкафчета за първолаците. Смятам, че това е една добра новина, която ще реши много от проблемите, които имат някои училища“, посочи Цветанов. \r\nТой обясни, че може да се направим добра прогноза за бюджет 2019. „Ще увеличим с 10% заплатите на държавните служители. Това ще им даде допълнителна мотивация, за да си вършат по-добре работата, а в същото време изискванията към тях ще бъдат много повече“, коментира Цветанов. \r\nЦветилена СИМЕОНОВА", "date": "2018.09.17", "title": "Цветан Цветанов, ГЕРБ: Ще бъдат осигурени финансови средства за шкафчета за първокласниците във всички училища"}
{"url": "http://www.focus-news.net/news/2018/09/17/2567976/haskovo-kmetat-dobri-belivanov-otkri-uchebnata-godina-v-su-v-levski.html", "text": "Кметът Добри Беливанов откри учебната година в СУ „В. Левски“ в Хасково. Той приветства над 800 ученици и със специални поздрави се обърна към 80–те първокласници. Това съобщиха от  Общината . „Уважавайте своите учители, те дават всичко от себе си за да Ви водят по пътя на знанието“, каза кметът на Хасково. Той влезе с първокласниците в техните обновени четири класни стаи.   \r\nВсички първокласници в община Хасково получиха книжка „Аз съм вече първокласник“ с пожелания от кмета Добри Беливанов. В книжката са събрани емблематични български стихотворения на Иван Вазов, Леда Милева, Георги Авгарски, Елисавета Багряна, Стоян Михайловски, Петко Славейков, Младен Исаев и др.", "date": "2018.09.17", "title": "Хасково: Кметът Добри Беливанов откри учебната година в СУ „В. Левски“"}
{"url": "http://www.focus-news.net/news/2018/09/17/2567985/prezidentat-rumen-radev-ako-iskame-zakonnost-v-darzhavata-ni-tryabva-na-nay-visoko-nivo-da-davame-primer-za-spazvane-na-vsichki-normativni-dokumenti.html", "text": "На най-високо ниво трябва да даваме пример за законност и спазване на всички нормативни документи, ако искаме да има законност в държавата. За това призова президентът Румен Радев в отговор на журналистически въпрос днес по повод съгласувателната процедура за издаване на указ за освобождаване на главния секретар на МВР Младен Маринов, съобщиха от  прессекретариата на държавния глава. . Президентът уточни, че има определени нормативни изисквания за подписване на един указ. „Мисля, че темата е изчерпана“, заяви Румен Радев. Попитан дали има „някакви възражения“ срещу кандидатурата на Младен Маринов за министър, държавният глава подчерта, че ангажиментът му като президент е единствено към освобождаването на главния секретар на МВР от поста му и призова да се спазва законът. „След всички проблеми и провали в МВР, премиерът преценява дали това е най-удачният избор за министър. Негово е решението, негова е отговорността“, категоричен беше Румен Радев.", "date": "2018.09.17", "title": "Президентът Румен Радев: Ако искаме законност в държавата ни, трябва на най-високо ниво да даваме пример за спазване на всички нормативни документи"}
{"url": "http://www.focus-news.net/news/2018/09/17/2567991/veliko-tarnovo-telefonna-izmama-za-nad-30-000-leva-razsledvat-kriminalisti-v-grada.html", "text": "Телефонна измама за над 30 000 лева разследват криминалисти във Велико Търново. Тя е извършена по познатата схема „Съдействие на полицията при задържане на телефонни измаминици“, съобщават от пресцентъра на  Областна дирекция на МВР – Велико Търново . Деянието е извършено на 14 септември. Извършителите успели да отнемат от 77-годишна жена около 30 000 лв. и златни накити. Чак на следващия ден жената разбрала, че е станала жертва на телефонна измама и сигнализирала полицията. По случая е започнато досъдебно производство.", "date": "2018.09.17", "title": "Велико Търново: Телефонна измама за над 30 000 лева разследват криминалисти в града"}
{"url": "http://www.focus-news.net/news/2018/09/17/2567990/plovdiv-okrazhniyat-sad-shte-gleda-iskane-za-zadarzhane-pod-strazha-na-dvama-dushi-s-obvineniya-za-deynosti-svarzani-s-darzhane-na-znachitelno-kolichestvo-amfetamin-s-tsel-razprostranenie.html", "text": "Окръжен  съд – Пловдив, от 13.00 часа в зала №106, ще разгледа искането на Окръжна прокуратура за вземане на мярка за неотклонение „задържане под стража“ спрямо двама души с инициали А. Г. и В. Т. това съобщиха от  Съдебна палата-Пловдив . Спрямо тях са повдигнати обвинения, касаещи дейности, свързани с държането с цел разпространение на наркотични вещества – амфетамин, в значително количество.", "date": "2018.09.17", "title": "Пловдив: Окръжният съд ще гледа искане за задържане под стража на двама души с обвинения за дейности, свързани с държане на значително количество амфетамин с цел разпространение"}
{"url": "http://www.focus-news.net/news/2018/09/17/2567989/yordanka-fandakova-kmet-na-sofiya-posreshtame-praznika-s-obnoveni-bulevardi-uchilishta-i-detski-gradini.html", "text": "Посрещаме празника с обновени булеварди, училища и детски градини. Това каза кметът на София Йорданка Фандъкова пред журналисти след Тържественото отбелязване на празника на града, предаде репортер на  Агенция \"Фокус\".  \"Смятам, че всички виждат, че се работи усилено. Предстои ни още много работа. Влизаме в тежките зимни месеци, когато очакваме да имаме проблеми в определени дни с въздуха. Вярвам, че всички софиянци ще се включат в нашата програма със 100 мерки за подобряване качеството на въздуха\", допълни тя. \"Виждаме, че всеки ден в София идват много млади хора. Това е световна тенденция в големите градове. Работим усилено да строим метро с бързи темпове, да подобряваме градския транспорт, за да можем да намалим колите. Носим отговорност не само за днешния ден, но и за бъдещето. Само с подкрепата на гражданите можем да вървим напред\", каза още кметът Фандъкова. \r\nЦветелин ДИМИТРОВ", "date": "2018.09.17", "title": "Йорданка Фандъкова, кмет на София: Посрещаме празника с обновени булеварди, училища и детски градини"}
{"url": "http://www.focus-news.net/news/2018/09/17/2567994/zoran-zaev-pravitelstvoto-na-makedoniya-nyama-informatsiya-za-rusko-vliyanie-za-referenduma-za-imeto.html", "text": "Правителството на Македония не разполага с информация за страни, които разпространяват фалшиви новини „по тези ширини“. Това увери министър-председателят на югозападната ни съседка Зоран Заев в отговор на въпрос дали вижда опасност от негативно руско влияние в кампанията за референдума за името, предава скопският телевизионен канал  „Телма“ . \r\nСъответното изявление Заев направи в рамките на събитието „Ден на медиите ЕС-Западни Балкани“, като подчерта, че средствата за масова информация имат съществена роля за предаване на точната информация. Заев изрази очакванията си, че медиите ще работят прозрачно, а на гражданите препоръча да следят новинарския поток от различни медии. \r\nРечта изнесе и еврокомисарят Йоханес Хан, който подчерта важността на Глава 23 и Глава 24 от преговорния процес за членство, които са свързани с медиите. Тереза Герова", "date": "2018.09.17", "title": "Зоран Заев: Правителството на Македония няма информация за руско влияние за референдума за името"}
{"url": "http://www.focus-news.net/news/2018/09/17/2567993/blagoevgrad-419-parvoklasnitsi-prekrachiha-uchilishtniya-prag-v-obshtina-petrich.html", "text": "419 първокласници прекрачиха училищния праг в община Петрич. Кметът Димитър Бръчков откри новата учебна година в две училища – ОУ „Св. Св. Кирил и Методий” в село Кавракирово и Трето основно училище „Гоце Делчев” в Петрич. Това съобщиха от пресцентъра на  Общината . Представител на Община Петрич имаше днес във всяко едно училище в града и селата. Трето основно училище „Гоце Делчев” - Петрич посрещна своите ученици с напълно реконструирана и реновирана материална база. Инвестицията е по ОП „Региони в растеж” и предвиди цялостно обновяване на сградата и дворът на училището. Тържеството за първия учебен ден премина под знака и на две бележити годишнини – 145 години светско образование в Петрич и 130 години Трето основно училище „Гоце Делчев”. Гости на празника бяха кметът Димитър Бръчков и народният представител Георги Динев.  \r\n68 първокласници разпределени в три паралелки влязоха в класните стаи на училище „Гоце Делчев”, а 38 деца пристъпиха прага на предучилищните групи. Директорът Цонко Манчев отбеляза в приветствието си, че първият учебен ден остава най-популярната дата за българското училище. „Днес освен денят на вярата, надеждата и любовта, е и денят на мъдростта”, каза още Манчев. Кметът на общината Димитър Бръчков посочи в приветствените си думи, че всяко начало на учебна година е свързано с трепет, вълнение и големи очаквания, както за учениците, така и за учителите. „Нека бъде спорна, успешна и благодатна в знанията новата учебна 2018-2019 година!”, пожела кметът. Първокласниците на Трето основно училище „Гоце Делчев” се включиха в програмата с рецитиране на стихчета. Малките ученици изрекоха в глас „Учители мили, за вашия труд и търпение, дълбок поклон и уважение”. В празничната програма участваха също училищният мажоретен състав и училищната фолклорна танцова формация.", "date": "2018.09.17", "title": "Благоевград: 419 първокласници прекрачиха училищния праг в община Петрич"}
{"url": "http://www.focus-news.net/news/2018/09/17/2567996/pregled-na-mezhdunarodnite-novini-do-13-chasa-agentsiya-fokus.html", "text": "Министърът на отбраната на САЩ Джеймс Матис пристига на официално посещение в Македония, припомня електронно издание на вестник  „Нова Македония“ . В Скопие Матис ще се срещне с министър-председателя Зоран Заев и с македонския си колега Радмила Шекеринска, след което е предвидено съвместно изявление пред медиите. \r\nАмериканската делегация, водена от Матис, ще бъде посрещната на международното летище „Скопие“, а по-късно – и на площада пред сградата на Република Македония. \r\nВ навечерието на пристигането си в Македония Матис поясни, че ще посети страната с цел да демонстрира ясна подкрепа за предстоящия на 30 септември референдум за името, но и загриженост относно възможната намеса на Москва в процеса. \r\n„Ако има гласуване, Москва се меси. Притеснен съм от това. Подобна намеса Русия прави от Естония до САЩ, от Украйна и сега до Македония, винаги, когато възниква конкретна ситуация“, подчерта американският военен министър пред репортери в Пентагона. \r\nМедията отбелязва, че посещението на Матис е първото по рода си на министър на отбраната на САЩ в Македония за последните 14 г.  \r\n„В понеделник на посещение пристига първият човек на Пентагона, първият човек на най-силната армия в света – Джеймс Матис, което се случва за първи път за последните 14 г. Забравихме какво е посещение на министър на отбраната на САЩ, макар страната да е наш стратегически, политически и военен партньор. Това показва колко е голям интересът към нас и подкрепата, за която работихме през последната година“, подчерта на свой ред военният министър на Скопие Радмила Шекеринска. \r\n***  Китай ще достави на Сърбия шест безпилотни летални апарати (БпЛА) ново поколение, два от които – бойни, предава македонската електронна медия  A1 On , като се позовава на белградските средства за масова информация. \r\nБойните дронове може да се използват за елиминация на жива сила и вражески обекти и техника, пояснява медията. Повече детайли ще бъдат представени след срещата между президентите на Китай Си Дзинпин и на Сърбия Александър Вучич, който е на посещение в страната за участие в Източния икономически форум, т.нар. Летен Давос. \r\n***  Канцлерът на ФРГ Ангела Меркел е взела решение за освобождаване на директора на Федералната служба за защита на Конституцията Ханс-Гьорг Маасен, съобщава националният ежедневник  Die Frankfurter Allgemeine Zeitung , като се позовава на медийни доклади. \r\nСпоред източници от коалиционните кръгове в Берлин, Меркел е убедена, че оставането на Маасен на поста не е приемливо. Във вторник предстои кризисна среща на лидерите от управляващата голяма коалиция – ХДС, ХСС и ГСДП. Но съдбата на директора на вътрешното разузнаване изглежда вече е решена, коментират в редакцията на ежедневника. \r\nМаасен си навлече гнева на голяма част от политиците в Берлин покрай разследването на събитията в Кемниц. След протестите, при които се стигна до сблъсъци между полиция и граждани, Маасен изрази съмнение относно достоверността на записите, разпространени в медийното пространство. В тази връзка той настоя за щателно разследване на компетентните органи, преди да се правят заключения относно характера на инцидентите в Кемниц. \r\n***  Според държавния глава на Косово Хашим Тачи западните съюзници на Прищина не са в състояние на убедят Сърбия да признае независимостта на страната и да гарантират, че това може да се случи в близко бъдеще, пише електронното издание на белградския ежедневник  „Вечернье Новости“  във водеща статия, посветена на напрегнатите отношения между двете страни.  \r\nВ статия, публикувана на интернет страницата му, Тачи твърди, че отказът на Белград да признае Косово е сериозна пречка за евроатлантическия път на страната. \r\n„Някои може да кажат, че Сърбия трябва да признае Косово, без условия и в рамките на сегашните му граници. И аз искам същото. Но мислите ли, че ще убедим Сърбия да направи това в близко време? За съжаление едва ли. А Европейският съюз и нашите съюзници: САЩ, Германия, Великобритания, Франция, Италия и много други страни – мислите ли, че ще убедят Сърбия да признае Косово. Отговорът отново е не“, пише Тачи.  \r\nСпоред него споразумението между Белград и Прищина може да бъде постигнато само ако и двете страни се съгласят на компромис. Съгласно думите му обаче, Косово вече е направило множество болезнени компромиси, но „реалността е по-упорита от нашите аргументи“.  \r\nВ името на членството в ЕС и НАТО Прищина трябва да работи усилено за постигане на споразумение с Белград, с което да бъдат нормализирани двустранните отношения. \r\nТачи отново препоръча възможността за корекция на границата със Сърбия. „Едно евентуално споразумение за мирна корекция на границата със Сърбия, което да предвижда признаване от Сърбия и предаване на Прешево, Буяновац и Медведжа нашата страна. Очаквах рационални контрааргументи, но чух само шумотевици и възможно най-лоши сценарии, дори омраза. Косово е много малка страна, която не може да си позволи толкова много омраза, която да разделя нашето общество\", предупреди Тачи.  \r\nТой добавя, че тези, които се съмняват в споразумението между Косово и Сърбия насаждат страх от фалшива дестабилизация на региона и задълбочаване на етническите разделения на Балканите. Скептиците уверяват, че ако се стигне до корекция на границите по етнически признак, се рискува отприщването на домино ефект в региона на Балканите.  \r\n„Времето на войни и конфликти между Косово и Сърбия е отминало според мен. Но краят на тази епоха може да ознаменува само с постигане на окончателно мирно споразумение между Косово и Сърбия\", заключи Тачи. \r\n***  Седмица след смъртта на 22-годишен германец, който получи инфаркт след свада с мигранти, в малкия германски град Кьотен десни групи и движения организираха демонстрация. Акцията им премина спокойно и без инциденти, макар полицията да бе загрижена от „потенциала за опасност“, предава общественият телевизионен канал  ZDF . \r\nПо последни данни на властите в демонстрацията на десните са се включили около 1,4 хил. души – значително повече, отколкото полицията преброи във вечерните часове на неделя. В контрапростеста са участвали около 850 души.  \r\nРепортер на телевизията увери, че атмосферата в Кьотен е била напрегната, но все пак демонстрациите са били спокойни.  \r\nВ следобедните часове на неделя в централните части на града, в който живеят около 26 хил. души, бе съобщено за няколкостотин събрали се за шествието. За протеста призоваха от ПЕГИДА и от бранденбургското движение „Бъдещето на родината“. В Кьотен бяха забелязани и представители на дясната „Алтернатива за Германия“, макар партията да не фигурираше в списъка на организаторите. \r\nСъщевременно в града се проведе и контрадемонстрация. В нея се включиха около 600 души, макар организаторите да предвиждаха между 700 и 800 участници.  \r\nНад хиляда полицейски служители бяха задействани за охрана на насрочената за неделя демонстрация в Кьотен. \r\nСедмица след кончината на младия германец, който получи инфаркт след спречкване с мигранти от афганистански произход, няколко организации – според медиите – с десен характер, призоваваха за организирането на акция. От редакцията припомнят, че след смъртта на германеца в ареста остават двама граждани на Афганистан – на 18 и 20-годишна възраст. \r\n***", "date": "2018.09.17", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/17/2567995/haskovo-kmetat-dobri-belivanov-be-gost-na-tarzhestvo-za-parviya-ucheben-den-na-obnovenata-dg-slaveyche-sgrada-ezhko-bezhko.html", "text": "Кметът на Хасково  Добри Беливанов бе гост на тържеството по повод първия учебен ден в обновената ДГ „Славейче“, сграда „Ежко Бежко“. Със средства от бюджета на Общината са подменени радиаторите и парната инсталация на градината. От тази зима тя ще се отоплява с газ. Освен това са сменени леглата на децата и е обособен логопедичен кабинет. По думите на директора на градината Ели Костова, той е изключително необходим, защото зачестяват случаите на деца с логопедични проблеми. това съобщиха от  Община Хасково . \r\nРемонтни работи са извършени в почти всички детски градини в Хасково, обновени са санитарни възли, подменени са парни инсталации в 16 и 22 Детска градина, сменени са леглата, пребоядисани са помещения. \r\nПродължава реализацията на общинската програма за газификация на всички общински сгради, като приоритетът е върху училища и детски градини. Предстои обследване за енергийна ефективност на неремонтираните сгради на детски градини.  Предстои сключване на договори с изпълнител след обществена поръчка за ремонт на голяма част от сградите на детските градини в селата както и две градини в Хасково.", "date": "2018.09.17", "title": "Хасково: Кметът Добри Беливанов бе гост на тържество за първия учебен ден на обновената ДГ „Славейче“, сграда „Ежко Бежко“"}
{"url": "http://www.focus-news.net/news/2018/09/17/2567992/sofiya-desetki-grazhdani-sa-se-sabrali-na-protest-sreshtu-pravitelstvoto-pred-narodnoto-sabranie.html", "text": "Десетки граждани са се събрали на протест срещу правителството пред Народното събрание, предаде репортер на  Агенция \"Фокус\" . Протестиращите имат предложения за промяна на Изборния кодекс. По техни думи, държавата \"граби\" по 7 млрд. лева годишно от народа. Протестиращите се обявяват и против монопола в политиката и бизнеса. Очаква се групата да тръгне на шествие към сградата на Министерски съвет, където да продължат с протестните си действия. \r\nЦветелин ДИМИТРОВ", "date": "2018.09.17", "title": "София: Десетки граждани са се събрали на протест срещу правителството пред Народното събрание"}
{"url": "http://www.focus-news.net/news/2018/09/17/2567999/vitseprezidentat-iliyana-yotova-kachestvenoto-obrazovanie-e-zalog-za-uspeha-na-tsyaloto-ni-obshtestvo.html", "text": "„Качественото образование е залог за успеха на цялото ни общество. Вие, учителите, трябва да получите голямото уважение от обществото и достойното признание от държавата, които заслужавате. Това е наш дълг към вас“. С тези думи вицепрезидентът се обърна към преподавателите в столичното 18-o СУ „Уилям Гладстон“, където откри новата учебна година. Това съобщиха от  прессекретариата на държавния глава . \r\n„Днешният първи учебен ден съвпада с голям празник. Убедена съм, че тази учебна година ще бъде още по-успешна, защото вярата, надеждата и любовта са най-висши ценности, без които не можем“, заяви вицепрезидентът и честити празника на София. Илияна Йотова се обърна към учениците с пожелание да бъдат здрави, любознателни и упорити.  \r\nДиректорът на 18-o СУ „Уилям Гладстон“ Величка Стойчева показа на вицепрезидента Илияна Йотова иновативните кабинети в учебното заведение, което е с най-голям брой ученици в цялата страна. „18-o СУ успешно съчетава традициите с иновациите, с богатството на култури и езици“, отбеляза вицепрезидентът. В училището се изучават седем чужди езика.", "date": "2018.09.17", "title": "Вицепрезидентът Илияна Йотова: Качественото образование е залог за успеха на цялото ни общество"}
{"url": "http://www.focus-news.net/news/2018/09/17/2567998/haskovo-moderni-sportni-ploshtadki-sa-osigureni-za-nad-70-ot-uchenitsite-v-dimitrovgrad.html", "text": "Новата учебна година в Димитровград бе открита с напълно нови дворове в шест от най-големите училища в общината, които бяха ремонтирани за малко повече от 6 млн. лв. Това съобщиха от  Община Димитровград . Проектът „Основно обновяване на сграден фонд и прилежащи дворове в образователната инфраструктура  в община Димитровград – ОУ „Алеко Константинов“, ПМГ „Иван Вазов“, Езикова гимназия „Д-р Иван Богоров“, СОУ „Васил Левски“, СОУ „Любен Каравелов“, ОУ „Пенчо Славейков“ е финансиран по Оперативна програма „Региони в растеж” 2014-2020г., Приоритетна ос 1: „Устойчиво и интегрирано градско развитие”, Инвестиционен приоритет 5: „Образователна инфраструктура”, Процедура BG16RFOP001-1.032- Изпълнение на интегрирани планове за градско възстановяване и развитие 2014 -2020 -Димитровград, част от процедура: BG16RFOP001-1.001-039 - „Изпълнение на интегрирани планове за градско възстановяване и развитие 2014-2020”№ от ИСУН- BG16RFOP001-1.032-0002-С01. във връзка с изпълнение на проектно предложение № BG16RFOP001-1.032-0002.  бе с обхват на дейностите от 30 месеца за обща стойност 6 031 000 лева.  \r\nВъв всяко училище бяха ремонтирани санитарните възли и извършени вътрешни ремонти съобразно специфичните нужди на отделните училища, но акцента на проекта бе върху училищните дворове. Във всяко училище има изградено мултифункционално игрище за баскетбол и волейбол, игрище за футбол и лекоатлетическа писта за бягане от миним 60м. В „Любен Каравелов”, „Пенчо Славейков” и ПЕГ „Д-р Иван Богоров” има изградени игрища за тенис на корт, а в останалите три  „Алеко Константинов” ПМГ „Иван Вазов” и ОУ „Васил Левски” площадки за тенис на маса. Бадминтона и фитнеса на открито са другите спортове, който намериха място в дворовете на училищата. За обучението на най-малките и запознаването с правилата на движение в основните училища бяха изградени и площадки за безопасност на движението. Красиви и функционални трибуни, удобни при организирането на училищни състезания, са новото решение в пет от училищните дворове. Възстановена бе и уникалната релефна карта в СУ „Любен Каравелов”, а в двора на езикова гимназия се оформи красив мини парк. С обновяването на училищните дворове създадохме една здравословна, естетична и привлекателна среда за децата, отчете на заключителната пресконференция, ръководителя на проекта г-жа Клавдия Тончева. \r\nУчастие в пресконференцията взе и кметът на община Димитровград, г-н Иво Димов. В шестте училища се обучават над 70% от учениците в община Димитровград, което ги прави  едни от най- ¬важните учебни заведения в общината и основни звена в образователната ни инфраструктура. Модернизацията на материалната им база със създаването на оптимални условия за спорт ги превърна в желана среда за прекарване на свободното време не само на децата, а и на активните хора, които живеят в близост до училищата, отчете социалната значимост на проекта, кмета на града. \r\nВ двора на СУ ”Любен Каравелов“ новата учебна 2018/2019 година бе открита и с церемония тип „Рязане на лента“ напълно обновени училищни дворове в шесте училища по проекта. Директора на училището изрази специалните иси благодарности към кмета на общината за осъвременената база по проекта. Сред официалните гости на церемонията бяха Областният управител на Хасковска област Станислав Дечев, кмета на община Димитровград Иво Димов, началника на Регионалното управление по образование – Хасково г-жа Христина Боева, общински съветници и много граждани. \r\n\tОбластния управител на Хасковска Област Станислав Дечев, който беше на откриването на училищните дворове и новата учебна година в СУ „Любен Каравелов“ пожела с вяра, надежда и любов учениците да прекрачват прага на училищата. За пореден път доказваме, че образованието е приоритет за държавната власт с въвеждането на иновативното образование и електронните учебници, каза областия управител. Кметът на община Димитровград благодари на екипа по проекта и директорите, които с любов работиха за обновяването на образователната инфраструктура по училищата. Вместо традиционното прерязване на лента, кмета подари на училището топки, ракети и други спортни пособия за ползване от децата. С нетрадиционния жест той откри официално шестте обновени по проекта училищни дворове  на училищата в обхвата на проекта.", "date": "2018.09.17", "title": "Хасково: Модерни спортни площадки са осигурени за над 70% от учениците в Димитровград"}
{"url": "http://www.focus-news.net/news/2018/09/17/2568000/dimitar-margaritov-predsedatel-na-kzp-nyama-drastichni-narusheniya-pri-prodazhbata-na-uchenicheski-stoki.html", "text": "Пазарът на ученически стоки е спокоен и до момента няма драстични нарушения. Това заяви председателят на Комисията за защита на потребителите (КЗП) Димитър Маргаритов в предаването „Хоризонт до обед” по БНР, съобщиха от  пресцентъра на Комисията. \r\n„По предварителни данни има едва няколко случая на несъответствия, като липса на достатъчно информация за произхода и вида на отделни стоки или необозначаване на цени. Но с дадените предписания те са отстранени още в движение”, конкретизира Маргаритов.   \r\nТой припомни обаче случаи от минали години, каквито при настоящата кампания на този етап не са засичани. „Например, опитът да бъдат принудени родителите да закупят стоки в определена комбинация: бележниците и личните карти с подвързии, което многократно вдигаше цената им. Или различни стоки в комплект с идеята, че уж така биха излезли по-евтино”, даде примери председателят на КЗП. „Обикновено хората нямат време много да се замислят и да проверяват, доверяват се на офертите и така могат да станат жертва на нелоялна търговска практика”, коментира той.  \r\n„Съветите към тези, които все още не са приключили процеса по пълното окомплектоване на децата за старта на учебната година, е да не приемат принудителната продажба на няколко артикула в комплект, да сравняват цените”, каза още Маргаритов. Той препоръча да се търси всяка важна информация относно стоката и подчерта, че търговците са длъжни да я предоставят на български език, ясно и разбираемо.  \r\nПри опит за подвеждане от страна на некоректни търговци потребителите могат да се обръщат към КЗП чрез интернет сайта: kzр.bg, на място в областните центрове на институцията в страната и на телефон 0700 111 22.  \r\nПроверките по кампанията за ученически стоки продължават до края на месец септември.", "date": "2018.09.17", "title": "Димитър Маргаритов, председател на КЗП: Няма драстични нарушения при продажбата на ученически стоки"}
{"url": "http://www.focus-news.net/news/2018/09/17/2568001/sofiya-motorist-e-katastrofiral-na-stolichniya-bul-balgariya.html", "text": "Моторист е катастрофирал на столичния бул. „България“. Това съобщи слушател на  Радио „Фокус“ . Движението по булеварда не е затруднено.", "date": "2018.09.17", "title": "София: Моторист е катастрофирал на столичния бул. „България“"}
{"url": "http://www.focus-news.net/news/2018/09/17/2568004/nzok-kontrolat-mozhe-da-bade-efektiven-samo-s-uchastieto-na-grazhdanite.html", "text": "В рамките на кампания за активното включване на здравноосигурените в контрола върху изразходването на нашите пари за здраве, Националната здравноосигурителна каса (НЗОК) изпрати писма на 700 произволно избрани пациенти. Това съобщиха от пресцентъра на  НЗОК .     \r\nПисмата съдържат информация за оказана и заплатена дейност на изпълнителите на медицинска помощ, договорни партньори на касата, за ползваната медицинска и дентална помощ от всеки за периода 2017 г. – 2018 г., отразена в информационната система на касата. \r\nЗа да се подобри ефективността на контрола върху изразходването на обществения ресурс, НЗОК очаква, ако пациентите установят разминаване в информацията, предоставена от касата и действително получената медицинска помощ, да се възползват от правото си, регламентирано в Закона за здравното осигуряване, да подават сигнали пред директора на съответната РЗОК/НЗОК, когато не са удовлетворени от медицинските дейности, свързани с оказаната медицинска помощ, като:  \r\n- отчетена, но неизвършена медицинска дейност; \r\n- качество на медицинската помощ, което не съответства на критериите за качество, определени в националните рамкови договори; \r\n- отказан достъп до медицинска документация; \r\n- получени от изпълнител на медицинска или дентална помощ суми без правно основание; \r\n- поискани от изпълнител на медицинска или дентална помощ или от лечебно заведение суми, извън заплащаните от НЗОК за предоставени дейности.  \r\nСигнали може да се подават на електронен адрес: grajdani@nhif.bg, на следните телефони: 02 9659 157, 02 9656 822, 02 9659 254, както и на адреса на Националната здравноосигурителна каса: 1407 София, ул. „Кричим“ №1. \r\nОт НЗОК напомнят, че – за да може всеки здравноосигурен да влиза в личното си медицинско досие и сам да контролира реално получената медицинска дейност, трябва да си извади универсален код за достъп (УКД), издаден от НЗОК/РЗОК.  \r\nОт април 2013 г., когато започва да работи новата функционалност на персонализираната информационна система на НЗОК, до момента 100 878 здравноосигурени граждани са се възползвали от тази възможност и са си извадили УКД. \r\nДостъпът до досието е възможен и с Персонален идентификационен код (ПИК) на Националната агенция на приходите, или с електронен подпис.", "date": "2018.09.17", "title": "НЗОК: Контролът може да бъде ефективен само с участието на гражданите"}
{"url": "http://www.focus-news.net/news/2018/09/17/2568003/dobrich-41-godishen-mazh-e-postradal-sled-kato-e-udaren-s-darven-kol-pri-konflikt-v-kavarna.html", "text": "На 14 септември, около 20:45 часа е получен съобщение за възникнал конфликт между двама мъже в град Каварна. Това съобщиха от  ОДМВР-Добрич . Установено е, че 43-годишен мъж, чрез използване на дървен кол е нанесъл средна телесна повреда на 41-годишен мъж, и двамата от град Каварна. Вследствие на инцидента, пострадалия е с диагноза разкъсно контузна рана на главата и контузия на дясна раменна става. Извършителя на деянието задържан за 24 часа. По случая е образувано бързо полицейско производство.", "date": "2018.09.17", "title": "Добрич: 41-годишен мъж е пострадал, след като е ударен с дървен кол при конфликт в Каварна"}
{"url": "http://www.focus-news.net/news/2018/09/17/2568005/reuters-sled-ataka-s-hladno-orazhie-belgiyskata-politsiya-prostrelya-podozritelno-litse.html", "text": "Белгийската полиция е простреляла и ранила тежко подозрително лице, за което се предполага, че е извършило атака с хладно оръжие, предава  Reuters . \r\nУточнява се, мъжът е намерен да спи в близост до център за настаняване на търсещи убежище в столицата Брюксел. Двама полицейски служители са се приближили към двама мъже и са ги помолили да се преместят. В резултат единият от тях е извадил нож и е отказал да се подчини на заповедта на полицейските служители.  \r\nВ отговор правоохранителните органи са употребили сълзотворен газ срещу мъжа. „Лицето продължи да отправя заплахи и рани служител в главата“, поясниха властите, като допълниха, че полицаят е получил лека прободна рана. Едва тогава полицейските служители са открили стрелба, като са ранили мъжа в гърдите и в единия крак. \r\nНе се привежда информация за самоличноста на заподозрения. Тереза Герова", "date": "2018.09.17", "title": "Reuters: След атака с хладно оръжие - белгийската полиция простреля подозрително лице"}
{"url": "http://www.focus-news.net/news/2018/09/17/2568002/fokus-makedoniya-dzheyms-matis-izrazi-podkrepa-za-referenduma-za-imeto-pripomni-na-makedontsite-za-unikalniya-shans.html", "text": "Министърът на отбраната на САЩ Джеймс Матис, който пристигна на официално работно посещение в Македония, изрази подкрепа за предстоящия референдум за името на югозападната ни съседка, като припомни на гражданите за „уникалния шанс“, който им се предоставя, отбелязва електронното издание на македонския  „Фокус“ . \r\n„За мен е удоволствие да се срещна с Вас. Това е уникален шанс за Вашата страна“, подчерта Матис на пресконференцията, последвала срещите му с премиера Зоран Заев и македонския министър на отбраната Радмила Шекеринска. \r\nВ Скопие Матис изрази благодарност на Македония за изпращането на нейни военнослужещи в мисията на НАТО в Афганистан. Тереза Герова", "date": "2018.09.17", "title": "„Фокус“ (Македония): Джеймс Матис изрази подкрепа за референдума за името, припомни на македонците за „уникалния шанс“"}
{"url": "http://www.focus-news.net/news/2018/09/17/2568006/vidin-ekipi-na-patna-politsiya-otklonyavat-dvizhenieto-na-po-patya-archar-lom-pri-tabelata-na-vhoda-na-grada.html", "text": "Екипи на \"Пътна полиция\" отклоняват движението на по пътя Арчар -  Лом при табелата на входа на града. Не е позволено движението по пътя Тополовец – Ружинци. Това съобщи слушател на bРадио „Фокус“.", "date": "2018.09.17", "title": "Видин: Екипи на \"Пътна полиция\" отклоняват движението на по пътя Арчар -  Лом при табелата на входа на града"}
{"url": "http://www.focus-news.net/news/2018/09/17/2567997/stara-zagora-kmetat-zhivko-todorov-privetstva-prepodavatelite-i-studentite-v-trakiyskiya-universitet-tazi-godina-sa-otkriti-nova-spetsialnost-i-tri-novi-magistarski-programi.html", "text": "Кметът Живко Тодоров приветства преподавателите, студентите и първокурсниците в старозагорската Алма матер. За новата учебна 2017/2018 година в Тракийския университет са открити нова специалност и три нови магистърски програми. По традиция първия учебен ден гости и домакини посрещат с тържествен ритуал на форума в учебното заведение. Това съобщиха от пресцентъра на  Община Стара Загора . \r\nВ приветствието си кметът увери академичната общност, че винаги може да разчита на подкрепата на Община Стара Загора. „Тракийският университет е с много традиции, с прекрасни преподаватели и много хубава база, която непрекъснато се подобрява, благодарение на ръководството. Каквото е необходимо, ще бъде направено, за да бъдат подобрявани условията, в които учите и добивате знания. Пожелавам ви да се забавлявате и да учите през годината. А вашите преподаватели да ви помагат, защото в днешно време  младите хора имат нужда от малко помощ, с останалото сами ще се правят. Успех ви пожелавам, бъдете живи и здрави! Нека наистина да ви е ползотворна годината!“, каза още живко Тодоров. \r\nБлагослов и водосвет за успешна учебна година отслужи старозагорският митрополит Киприан. Академично слово произнесе ректорът проф. Иван Въшин, който поздрави зам. председателя на Народното събрание Емил Христов, областния управител Гергана Микова, председателя на Общинския съвет Таньо Брайков и другите официални лица. \r\nТази година в университета е разкрита нова специалност „Индустриално инженерство“, във факултета „Техника и технологии“ в гр. Ямбол, съобщи зам.-ректорът по учебната дейност проф. дсн Гюрга Михайлова. За новата учебна 2017/2018 година са открити и три нови магистърски програми – две във факултета „Техника и технологии“ и една в Стопанския факуллтет \r\nЗа първи път прага на висшето учебно заведение прекрачиха над 1200 първокурсници по двете учебни степени – бакалаври и магистри. В него се обучават над 9 000 студенти по 33 специалности след средно образование. В университета работят 650 хабилитирани преподаватели, студентите се обучават в 58 магистърски  и 9 докторски програми.  \r\nВ момента върви прием на документи за магистърски програми – до края на септември и докторантури – до края на октомври, съобщи оше проф. Михайлова.", "date": "2018.09.17", "title": "Стара Загора: Кметът Живко Тодоров приветства преподавателите и студентите в Тракийския университет, тази година са открити нова специалност и три нови магистърски програми"}
{"url": "http://www.focus-news.net/news/2018/09/17/2568010/sport-garbine-mugurusa-preodolya-parviya-krag-na-turnira-v-tokio.html", "text": "Бившата номер едно в света Гарбине Мугуруса премина успешно през първи кръг на турнира в Токио. Поставената под номер шест в основната схема се наложи над Белинда Бенчич с 6:2, 6:4. \r\nВъв втория кръг на надпреварата Мугуруса ще играе срещу победителката от двубоя между Южени Бушар и Алисън Риск. Резултати от другите срещи в кръга: \r\nДария Гаврилова-Кристина Плишкова 7:6, 3:6, 7:6; \r\nАнет Контавейт-Кристина Младенович 6:3, 7:6.", "date": "2018.09.17", "title": "Спорт: Гарбине Мугуруса преодоля първия кръг на турнира в Токио"}
{"url": "http://www.focus-news.net/news/2018/09/17/2568008/interfaks-za-dzheyms-matis-nyama-samnenie-che-moskva-se-mesi-v-kampaniyata-za-referenduma-za-imeto-na-makedoniya.html", "text": "Министърът на отбраната на САЩ Джеймс Матис обвини Москва в опит за намеса в кампанията за референдума за името на Македония, предава руската информационна агенция  Интерфакс , като уточнява, че думите му са изречени пред журналистите, съпътващи го в рамките на посещението му в балканската страна. \r\n„Трябва да дадем възможност на Македония да взима собствени решения“, категоричен бе Матис, като обвини Русия във „финансиране и провеждане на широка кампания за влияние“ на предстоящия референдум в Македония. \r\nСъгласно думите му, „няма съмнение“, че Москва отпуска средства на проруски групи, за да „провалят“ референдума.  Тереза Герова", "date": "2018.09.17", "title": "Интерфакс: За Джеймс Матис \"няма съмнение\", че Москва се меси в кампанията за референдума за името на Македония"}
{"url": "http://www.focus-news.net/news/2018/09/17/2568007/smolyan-za-163-ti-pat-otvori-vrati-nay-golyamoto-i-nay-staro-uchilishte-v-grada-su-sv-sv-kiril-i-metodiy.html", "text": "За 163-ти път отвори врати най-голямото и най-старо училище в Смолян – СУ „Св. св. Кирил и Методий“, предаде репортер на  Радио „Фокус“ – Смолян . На събитието присъстваха зам.-областният управител на Смолян Андриан Петров, Ангел Добриков – главен експерт в община Смолян, ст. комисар Николай Димов – директор на Областна дирекция на МВР – Смолян, представители на различни институции, много родители и гости. Пред събралото се множество директорът на училището Росица Шехова заяви, че за 163-ти път близо до мястото на училището, а през последните 100-120 години точно на това място всяко година на първия учебен ден са се събирали децата на Смолян с желание да се учат.  \r\n„Българите поставят на най-висок пиедестал образоваността. Умението да се учим, това е капиталът, който работи за самият човек, за семейството му и държавата. Нега го множим, да го утвърждаваме като най-силното и ценното национално богатство. Мисията на училището е да се учим да учим. Не е достатъчно да завършим своето средно или висше образование, защото човек се учи цял живот“, посочи в приветственото си слово Шехова. Тя отбеляза, че новата учебна година за СУ „Св. св. Кирил и Методий“  започва в обновено училище и класни стаи, с модерни дигитални технологии, електронни учебници, нови учебни планове е помагала. За учениците от трети, седми и девети клас тази година стартира като нов учебен училище план по Закона за предучилищното и училищното образование. Шехова подчерта, че днес видимо най-развълнувани са първокласниците. Тя се обърна към тях с думите: „От днес вие сте част от голямото учещо се семейство, желаем ви бързо в училището да се почувствате у дома, да тръгнете заедно по дългия път на познанието и успеха, да израснете смели, окрилени и умни и да се насладите на успехите, които ви очакват“, пожела Шехова на най-малките ученици. Тази година прага на най-старото училище в Смолян прекрачиха над 600 ученици, а паралелките в първи клас са две. \r\nДецата бяха поздравени от всички официални лица на празника, а първокласниците получиха символичен буквар от по-големите, с пожелание да учат упорито и да трупат нови знания за света. Програмата продължи с музикални и танцови изпълнения на възпитаниците на училището, а под звука на първия училищен звънец всички влязоха в класните стаи за първи път през новата учебна година. \r\nНели ГЕРГЬОВСКА", "date": "2018.09.17", "title": "Смолян: За 163-ти път отвори врати най-голямото и най-старо училище в града – СУ „Св. св. Кирил и Методий“"}
{"url": "http://www.focus-news.net/news/2018/09/17/2568012/plovdiv-novata-uchebna-godina-be-otkrita-vav-vsichki-uchilishta-ot-obshtina-karlovo.html", "text": "Новата учебна 2018/2019 година бе тържествено открита във всички училища от община Карлово. Това съобщиха от пресцентъра на  Община Карлово . С издигането на националното знаме и химна на Република България започна церемонията на първия учебен ден - 17-ти септември. През тази учебна година в класните стаи за първи път влизат 465 деца, а всички ученици, които ще посещават училищата от община Карлово са общо 4 947. \r\nКметът на община Карлово д-р Емил Кабаиванов поздрави всички директори, преподаватели и ученици, като изпрати поздравителни адреси, в които бе написано: \r\n„Поздравявам Ви с началото на новата учебна година – един незабравим момент на надежда и очаквания. Искрено Ви желая да бъде успешна и изпълнена с нови предизвикателства. Уважаеми преподаватели, бъдете все така всеотдайни в благородното Ви призвание да дарявате на Вашите ученици ценните послания на науката и познанието. Пожелавам Ви удовлетворение от дейността и справяне с предизвикателствата на времето, в което живеем. На Вас, скъпи ученици, пожелавам винаги да имате самочувствието, че можете да постигнете всяка своя мечта. Вярвайте в себе си! Бъдете упорити, отговорни и смели! На първокласниците, които за първи път прекрачват училищния праг, пожелавам завинаги да запомнят този щастлив миг и първия училищен звънец. На добър час!“ \r\nПредседателят на асоциация „Царици на розата“ Силвия Тодорова представи  в СУ „Христо Проданов“ мисията на всички момичета, които са станали царици на розата през годините, а тя е да помагат на деца от община Карлово. Тази година инициативата е свързана с първия учебен ден, като за 23-ма ученици в нужда от различни училища ще бъдат дарени ваучери за дрехи и учебни помагала. Силвия Тодорова благодари на основния им спонсор Първа инвестиционна банка и на основния партньор на асоциацията община Карлово, в лицето на д-р Емил Кабаиванов.", "date": "2018.09.17", "title": "Пловдив: Новата учебна година бе открита във всички училища от община Карлово"}
{"url": "http://www.focus-news.net/news/2018/09/17/2568017/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП – „Гюешево” се осъществява нормално Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.17", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/17/2568013/stara-zagora-nad-12-tona-otpadatsi-se-sabraha-prez-uikenda-v-obshtinata.html", "text": "Над 12 тона отпадъци събраха през уикенда в община Стара Загора. Това съобщиха от пресцентъра на  общината . На територията на община Стара Загора в кампанията „Да изчистим България заедно ‘2018“ участваха 831 доброволци, които почистиха 40 замърсени места в Стара Загора и 18 села от общината. Почистени са общо 770 куб.м площ, съобщи Гино Гинов, ръководител на общинското звено „Чистота“, организатор на почистването.Събраните отпадъци са 12, 720 тона, които са извозени на  15 и 16 септември 2018 г. за обезвреждане и депониране в Клетка № 1 на Регионален център за управление на отпадъците Стара Загора в землището на с. Ракитница. \r\nВ кампанията се включиха 2 неправителствени организации – Фен клуб „Берое“ и Туристическо дружество „Сърнена гора“ и 5 учебни заведения. От държавните фирми и ведомства участваха служителите на Държавния архив.  \r\nЗа поредна година кампанията беше подкрепена и от 80 служители на общинската администрация, които събраха над 140 чувала с отпадъци. В почистването на район около пътя за Дъбрава се включиха и кметът Живко Тодоров, зам.-кметът Йордан Николов и секретарят Делян Иванов. За провеждането на кампанията тази есен Община Стара Загора осигури 5 000 полиетиленови чувала и 5 000 чифта ръкавици за еднократна употреба.", "date": "2018.09.17", "title": "Стара Загора: Над 12 тона отпадъци се събраха през уикенда в общината"}
{"url": "http://www.focus-news.net/news/2018/09/17/2568018/prokuror-daniela-nacheva-chetirima-dushi-sa-zadarzhani-za-organizirana-prestapna-grupa-za-razprostranenie-na-narkotitsi-prenasyani-ot-dominikana.html", "text": "Четирима души са задържани за организирана престъпна група за разпространение на наркотици, пренасяни от Доминикана. Това каза на брифинг ръководителят на Специализираната прокуратура Даниела Начева, предаде репортер на  Агенция „Фокус“ . „Групата е набирала малоимотни лица, които е финансирала, за да пътуват през европейски държави за Доминикана. Там същите са били настанявани в хотелски апартаменти, в които са били държани около седмица. Поглъщали са капсули, съдържащи кокаин – средно между 80 и 100 капсули по между 8 и 13 грама в зависимост от пола на съответното муле. Същите лица са били транспортирани обратно през европейски летища до Букурещ, където са били посрещани от член на групата и транспортирани в района на Стара Загора и околните села, където са били настанявани в помещения, като са им били отнемани мобилните телефони и им е бил ограничаван контактът с външния свят, докато дефикират наркотика“, обясни Начева. Тя уточни, че на всяко едно от тези лица е осигуряван паспорт. „В рамките на държавите-членки на ЕС, през които са пътували, те са използвали личните си карти, а на границата с Доминикана са използвали международни паспорти. На тези лица са плащани суми от порядъка между 3 и 5 хил. лв. за извършените услуги. На 15 септември едно от лицата, погълнало такъв наркотик, което очаквахме да пристигне, е било установено в Португалия, защото му е прилошало. Лицето е задържано. То е било погълнало 99 капсули – близо килограм кокаин. Този кокаин се е разпространявал на едро на територията на страната – в Габрово, Бургас, Варна, Пловдив, София и други градове“, обясни Начева. По думите й четири лица са обвинени в организирана престъпна група, сред които и една жена. „Те са задържани за 72 часа, като ще им бъде поискано и задържане под стража“, каза още тя.", "date": "2018.09.17", "title": "Прокурор Даниела Начева: Четирима души са задържани за организирана престъпна група за разпространение на наркотици, пренасяни от Доминикана"}
{"url": "http://www.focus-news.net/news/2018/09/17/2568011/smolyan-kmetat-nikolay-melemov-otkri-novata-uchebna-godina-v-ou-ivan-vazov.html", "text": "Кметът Николай Мелемов поздрави учениците, преподавателите, родителите и първокласниците в ОУ „Иван Вазов” –Смолян  по повод откриването на новата учебна година. Това съобщиха от пресцентъра на  Община Смолян . „Скъпи ученици, мили първокласници, уважаеми учители и родители, уважаема госпожо Лакудова.  Днес празнуваме един светъл празник, защото  всички български училища са  празнично украсени и тържествено посрещат своите възпитаници. Пожелавам на Вас и  Вашите ученици, които са  най- големия  капитал на една държава,  успешна учебна година. Скъпи ученици, вие учите в една прекрасна среда, пожелавам ви с лекота да усвоявате знанията и с уважение да се отнасяте към учителите. Забавлявайте се,  спортувайте и  намирайте  нови приятели, защото приятелствата от училище са за цял живот. На добър час и сполука през новата учебна година!“, посочи в словото си Мелемов. \r\nУчениците бяха поздравени и от директорката на училището Росица Лакудова: „ Днешният ден е едно вълнуващо пътешествие в Иновативно основно училище „Иван Вазов”. Задачата на училището е да ви подготви за вашето бъдеще. Бъдеще, в което да бъдете успели хора. Завоюваните отличия от олимпиади и състезания са заслужена награда за вашия труд и труда на вашите учители. Те са показател, че в иновативното ни училище се поддържа изключително високо ниво и ученците в него получават най-добрия старт, за да бъдат успешно реализирани личности в живота”, каза в приветствието си Лакудова. Тя благодари на кмета Мелемов за реализирания през това лято проект на Община Смолян в училището. По ОП „Региони в растеж” – „Обновяване и енергийна ефективност на образователната инфраструктура в гр. Смолян“ са реализирани следните дейности: цялостно обновяване на дворното пространство и спортните площадки на ОУ „Иван Вазов”, както и мерки за осигуряване на сигурност и превенция на рискове, включващи монтаж и видеонаблюдение. Доставени са мултифункционални устройства, лаптопи и интерактивни дъски, обзавеждане и оборудване за модернизиране на учебния процес. С обновената образователна среда училището ни стана още по-желана територия за учениците от град Смолян. \r\nПрага на родното училище тържествено прекрачиха 76 първокласници, а общо в едно от най-образцовите училища ще се обучават 568 ученици. \r\nВ училищните тържества, по повод първия учебен ден, участва целият ръководен екип на Община Смолян, директори на дирекции и експерти.", "date": "2018.09.17", "title": "Смолян: Кметът Николай Мелемов откри новата учебна година в ОУ „Иван Вазов”"}
{"url": "http://www.focus-news.net/news/2018/09/17/2568019/api-vremenno-dvizhenieto-pri-12-km-na-avtomagistrala-lyulin-v-posoka-pernik-e-ogranicheno-v-aktivnata-lenta-poradi-goryasht-avtobus.html", "text": "Временно движението при 12 км на автомагистрала \"Люлин\" в посока Перник е ограничено в активната лента поради горящ автобус. Това съобщиха от пресцентъра на  Агенция \"Пътна инфраструктура\" . Движението се осъществява в изпреварващата лента и се регулира от \"Пътна полиция\".", "date": "2018.09.17", "title": "АПИ: Временно движението при 12 км на автомагистрала \"Люлин\" в посока Перник е ограничено в активната лента поради горящ автобус"}
{"url": "http://www.focus-news.net/news/2018/09/17/2568023/api-nachinat-za-kupuvane-na-elektronna-vinetka-ot-terminal-za-samoobsluzhvane-shte-bade-predstaven-na-18-septemvri.html", "text": "Утре - 18 септември, ще бъде представен начинът за купуване на електронна винетка за леките автомобили и превозните средства до 3,5 тона от терминал за самообслужване. На събитието ще присъстват председателят на Управителния съвет на Агенция „Пътна инфраструктура“ (АПИ) инж. Светослав Глосов и Михаел Вебер, управител на Консорциум Капш Трафик Солюшънс. Това съобщиха от пресцентъра на  АПИ . \r\nОбщо 500 ще са терминалите за самообслужване, от които шофьорите ще могат да купят предпочитаната от тях електронна винетка. Терминалите ще бъдат разположени по основните пътни направления и граничните пунктове. След поставянето им на удобно за шофьорите място ще бъде представена и карта с местоположението им. За удобство на шофьорите терминалите ще оперират на 8 езика - български, английски, немски, гръцки, румънски, сръбски, турски и руски. Освен от терминал за самообслужване, електронна винетка ще може да се купи от уеб портал и от мобилно приложение, които в момента се разработват. Шофьорите, които предпочитат познатата и класическа форма за купуване на винетка от служител, също ще могат да го направят като посетят както и досега офис от разпространителската мрежа. Операторът на системата е предвидил и тази възможност. На служителя те ще трябва да представят номера на автомобила и да уточнят срока на винетката, която предпочитат.", "date": "2018.09.17", "title": "АПИ: Начинът за купуване на електронна винетка от терминал за самообслужване ще бъде представен на 18 септември"}
{"url": "http://www.focus-news.net/news/2018/09/17/2568009/d-r-atanas-kambitov-kmet-na-blagoevgrad-prez-vsichki-tezi-godini-ne-se-e-promenila-lyubovta-vseotdaynostta-i-profesionalizma-na-uchitelite.html", "text": "През всички тези години не се е променила любовта, всеотдайността и професионализма на учителите. Това каза кметът на Община Благоевград д-р Атанас Камбитов, който откри новата учебна 2018 – 2019 година в XI ОУ „Христо Ботев“ в Благоевград, предаде репортер на  Радио „Фокус“-Пирин . „Не всеки може да е учител, тъй като това е призвание. Искам да благодаря на учителите за всичко, което правят за нашите деца. Не се е променила грижата и желанието на родителите, да видят децата си образовани, знаещи, грамотни. Българинът държи много на две неща- да има дом и да изучи детето си. През всички тези годни не се е променило нетърпението и очакването на първокласниците. Пред вас се открива един нов път- на знанието, който ще ви даде много възможности, хоризонти, а вие сте попаднали в сигурни ръце“, заяви още Атанас Камбитов. По думите му преди две години от Община Благоевград са обещали да изградят нова спортна площадка и тя вече факт. „Това е задачата на Община Благоевград, а сега следва да възстановим плувният басейн. Той ще бъде закрит и ще бъде с минерална топла вода. Говорих с г-жа Митова и най- вероятно ще направим ремонт на четвъртия етаж на сградата, така че да се създаде или да се направи общежитие, като има и необходимост от още кабинети. Няма как да не поздравя екипа на училището. В наше лице винаги може да намерите съдействие и подкрепа“, каза още д-р Камбитов. \r\nПо време на празничната церемония в ОУ „Христо Ботев“ учители, отрупани с цветя, и развълнувани родители изпълниха двора на елитното училище. Програмата започна с издигане на националния флаг на Република България и химна на страната. Бе отслужен и тържествен водосвет за здраве и благополучие през новата учебна година. Приветствие към присъстващите отправи  директорът на учебното заведение Марияна Митова, която поздрави всички ученици, родители, колеги и най-вече - първокласниците. „Не е случайно, че тази година първият учебен ден е на един празник - светите мъченици Вяра, Надежда и Любов и майка им София, защото започваме новата учебна година с вяра за по-добри бъдеще за нас, за децата ни и за училището“, посочи Мария Митова. „Започваме с надежда за много здраве и успехи и с любов един към друг. Това е празник, който е неповторим по своята тържественост“, каза още Митова. По думите й в деня, в който лъчите на слънцето все още ни напомнят за отминалото лято, ние, българите, с чувство на гордост повеждаме децата към родното училище. „Днес маркираме пътят, по който ще вървим и ще срещаме незабравими красоти и невероятни предизвикателства, за да излезем накрая върху широкия друм на живота, обогатени със знания и умения, които повишават човешкият ни капитал. \r\nЗасилено е полицейското присъствие в района на всички учебни заведения в града . Изключително натоварено е движението на кръстовището между бул. „Св. Димитър Солунски“ и бул. „Васил Левски“ – при Зърнени храни, както и на кръстовището между бул. „Васил Левски“ и улица „Иван Михайлов“ – под Югозападен университет „Неофит Рилски“. Частични задръствания се образуват в района на Автогарата на бул. „Св. Димитър Солунски“, заради големия поток от пешеходци излизащи от гарата. Интензивно е движението и по улица „Стефан Стамболов“. \r\nЛора КАЛЧЕВА", "date": "2018.09.17", "title": "Д-р Атанас Камбитов, кмет на Благоевград: През всички тези години не се е променила любовта, всеотдайността и професионализма на учителите"}
{"url": "http://www.focus-news.net/news/2018/09/17/2568022/pernik-nyama-postradali-patnitsi-pri-intsidenta-s-goryashtiya-avtobus-na-12-km-na-avtomagistrala-lyulin.html", "text": "Деветимата пътниците са невредими при инцидента с горящия автобус на 12 км на автомагистрала \"Люлин\" в посока Перник. Това съобщиха от пресцентъра на  МВР . Огнеборци са се отзовали на сигнал за пожар, възникнал в автобус. \r\n Около 13.30 часа е постъпил сигнал за пожар, възникнал в автобус, движещ се по автомагистрала „Люлин“, в участъка между втория и третия тунел в посока София. Превозното средство е отбило в аварийната лента и пътувалите в него деветима пътници са слезли невредими. \r\nНезабавно към мястото са насочени екипи на пожарната. Пътни полицаи подпомагат трафика в участъка. Водачите да шофират с повишено внимание.", "date": "2018.09.17", "title": "Перник: Няма пострадали пътници при инцидента с горящия автобус на 12 км на автомагистрала \"Люлин\""}
{"url": "http://www.focus-news.net/news/2018/09/17/2568020/sofiya-s-prizivi-za-ostavka-i-skandiraniya-mafiya-veche-2-chasa-prodalzhava-protestat-pred-narodnoto-sabranie.html", "text": "С призиви за оставка и скандирания \"мафия\" вече 2 часа продължава протестът пред Народното събрание, предаде репортер на  Агенция \"Фокус\" . Протестиращите искат \"тяхната България\", а не тази, която е мачкана 40 години. Според протестиращите икономиката на страната ни \"ще приключи скоро\". Те искат и разяснения по случая \"КТБ\". По думите им има обществени поръчки, в които кражбите стигат до 70%. Протестиращите настояват за правила, които устройват гражданите и да сложат обществения интерес пред личния. Искат също така да участват в писането на законите и в разпределянето на публичните средства. \r\nПротестиращите обявиха, че възнамеряват да обградят сградата на Парламента в сряда. Те заявиха и готовност да направят и палатков лагер пред Народното събрание. По думите им протестът ще е безкраен, до подаване на оставка на управляващия кабинет. Желанието им е те самите да съставят правителство.  \r\nЦветелин ДИМИТРОВ", "date": "2018.09.17", "title": "София: С призиви за оставка и скандирания \"мафия\" вече 2 часа продължава протестът пред Народното събрание"}
{"url": "http://www.focus-news.net/news/2018/09/17/2568015/kyustendil-za-199-pat-beshe-otkrita-uchebnata-godina-v-nay-staroto-uchilishte-v-grada-sv-sv-kiril-i-metodiy.html", "text": "ЗЗа 199 път беше открита учебната година в най-старото училище в Кюстендил – „Св. св. Кирил и Методий“, предаде репортер на  Радио „Фокус“ – Кюстендил . В двора на учебното заведение се събраха ученици, преподаватели, родители. Тържествената програма започна с химна на Република България и с издигане на българския трикольор. Присъстващите посрещнаха и училищното знаме, върху което са изобразени ликовете на светите братя Кирил и Методий, както и буквите от глаголицата. Присъстващите бяха приветствани от директора на учебното заведение Мариана Панчева.  \r\n„Това е 199-та учебна година за нашето училище. Близо два века тук кипи детска глъч, учителски ентусиазъм и родителска помощ, енергия на съзидатели. Екип, градил и продължаващ да гради нашето училище с любов, грижа и всеотдайност за децата“, каза Мариана Панчева. Тя се обърна с послания към учениците, учителите и към родителите. Днес е „Вяра, надежда, любов“. С вяра ви посрещаме, с надежда ви напътстваме, с любов ви обгръщаме“, каза Мариана Панчева. \r\nВенцеслав ИЛЧЕВ", "date": "2018.09.17", "title": "Кюстендил: За 199 път беше открита учебната година в най-старото училище в града – „Св. св. Кирил и Методий“"}
{"url": "http://www.focus-news.net/news/2018/09/17/2568014/varna-nad-1400-parvokursnitsi-startiraha-obuchenieto-si-v-meditsinskiya-universitet.html", "text": "В Медицински университет-Варна с официална церемония и водосвет за здраве, отслужен от Варненския и Великопреславски митрополит Йоан, бе даден стартът на академичната 2018/2019 учебна година. Това съобщиха от  учебното заведение.  В приветствието си ректорът на МУ-Варна проф. д-р Красимир Иванов каза: „От днес вие сте студенти в един от най-модерните и високотехнологични университети в България. Най-квалифицираните преподаватели, изнасящи лекции в редица чуждестранни университети и на международни научни форуми ще бъдат ваши преподаватели. Най-съвременните интерактивни методи на преподаване ще ви помагат да трупате знания и умения. Най-модерните технологии и апаратури ще бъдат на ваше разположение по време на обучението ви тук.“ Бригаден генерал, професор д-р Венцислав Мутафчийски, Началник на Военномедицинска академия – София, също поздрави студентите, като се обърна към първокурсниците от специалността Военен лекар с думите: „Първата година премина успешно за студентите, което показа, че тази програма има бъдеще и вече чертаем планове за техния успех през 2023 година. Искам да ви поздравя за това, че сте успели да влезете в най-добрия университет по медицина в България и да ви пожелая успех.“ Проф. Мутафчийски връчи на проф. Иванов почетния плакет на ВМА в израз на огромна благодарност и признателност към МУ-Варна и по повод 140 години от създаването на медицинската служба на въоръжените сили на Република България. \r\nНад 1400 са първокурсниците, които прекрачиха за първи път прага на МУ-Варна, между които 1 060 са българските студенти и 350 са чуждестранните граждани, които ще се обучават в англоезичните програми по специалностите „Медицина“ и „Дентална медицина“. Всички места в Медицински университет – Варна са заети при изключително висок минимален бал при приема. Конкуренцията е сериозна, като 7 кандидати се конкурираха за 1 място в най-желаните специалности при българските студенти, а при чуждестранните - 3-ма кандидати се конкурират за 1 място. Само най-добре подготвените успяха да се преборят да учат при нас“. Това коментира зам. ректорът по учебната дейност проф. д-р Албена Керековска. \r\nМладежи от 53 страни от 5-те континента кандидатстваха за обучение в англоезичните програми по медицина и дентална медицина в Медицински университет – Варна тази година. Сред приетите първокурсници има младежи от страни като Южна Корея, Швейцария, Япония, Кувейт, САЩ, Канада, както и традиционно голям брой студенти от страни, членки на ЕС.  \r\nМодерните учебни бази за предклинична и клинична подготовка, високотехнологичното интерактивно обучение и възможностите за спорт, култура и развлечения, привличат в МУ-Варна хиляди кандидати от цял свят годишно. Медицинският университет във Варна е ориентиран към модерните и иновативни методи на обучение. Много голям акцент се поставя върху иновациите и внедряването на информационните и комуникационните технологии в учебния процес. Непрекъснато се търсят нови форми на обучение, които са в унисон с най-добрите съвременни практики в световен мащаб. Инвестициите в образователната инфраструктура и в клиничните бази за обучение също нареждат МУ-Варна сред водещите предпочитани медицински университети не само в България, но и в Европа и света.  \r\nКъм момента най-голям е броят на обучаваните студенти от държави, членки на Европейския съюз, като някои от тях изразяват желание за академично и професионално развитие във Варна.", "date": "2018.09.17", "title": "Варна: Над 1400 първокурсници стартираха обучението си в Медицинския университет"}
{"url": "http://www.focus-news.net/news/2018/09/17/2568028/ministarat-na-otbranata-krasimir-karakachanov-shte-predstavi-v-pleven-proekta-za-izgrazhdane-na-pametnik-na-deveta-pehotna-plevenska-diviziya.html", "text": "На 18 септември 2018 г. в 11.30 ч. в Областната администрация на гр. Плевен министърът на отбраната Красимир Каракачанов ще представи проекта за изграждането на паметник на войните от Девета пехотна плевенска дивизия. В събитието, което ще се проведе в зала „Плевен“, ще участва областният управител Мирослав Петров и представители на инициативния комитет. Това съобщиха от  пресцентъра на Министерството на отбраната.  В навечерието на 100-годишнината от победата при Дойран, извоювана през Първата световна война от Девета пехотна плевенска дивизия под командването на генерал Владимир Вазов, пред обществеността ще бъде представен макет на мемориала в памет на героите.  \r\nИнициативата по изграждането на паметника се реализира под патронажа на министъра на отбраната. Министерството на отбраната се включи в обществената инициатива за изграждането на паметника и предостави средства за нейното осъществяване.", "date": "2018.09.17", "title": "Министърът на отбраната Красимир Каракачанов ще представи в Плевен проекта за изграждане на паметник на Девета пехотна плевенска дивизия"}
{"url": "http://www.focus-news.net/news/2018/09/17/2568029/ria-novosti-ruskoto-mo-predstavi-dokazatelstva-za-svalyaneto-na-malayziyskiya-boing-777-v-donbas.html", "text": "Ракетата, с която е свален полетът на малайзийския „Боинг-777“ в Донбас е била на въоръжение в украинска част. Това увериха от Министерството на отбраната на Руската федерация, като представиха документи в подкрепа на тази версия, предава  РИА Новости . \r\nРакетата е била произведена в завод в град Долгопрудни през 1986 г. „Уникалният заводски сериен номер на ракетата е 8720, който се изписва от производителя“, подчерта началникът на Главното ракетно-артилерийско управление на Въоръжените сили Николай Паршин. \r\nТой поясни, че след производството й ракетата е била предадена на Украинската ССР, като допълни, че има наличен  приемно-предавателен протокол. Номерът на ракета е намерен на една от отломките, намерени на мястото на катастрофата на самолета, отбеляза Паршин.  \r\n„Отделно от това ще се спра на военната част 20152, където е доставена ракетата с номер 886847349,истинското й име е 221-ра противовъздушна бригада, през 1986 г. тя е била част от Карпатския военен окръг в Теребовлия \", продължи Паршин. \r\nВъоръжените сили на бригадата са били въоръжени със системата за противоракетна отбрана „Бук“. След разпадането на СССР тя е включена в украинската армия. Според Паршин този полк е участвал в „т.нар. антитерористична операция в районите на Донецк и Луганск\". Тереза Герова", "date": "2018.09.17", "title": "РИА Новости: Руското МО представи доказателства за свалянето на малайзийския „Боинг-777“ в Донбас"}
{"url": "http://www.focus-news.net/news/2018/09/17/2568024/kathimerini-gratskite-vlasti-obmislyat-vazmozhnosti-za-zasilvane-na-voennoto-satrudnichestvo-sas-sasht.html", "text": "Интересите на САЩ от засилване на военните връзки с Гърция остават силни, но има малки възможности за разширяване на американската военноморска база в залива Суда на остров Крит, така че властите в Атина обмислят други възможности, съобщава електронното издание на вестник  Kathimerini . \r\nЯсно е, че засилването на гръцко-американските връзки и подкрепата за сътрудничеството между Гърция, Кипър и Израел в региона са от ключов стратегически интерес за САЩ, припомня редакцията. \r\nДипломат, запознат със ситуацията, разкри пред изданието, че състоянието на връзките между Атина и Вашингтон във военно отношение е най-доброто за последните  50 години. \r\nПозитивното настроение е отразено от посланика на САЩ в Атина Джефри Пайът, който многократно подчерта, че отбраната е основен стълб на сътрудничество между двете страни. \r\nПомощник-държавният секретар на САЩ по европейските и евроазиатските въпроси Уес Мичъл също така предаде нарастващата подкрепа на Вашингтон за по-важна роля в региона както за Гърция, така и за Кипър. \r\nСпоред източници Мичъл е на мнение, че Гърция има възможност да „разиграе топката\", след като Турция се превърна в нестабилен фактор в региона. \r\nПо отношение на базата в залива Суда, в който са разположени самолетоносачи и ремонтни съоръжения за разрушители, перспективите за разширяване са ограничени, затова властите смятат, че нова база в южната част на остров Крит може да се превърне в център за разполагането на специални сили, след като по-рано тази година САЩ прехвърлиха на MQ-9 дрони в база в Лариса. . Тереза Герова", "date": "2018.09.17", "title": "Kathimerini: Гръцките власти обмислят възможности за засилване на военното сътрудничество със САЩ"}
{"url": "http://www.focus-news.net/news/2018/09/17/2568027/zam-ministarat-na-pravosadieto-prof-nikolay-prodanov-otkri-uchebnata-godina-v-zatvora-v-lovech.html", "text": "Лишаването от свобода е достатъчно изпитание с трайни последици за всеки човек и за това времето на престоя трябва да се използва за позитивни дейности, които ще намалят риска от рецидив, заяви днес заместник-министърът на правосъдието проф. Николай Проданов при откриването на новата учебна година в местата за лишаване от свобода. Това съобщиха от  министерството . Ресорният заместник-министър бе гост на тържеството в средно училище „Димитър Митев“ към затвора в Ловеч. Там през тази учебна година ще има 143-ма ученици от първи до 12 клас. Първокласниците са седем.  \r\nЗа цялата система за изтърпяване на наказанията, лишените от свобода, включени в учебната дейност, са 1170, като 130 от тях първокласници. Във всички затвори има разкрити училища.  \r\nСправка на Главна дирекция „Изпълнение на наказанията“ показва, че след София, където има 336 ученици /32 от тях първокласници/, най-висок е броят на учениците в Стара Загора - 187, в Ловеч - 143, в Бургас – 103, в Бобов дол - 95. В единствения затвор за жени в Сливен за включване в учебна дейност са проявили желание 55. 14 пък са непълнолетните лишени от свобода, които от тази есен вместо в Бойчиновци, ще престъпят прага на класните стаи в напълно ново и модерно обзаведено училище във Враца. Там преди месец бе открит нов поправителен дом за непълнолетни младежи към затвора в града.  \r\nПри откриването на учебната година днес в Ловеч проф. Проданов заяви, че успешното взаимодействие между затвора и училището е довело до разрастване на учебната дейност и до подобряване образователните услуги в затвора. Училището към затвора в Ловеч, което има разкрити филиали в затворите в Плевен и в Белене, предоставя възможност за завършване на основно или средно образование, и паралелно с това да се придобие професионална квалификация по професии, търсени на пазара на труда, каквито са например „Шлосерство“ и „Монтажник на ВиК инсталации“. Повишаването на квалификацията и придобиването на документ за завършена степен на образование не се различава от тези, получени в гражданските училища, а това също влияе на мотивацията на лишените от свобода да участват в процеса на обучение. \r\nУчебният процес, провеждан в училищата в местата за лишаване от свобода, е съобразен с нормативната уредба на Министерството на правосъдието и Министерството на образованието и науката и се извършва от квалифицирани специалисти. Всички учители заемат преподавателското си място, според изискванията на МОН. Обучението се извършва по учебни програми пригодени за възрастни, изтърпяващи наказание в местата за лишаване от свобода в две направления – общообразователно и професионално.", "date": "2018.09.17", "title": "Зам.-министърът на правосъдието проф. Николай Проданов откри учебната година в затвора в Ловеч"}
{"url": "http://www.focus-news.net/news/2018/09/17/2568033/godishnata-konferentsiya-na-nachalnitsite-na-voennite-politsii-na-stranite-chlenki-na-nato-shte-se-provede-v-sofiya.html", "text": "Министърът на отбраната Красимир Каракачанов ще открие на 18 септември в 8.30 часа в Гранд хотел „София” годишната конференция на началниците на военните полиции на страните - членки на НАТО. Това съобщиха от  пресцентъра на Министерството на отбраната. \r\nВ конференцията, чийто домакин е Служба „Военна полиция”, ще участват 78 представители на 32 държави. Освен началниците на военните полиции от страните-членки на Алианса и на страните от програмата „Партньорство за мир”, участие ще вземат и представители на стратегическите командвания на НАТО (АCT & ACO), командните структури на НАТО (NATO Command Structure & NATO Force Structure), Военнополицейския център за усъвършенстване (NATO MP COE) в гр. Бидгошч, Република Полша и Центъра за усъвършенстване на полицейски сили за осигуряване на стабилността (NATO SP COE) в гр. Виченца, Република Италия.  \r\nПо време на форума ще бъдат обсъдени въпроси за трансформацията на военните полиции (ВП) на страните-членки на Алианса в контекста на стратегическата концепция за развитие на ВП на НАТО, надграждането на военнополицейските способности, концептуални и доктринални документи, свързани с военнополицейската дейност, както и ролята на MP COE и SP COE. Ще бъдат дискутирани и въпроси, свързани със сигурността в регионален и глобален мащаб. \r\nНа 20 септември в рамките на конференцията ще се извърши смяна на председателството на военнополицейските органи на НАТО. Страната – председател Република Италия ще предаде ръководството на Федерална Република Германия.", "date": "2018.09.17", "title": "Годишната конференция на началниците на военните полиции на страните-членки на НАТО ще се проведе в София"}
{"url": "http://www.focus-news.net/news/2018/09/17/2568031/gl-komisar-ivaylo-spiridonov-gdbop-edno-ot-litsata-prenasyashti-narkotitsi-ot-dominikana-e-bilo-pogalnalo-11-kg-kokain-na-kapsuli.html", "text": "Едно от лицата, пренасящи наркотици от Доминикана, е било погълнало 1,1 кг. кокаин на капсули. Това каза на брифинг директорът на ГДБОП главен комисар Ивайло Спиридонов, предаде репортер на  Агенция „Фокус“ . „По канала колегите от Стара Загора работят от края на миналата година, когато получиха оперативната информация. Тя гласи, че от България се изпращат лица – гълтачи, които чрез поглъщане на капсули, пълни с пресован кокаин, пренасят кокаин от Доминикана до България през различни европейски държави. Началото на тази реализация беше лице, изпратено в Доминикана, за да погълне кокаин и да го пренесе до тук. То каца в Лисабон, но там му става лошо. С помощта на наши партньорски служби лицето е задържано. Започна да дефекира такива капсули – около 90, като общото количество е 1,1 кг. кокаин“, каза още Спиридонов и посочи, че това е начинът на действие. „Има и други лица, които са установени и които са задържани по различни сухопътни граници в Европа. Има образувано досъдебно производство. На 15 септември вечерта предприехме действа по реализиране на цялата група. На територията на Пловдив е задържано лице от Стара Загора. Почти при всички задържани лица бяха намерени малки количества наркотици, доста мобилни телефони и парични средства. На тези от тях, за които има достатъчно доказателства, има обвинения“, обясни Спиридонов.", "date": "2018.09.17", "title": "Гл. комисар Ивайло Спиридонов, ГДБОП: Едно от лицата, пренасящи наркотици от Доминикана, е било погълнало 1,1 кг. кокаин на капсули"}
{"url": "http://www.focus-news.net/news/2018/09/17/2568030/plovdivskiyat-mitropolit-nikolay-eto-blagopriyatno-vreme-v-koeto-nashite-detsa-sa-na-dverite-na-balgarskoto-uchilishte-kadeto-da-se-obuchat-vav-vyara-v-blagochestie-v-poznanie-za-dobro.html", "text": "Пловдивският митрополит Николай благослови учениците в СУ „Св. св. Кирил и Методий“, предаде репортер на  Радио „Фокус”-Пловдив“ . Той пристигна в двора на училището за откриването на учебната година, заедно с областния управител Здравко Димитров и придружаван от духовници от Пловдивската митрополия. „Намираме се в началото на новата учебна година, в началото на едно благоприятно време, до което Бог ни доведе, та ние, като християни да си припомним колко важно е да си скъпим времето и най-вече времето на обучение на нашите деца“, каза пловдивският митрополит Николай. Владиката призова да постъпваме мъдро, „защото дните са лукави и безвъзвратно изтичат в безспирния поток на вечността”.  \r\n„Но ето благоприятно време, в което нашите деца са на дверите на българското училище, където да се обучат във вяра, в благочестие, в познание за добро”, каза митрополит Николай. „Учете и знайте, но от доброто се дръжте”, призова той, като уточни, че това е и призивът на Светата църква, защото Бог иска всички да достигнат до познание на истината и да се спасят. „Българското училище е рожба на Българската църква, а ваши небесни покровители са светите равноапостолни братя, родните първоучители Св. Кирил и Методий”, посочи владиката и благослови всички деца и учители от училището, като им пожела да имат в съзнанието си  и ви подвига на братята и да бъдат верни техни следовници. „БПЦ съзнава, че душите на българските деца са благоприятна почва за духовен посев”, каза още митрополит Николай. „Затова ние сме тук днес, за да отправим молитва към Бога и да припомним на всеки, че каквото посеем върху тази благодатна почва, това и ще пожънем”, каза още митрополитът. „Вярвам, че с труд и отговорност ще бъдат посети семената на вярата, любовта, разума, благочестието и добротворството и ония добродетели като радост, мир, човеколюбие и кротост“, добави той. Митрополит Николай  пожела здраве и преуспяване на децата и удовлетворение от труда си на техните учители. \r\nНа края на церемонията по откриването на учебната година владиката и областният управител преведоха първокласниците през пешеходна пътека, за да им покажат правилата на движение по улиците. \r\nЦветана ТОНЧЕВА", "date": "2018.09.17", "title": "Пловдивският митрополит Николай: Ето благоприятно време, в което нашите деца са на дверите на българското училище, където да се обучат във вяра, в благочестие, в познание за добро"}
{"url": "http://www.focus-news.net/news/2018/09/17/2568021/plovdiv-za-parvi-pat-v-obshtinsko-uchilishte-v-grada-17-detsa-ot-parvi-klas-zapochvat-obuchenie-po-metoda-montesori.html", "text": "За първи път в общинско училище в Пловдив 17 деца от първи клас започват обучение по метода „Монтесори”, предаде репортер на  Радио „Фокус”- Пловдив . Паралелката е пилотна и е разкрита в СУ „Св. св. Кирил и Методий“, в район „Западен”. В нея са приети 17 деца от всички райони в града. Четирима учители и директорът са преминали едногодишно обучение. Кабинетът, който посрещна първокласниците, е оборудван изцяло с ново обзавеждане и специални дидактични материали. За да поздрави и благослови първокласниците днес при откриването на учебната година в училището дойде пловдивският митрополит Николай, както и областния управител Здравко Димитров, който е възпитаник на същото училище. Димитров пожела на най-малките да бъдат живи и здрави, но да не забравят и игрите, на учителите – да бъдат все така търпеливи и всеотдайни, а на родителите – да имат търпение и да поощряват всеки успех на децата си. На учениците, които са върнати в училище и които в страната наброяват 25000, Здравко Димитров пожела да не губят вече правилния път и да не забравят, че чрез учението ставаме по-мъдри и се реализираме в живота. \r\nВ Пловдив броят на първокласниците тази година е 3 171, съобщиха от общината. \r\nПрез предстоящата учебна година около 12 000 ученици ще са на целодневна организация на обучение. \r\nЦветана ТОНЧЕВА", "date": "2018.09.17", "title": "Пловдив: За първи път в общинско училище в града 17 деца от първи клас започват обучение по метода „Монтесори”"}
{"url": "http://www.focus-news.net/news/2018/09/17/2568032/api-vazstanoveno-e-dvizhenieto-po-pat-i-1-vidin-montana-v-uchastaka-dimovo-bela.html", "text": "Възстановено е движението по път I-1 Видин – Монтана в участъка Димово – Бела. Това съобщиха от пресцентъра на   Агенция \"Пътна инфраструктура\" .", "date": "2018.09.17", "title": "АПИ: Възстановено е движението по път I-1 Видин – Монтана в участъка Димово – Бела"}
{"url": "http://www.focus-news.net/news/2018/09/17/2568035/sport-sadiyska-brigada-ot-balgariya-shte-rakovodi-macha-mezhdu-kopenhagen-i-zenit.html", "text": "Българската съдийска бригада, водена от Георги Кабаков, ще ръководи мача от груповата фаза на Лига Европа между отборите Копенхаген и Зенит.  \r\nНегови помощници ще бъдат Мартин Маргаритов и Диан Вълков. \r\nСрещата ще се играе на 20 септември, четвъртък, от 22:00 часа.", "date": "2018.09.17", "title": "Спорт: Съдийска бригада от България ще ръководи мача между Копенхаген и Зенит"}
{"url": "http://www.focus-news.net/news/2018/09/17/2568025/vitseprezidentat-iliyana-yotova-shte-otkrie-70-ata-yubileyna-uchebna-godina-v-balgarskoto-uchilishte-v-bratislava.html", "text": "Вицепрезидентът Илияна Йотова ще открие 70-ата юбилейна учебна година в българското училище в Братислава. Това съобщиха от   прессекретариата на държавния глава  . На 18 и 19 септември вицепрезидентът Илияна Йотова ще бъде на посещение в Словашката република. Във вторник, 18 септември, вицепрезидентът ще открие 70-ата юбилейна учебна година в Българското средно училище „Христо Ботев“ в Братислава. По-късно през деня Илияна Йотова ще разговаря с български интелектуалци и общественици, живеещи в Словашката република. В сряда, 19 септември, са планирани срещи на вицепрезидента с президента на Словашката република Андрей Киска, с министъра на образованието, науката и спорта Мартина Лубийова и със заместник-кмета на Братислава Людмила Фаркашовска с ресор образование, отговаряща за Българското средно училище „Христо Ботев“.", "date": "2018.09.17", "title": "Вицепрезидентът Илияна Йотова ще открие 70-ата юбилейна учебна година в българското училище в Братислава"}
{"url": "http://www.focus-news.net/news/2018/09/17/2568026/prokuror-daniela-nacheva-9-dushi-sa-obvineni-za-uchastie-v-organizirana-prestapna-grupa.html", "text": "9 души са обвинени за участие в организирана престъпна група, сред които Евлоги Станоев и Георги Станоев. Това каза на брифинг ръководителят на Специализираната прокуратура Даниела Начева, предаде репортер на  Агенция „Фокус“ . \r\nНачева припомни, че в Пловдив преди около 20 дни бяха установени нелегални фабрики за производство на тютюн. „Колегите в Пловдив бяха събрали сериозен ресурс от доказателства. Ние трябваше да доизградим доказателствата, за да установим кои са лицата, които са осъществявали контрола, финансирали са и са се облагодетелствали от цялата престъпна дейност. На настоящия етап от разследването е повдигнато обвинение за участие в организирана престъпна група на 9 лица. Три от тях са част от обвинените от Пловдив, задържани за акцизни стоки без бандерол. Останалите шест лица са се занимавали с финансирането на тези фабрики – осигурявали са лица, на чието име да бъдат помещенията, в които са държани машините за производство на тютюн“, обясни прокурор Начева. Тя уточни, че Лидия Станоева не е била обвинена, но сред обвинените са Евлоги Станоев и Георги Станоев. \r\n„При обиска са иззети документи, парични средства и носители на компютърни информационни данни, които тепърва ще анализираме. Имаме и свидетелски показания. Става дума за около  40 тона намерен тютюн, близо 50 хил. кутии цигари – говорим за сериозни обороти, за милиони левове“, обясни прокурор Начева. Тя посочи, че не може да се твърди за връзка между другия подобен случай на разбита организирана престъпна група за производство на цигари, при която беше арестуван Миню Стайков. \r\n„Част от задържаните девет лица са криминално проявени лица – съдени са за трафик на наркотици, за нанасяне на телесни повреди, един от тях е регистриран и за убийство. Тепърва ще им се проверява съдебното минало“, обясни Начева.", "date": "2018.09.17", "title": "Прокурор Даниела Начева: 9 души са обвинени за участие в организирана престъпна група"}
{"url": "http://www.focus-news.net/news/2018/09/17/2568034/ministar-boil-banov-pozdravi-uchiteli-roditeli-i-uchenitsi-po-povod-novata-uchebna-godina-v-natsionalnoto-uchilishte-za-izyashtni-izkustva-iliya-petrov.html", "text": "За мен е огромна чест да бъда при Вас по повод откриването на учебната година. Докато се качвах насам, това което видях, ми дава основание да смятам, че ръководството на училището е на прав път - работи много за надграждането на това, което дава системата. За Министерството на културата талантите в това училище са истинска гордост. Това, което ние правим тук, е много, много над общообразователната система в страната. То е изграждане и развитие на талант, на позиция на творци, на гражданска позиция. Искрено Ви завиждам, не просто заради годините, че имате възможност да учите тук. На добър час на всички и успешна учебна година! Това каза министърът на културата Боил Банов по време на церемонията, с която беше открита новата учебна година в Националното училище за изящни изкуства „Илия Петров“, съобщиха от пресцентъра на  министерството .  \r\n„Ако сте решили да ставате художници, това е училището. Тук ще може да развиете таланта си и да разберете, че това изисква много характер“, каза в обръщението директорът на учебното заведение Донка Павлова. \r\nСлед церемонията министър Банов разгледа ателиетата, класните стаи и библиотеката, където се обучават едни най-талантливите бъдещи художници.  \r\nЗаместник-министърът на културата Амелия Гешева даде старт на новата учебна година в Националното училище за музикално и танцово изкуство \"Добрин Петков\" в град Пловдив. Тя пожела на децата на не спират да бъдат любопитни и вдъхновени и изтъкна, че те са творческият потенциал, който ще бъде показан през следващата година, когато Пловдив ще е Европейска столица на културата.  \r\nОфициален гост на празничната церемония на Националната гимназия за древни езици и култури „Константин - Кирил Философ” – София, която се състоя в аулата на Софийския университет „Св. Климент Охридски“, бе заместник-министър Румен Димитров.  \r\nНачалникът на политическия кабинет на министъра Ваня Бедрова бе официален гост на откриването на новата учебна година в Националната професионална гимназия по полиграфия и фотография. От името на министъра г-жа Бедрова пожела на всички ученици целенасочено и упорито да пазят въодушевлението и ентусиазма на днешния ден, да вярват в себе си и в преподавателите си.  \r\nСъветникът на министъра на културата доц. д-р Венцислав Велев откри новата учебна година в Националната гимназия за приложни изкуства „Свети Лука“ – София. \r\nПарламентарният секретар на ведомството Весела Щерева бе гост на Националното училище за танцово изкуство – София. \r\nВ Националния учебен комплекс по култура с лицей за изучаване на италиански език и култура в Горна баня бе Елиянка Михайлова, директор на Дирекция „Сценични изкуства и художествено образование“.  \r\nВ Националното музикално училище „Любомир Пипков” в София представител на Министерството бе Румен Джуров, държавен експерт в Дирекция „Сценични изкуства и художествено образование“.", "date": "2018.09.17", "title": "Министър Боил Банов поздрави учители, родители и ученици по повод новата учебна година в националното училище за изящни изкуства „Илия Петров”"}
{"url": "http://www.focus-news.net/news/2018/09/17/2568037/sofiya-razkrit-e-izvarshitel-na-palezh-na-kashta-v-selo-dragovishtitsa.html", "text": "Извършител на палеж е разкрит от костинбродските полицаи. Около 17.50 часа на 15 септември в Районно управление на МВР-Костинброд бил подаден сигнал за горяща къща в село Драговищица. Това съобщиха от  ОДМВР-София . Изпратените на място полицейски служители извършили оглед и установили, че пожарът е възникнал вследствие на умишлено запалване на матрак в една от стаите. По случая било образувано досъдебно производство. В хода на незабавно предприетите оперативно- издирвателни и процесуално-следствени действия криминалистите установили и задържали извършителя на палежа- 35- годишен дупничанин. След доклад на материалите в районната прокуратура криминално проявеният мъж е привлечен като обвиняем и му е взета мярка за неотклонение „парична гаранция“.", "date": "2018.09.17", "title": "София: Разкрит е извършител на палеж на къща в село Драговищица"}
{"url": "http://www.focus-news.net/news/2018/09/17/2568039/api-vremenno-dvizhenieto-se-osashtestvyava-v-aktivnata-lenta-v-posoka-sofiya-po-pat-i-6-dragichevo-pernik-v-rayona-na-pernik-poradi-katastrofa.html", "text": "Временно движението се осъществява в активната лента в посока София по път I-6 Драгичево – Перник в района на Перник поради катастрофа. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.09.17", "title": "АПИ: Временно движението се осъществява в активната лента в посока София по път I-6 Драгичево – Перник в района на Перник поради катастрофа"}
{"url": "http://www.focus-news.net/news/2018/09/17/2568038/abv-mladezhi-provedoha-natsionalna-aktsiya-v-podkrepa-na-kirilitsata.html", "text": "По случай първия учебен ден Младежката организация на АБВ проведе поредната инициатива, насърчаваща употребата на кирилица, съобщиха от  пресцентъра на партията. \r\n\"Нашето А, Б и В ни прави горди, че сме дали нещо важно на света\" е мотото на кампанията, която цели да ограничи чуждоезиковото влияние върху комуникацията между младите през интернет и социалните мрежи. Акцията, се проведе в Стара Загора, Пловдив, Хисаря, София, Перник, Радомир, Брезник, Бургас и в социалните мрежи.  \r\nОт АБВ-Младежи се притесняват, че навлизането на латиницата създава сериозни проблеми за нивото на грамотност сред подрастващите.  Те припомнят, че кирилицата е официална азбука в България, Сърбия, Беларус, Босна и Херцеговина, Монголия и Македония и в някои държави от бившия Съветски съюз. Както и, че при приемането на България в ЕС през 2007 г. кирилицата стана третата официална азбука на общността след латинската и гръцката. \r\nКампанията на АБВ-Младежи за първи път е проведена през 2015 г. и поради големият й успех се организира ежегодно. \"С тази акция искаме да дадем добър пример и да покажем, че трябва да се гордеем с това, че сме българи и да използваме своята писменост\", заявиха младите от АБВ.   \"Ние не просто искаме да дадем добър пример, а да отправим послание към нашите връстници, да покажем, че трябва да сме горди, че сме българи и да използваме своята писменост. Да съхраним изконните ни ценности и традиция, не означава, че не сме модерни, а че сме родолюбци\", посочиха още те.", "date": "2018.09.17", "title": "АБВ-Младежи проведоха национална акция в подкрепа на кирилицата"}
{"url": "http://www.focus-news.net/news/2018/09/17/2568041/sofiya-shofyor-s-344-promila-alkohol-e-samokatastrofiral-v-kraypatniya-otvodnitelen-kanal-v-rayona-na-s-gara-bov.html", "text": "На 16 септември в ареста на Районното управление на МВР в Своге е задържан шофьор с рекордните 3.44 промила алкохол. Това съобщиха от  ОДМВР-София . Около 18.45 часа автопатрул се отзовал на сигнал за пътен инцидент в района на с. Гара Бов. На място униформените установили, че лек автомобил „Мицубиши Паджеро“ е самокатастрофирал в крайпътния отводнителен канал. Полицаите изпробвали водача за употреба на алкохол. След като дрегерът отчел 3.44 промила, 40-годишният софиянец е задържан за срок до 24 часа и срещу него е започнато бързо производство.", "date": "2018.09.17", "title": "София: Шофьор с 3.44 промила алкохол е самокатастрофирал в крайпътния отводнителен канал в района на с. Гара Бов"}
{"url": "http://www.focus-news.net/news/2018/09/17/2568043/sofiya-mototsikletist-e-transportiran-v-stolichna-bolnitsa-s-opasnost-za-zhivota-sled-paten-intsident-v-rayona-na-s-tompsan.html", "text": "Около 15.40 часа на 16 септември в РУ- Своге постъпил сигнал за пътен инцидент в района на с. Томпсън. Това съобщиха от  ОДМВР-София . Дежурна оперативна група извършила оглед на местопроизшествието. Установено е, че товарен автомобил „Фолксваген“ е реализирал ПТП с насрещно движещ се мотоциклет „Сузуки“. Пострадал е мотоциклетистът, транспортиран в столична болница с опасност за живота. По случая е образувано досъдебно производство.", "date": "2018.09.17", "title": "София: Мотоциклетист е транспортиран в столична болница с опасност за живота след пътен инцидент в района на с. Томпсън"}
{"url": "http://www.focus-news.net/news/2018/09/17/2568040/panos-kamenos-lider-na-nezavisimi-gartsi-pravitelstvoto-na-tsipras-shte-padne-ako-dogovorat-za-imeto-na-makedoniya-bade-vnesen-v-parlamenta.html", "text": "Председателят на младшия партньор на коалицията, водена от СИРИЗА - „Независими гърци“, Панос Каменос, който е и министър на отбраната на Гърция, предупреди, че правителството на премиера Алексис Ципрас ще падне, ако договорът за името на Македония бъде внесен за обсъждане в парламента в Атина, предава излъчващият на албански език скопски телевизионен канал  „Алсат-М“ . \r\nКаменос бе категоричен, ще партията ще се оттегли от управляващата коалиция, ако договорът бъде внесен за гласуване. В изявление за гръцката телевизия „Антена\", цитирано от „Алсат-М“, лидерът на „Независими гърци“ припомни за намерението си да изтегли всички министри от коалицията, както да оттегли доверието си към нея.  \r\n„Вече отдавна съм се ангажирал и позицията ми не се е променила, нито ще се промени. Няма да участваме в правителство, което ще внесе  това споразумение в парламента, което означава, че ще оттеглим доверието си от правителството\", заяви Каменос. Тереза Герова", "date": "2018.09.17", "title": "Панос Каменос, лидер на „Независими гърци“: Правителството на Ципрас ще падне, ако договорът за името на Македония бъде внесен в парламента"}
{"url": "http://www.focus-news.net/news/2018/09/17/2568036/prokuror-daniela-nacheva-trima-ot-obvinenite-za-uchastie-v-organizirana-prestapna-grupa-za-proizvodstvo-na-tsigari-se-ukrivat-edin-ot-tyah-e-izvan-stranata.html", "text": "Трима от обвинените за участие в организирана престъпна група за производство на цигари се укриват, като един от тях е извън страната. Това каза на брифинг ръководителят на Специализираната прокуратура Даниела Начева, предаде репортер на  Агенция „Фокус“ . \r\nНа въпрос дали Георги Станоев, Антон Станоев и Евлоги Станоев са задържани, прокурор отговори: „Те са обвинени задочно. Не са установени към момента. За един от тях има информация, че е напуснал пределите на страната. Другите двама най-вероятно са в България, предприети са действия за издирването им. При положение, че тези фабрики, за които установихме, че са били контролирани от тях, бяха разбити преди 20 дни е съвсем нормално тези лица да се укриват. Предприели сме мерки, издирваме ги“. Начева увери, че лицата ще бъдат установени.", "date": "2018.09.17", "title": "Прокурор Даниела Начева: Трима от обвинените за участие в организирана престъпна група за производство на цигари се укриват, един от тях е извън страната"}
{"url": "http://www.focus-news.net/news/2018/09/17/2568046/plovdiv-okrazhniyat-sad-ostavi-v-aresta-dvamata-zadarzhani-s-amfetamin-za-nad-40-000-leva.html", "text": "Окръжният съд в Пловдив, отчитайки, че наказателното производство е в съвсем ранна фаза, намира, че от доказателствата по делото може да се направи обосновано предположение всеки един от двамата да е извършил престъплението, в което е обвинен – държане с цел разпространение на високорискови наркотични вещества в големи размери. Общата стойност на наркотиците  е 44 304,90 лв. За престъплението законът предвижда наказание лишаване от свобода от 3 до 12 години и глоба от 10 000 до 50 000 лв. това съобщиха от  Съдебна палата - Пловдив . \r\nСпоред съда не съществува опасност който и да е от двамата обвиняеми да се укрие. Налице е обаче реална, а не хипотетична опасност да извършат престъпление при по-лека мярка. Деянието им се отличава с по-висока от обичайната обществена опасност на извършеното. Съществуват и свидетелски показания, че наркотичните вещества е предстояло да бъдат разпространени в учебни заведения на територията на гр. Пловдив, район Западен. \r\nОпределението подлежи на протест и обжалване пред Апелативен съд – Пловдив на 25.09.2018 г. от 10.00 часа.", "date": "2018.09.17", "title": "Пловдив: Окръжният съд остави в ареста двамата задържани с амфетамин за над 40 000 лева"}
{"url": "http://www.focus-news.net/news/2018/09/17/2568042/dobrich-udari-parviyat-zvanets-v-obshtina-kavarna.html", "text": "Кметът на Община Каварна Нина Ставрева бе част от откриването на новата учебна години в училищата в Каварна - СУ „Стефан Караджа”,  ОУ „Йордан Йовков”, НУ „Братя Миладинови” и ПЗГ „Климент Тимирязев“. Това съобщиха от  Общината .По случай откриването на учебната година г-жа Ставрева поздрави лично учителите, учениците и родителите с думите: „Приемете моите най-сърдечни поздрави по повод един от най-вълнуващите мигове в живота на всеки ученик – Първият учебен ден. Това е ден, изпълнен с много емоции, трепет и вълнение. С гордост отстоявайте и съхранявайте традициите на българското образование. Нека днешният ден постави началото на една успешна и ползотворна за всички вас учебна година!“ \r\nЗа трета поредна година всички деца като подарък получиха книжката „Каварна-моят роден край“. По традиция новата учебна година бе открита с тържествени церемонии, песни и танци във всички училища на територията на община Каварна. \r\nОбщо 127 първокласници прекрачиха днес прага на общинските училища в Каварна. Те са разпределени в пет общински училища. В СУ „Стефан Караджа“ в първи клас паралелките са две с общо 47 деца.  Две паралелки за първи клас, с по 22 и 23 деца има и в ОУ„ Йордан Йовков”. В начално училище „Братя Миладинови” децата в първи клас  са 26, те са разпределени в 2 паралелки. Училището в с. Белгун  посрещна шестима първокласници, записани в слята паралелка. В началното училище в с. Септемврийци първокласниците са трима. \r\n\"Успешна нова учебна година на всички ученици и учители!\", пожелават от Общината.", "date": "2018.09.17", "title": "Добрич: Удари първият звънец в община Каварна"}
{"url": "http://www.focus-news.net/news/2018/09/17/2568047/haskovo-predstaviteli-na-obshtina-topolovgrad-posetiha-tarzhestvata-v-parviya-ucheben-den.html", "text": "Кметът на Общината Божин Божинов и началникът на отдел “Хуманитарни и социални дейности”  Красимира Ятакчиева бяха гости на тържественото откриване на новата учебна година в НУ “Св. св. Кирил и Методий” в Тополовград. Това съобщиха от пресцентъра на  Община Тополовград . Празникът на СУ “Д-р Петър Берон” и ОДЗ “Щастливо детство” посетиха председателят на ОбС Васил Сяров и заместник-кметът на общината Маргарита Георгиева. Представители на общината уважиха тържествата в училищата на Устрем, Синапово и Хлябово.  \r\nПървият учебен ден започна с водосвети за здраве и успех, с издигане на националното знаме, с поздравления от гостите и директорите на учебните заведения, с празнични програми, цветя и весело настроение. Специално внимание бе отделено на първолаците и на петокласниците. \r\nС нов директор тази година е Средното училище в Тополовград. Соня Пулева – Божилова поема ръководството и отговорността за училището, чийто праг тази година прекрачиха 433 ученици. Толкова ще са на дневно обучение. Задочно в училището ще се учат 57 момчета и момичета. В три паралелки ще се преподава по специалностите “Металорежещи машини”, “Автотранспортна техника” и “Технология на машиностроенето”. \r\nВ тополовградското Начално училище тази година влязоха 220 ученици от Тополовград, сред които са и 22 пътуващи деца от закритите училища в Орешник и Мрамор. Две ще бъдат паралелките на първокласниците, които са общо 45.  Полудневната детска градина ще посещават 22 деца. Групите за целодневна организация на учебния процес са 5. \r\nВеселите обитатели на ОДЗ”Щастливо детство през новата учебна година са 150 деца. В централната сграда в общинския център те ще се възпитават в 6 групи, а в селата Орешник и Хлябово ще има по една. Полудневната детска градина обхваща 26 деца.", "date": "2018.09.17", "title": "Хасково: Представители на община Тополовград посетиха тържествата в първия учебен ден"}
{"url": "http://www.focus-news.net/news/2018/09/17/2568048/liderat-na-bsp-sofiya-kaloyan-pargov-neka-madrostta-ni-vodi-v-rabotata-za-dobroto-na-nashiya-grad-a-ne-konyunkturata-i-partiynite-pristrastiya.html", "text": "Всички ние, които сме събрани в тази зала на Столичния общински съвет, сме призвани да работим за доброто на нашия град, столицата на България. Нека в тази работа ни води мъдростта и отговорността пред нашите съграждани, а не моментната конюнктура и партийни пристрастия и интереси. Нека вършим тази работа, водени от надеждата, че този град може да стане добро място за живеене, работа и развитие на съвременния софиянец и на бъдещите поколения. Това каза лидерът на столичните социалисти и председател на групата на БСП в Столичния общински съвет Калоян Паргов в словото си по време на тържествената сесия по случай празника на София. Това съобщиха от пресцентъра на  ГС на БСП София . Преди това общински съветници и депутати от „БСП за България“, избрани от столицата, присъстваха на тържествения водосвет и церемонията по издигане на знамето на София.  \r\n„Нека не губим вярата, че когато завършим мандата си като общински съветници, няма да се срамуваме от това, което оставяме след себе си. Да имаме основание да се гордеем с това, което сме свършили и можем да застанем пред тези, които са ни изпратили тук, с високо вдигната глава. Това да си общински съветник не е привилегия, а огромна отговорност“, заяви Паргов и призова: „Нека любовта ни към нашия град, която, надявам се, всички изпитваме, ни води при взимането на решения. Решения, които ще допринесат за това София да стане хармонично развит град, в който еднакво добре се чувстват и живеят, както хората в центъра, така и хората в крайните квартали. А диспропорциите в развитието на столицата да бъдат преодоляни със съвместните ни усилия”.  \r\nКалоян Паргов, който е и заместник-председател на Комисията по образование, култура, наука и културно многообразие, поздрави по случай първия учебен ден всички заети в столичното образование и им благодари за това, което правят за бъдещето на България и на нашия град.", "date": "2018.09.17", "title": "Лидерът на БСП – София Калоян Паргов: Нека мъдростта ни води в работата за доброто на нашия град, а не конюнктурата и партийните пристрастия"}
{"url": "http://www.focus-news.net/news/2018/09/17/2568044/koy-e-rosen-zhelyazkovi-spravka-agentsiya-fokus.html", "text": "Председателят на Комисията за регулиране на съобщенията Росен Желязков е новото предложение за министър на транспорта, след като предишният кандидат Александър Манолев пожела да се оттегли още преди да бъде назначен на поста.   е роден на 5 април 1968 г. Той е магистър по право от Софийския университет „Свети Климент Охридски“. В периода 1994-1995 г. е последователно юрисконсулт, старши юрисконсулт, а по-късно секретар и кметски наместник в район „Средец“ на Столична община.  \r\nОт 1995 г. е адвокат по гражданско и търговско право, член на Софийска адвокатска колегия. Бил е заместник-кмет по направление „Законност и контрол“ на район „Лозенец“, Столична община (1998-1999 г.).  \r\nОт 2003 г. до юли 2009 г. е секретар на Столична община.  \r\nВ периода 2011-2013 г. е председател на Управителния съвет на Института по публична администрация и представител на Република България в Европейския институт по публична администрация (ЕИПА) в Маастрихт, Кралство Нидерландия.  \r\nОт 2009 г. до 2013 г. е главен секретар на Министерския съвет, а в периода 2014-2016 г. е съветник на министър-председателя по въпросите на държавната администрация и електронното управление. Ръководи и участва в процесите на изработването на редица концептуални и стратегически документи и програми в областите на електронното управление, местното самоуправление и местната администрация, публично-частното партньорство. \r\nПредставлява българската страна в годишните срещи по инициативата за партньорство за открито управление (2011 г., 2015 г.). Координира българския принос по инициативите, свързани с европейските политики по изпълнението на Европейската програма за Глобален мониторинг на околна среда и сигурност. Участва в стратегическото планиране и разработването на политиките в областта на държавната администрация и електронното управление.  \r\nОт 30 септември 2016 г. с Решение на Министерския съвет е определен за председател на Държавна агенция „Електронно управление“.  \r\nС Решение на Министерски съвет от 20 декември 2017г. е определен за председател на Комисия за регулиране на съобщенията. Решението влиза в сила на 15 януари 2018г.", "date": "2018.09.17", "title": "Кой е Росен Желязков? (Справка Агенция „Фокус“)"}
{"url": "http://www.focus-news.net/news/2018/09/17/2568050/varna-kokain-i-kanabis-sa-otkriti-v-kravnite-probi-na-obvinyaemiya-nepravosposoben-vodach-prichinil-smartta-na-velosipedist-i-izbyagal-ot-mestoproizshestvieto.html", "text": "Съдебно-химическата експертиза, назначена от Окръжната прокуратура във Варна по досъдебното производство срещу 25-годишния неправоспособен водач Петър З., който причини смъртта на велосипедист при пътно-транспортно произшествие и избяга, е открила наличие на метаболит на тетрахидроканабинол и на бензоилекгонин в кръвните проби на обвиняемия. Тези вещества се наблюдават само след употреба на канабис (марихуана) и кокаин. И канабисът, и кокаинът са в списък 2 на веществата с висока степен на риск и са поставени под специален забранителен режим. Това съобщиха от  Апелативна прокуратура-Варна . \r\nПредставеното от защитата на обвиняемия в съдебната зала удостоверение за промени в постоянния адрес показва, че същото е подадено на дата 11 септември в 14,05 часа. На същата дата и почти по същото време 20 часа след тежкия пътен инцидент Петър З., придружен от адвоката си, се предаде в поделение на МВР, след като бе обявен на общодържавно издирване. На нито един от известните му адреси обвиняемият за престъпление по член 343, ал. 3, буква „б“ от НК, не беше открит тогава. \r\nС определение на Варненския окръжен съд в момента обвиняемият е в ареста с мярка за неотклонение „Задържане под стража“. Ако бъде обжалвана, съдебното заседание в Апелативния съд ще бъде утре, 18 септември. При евентуално обжалване Окръжната прокуратура във Варна ще представи доказателства за описаните по-горе факти на Апелативната прокуратура, за да могат да бъдат взети предвид от Апелативния съд.", "date": "2018.09.17", "title": "Варна: Кокаин и канабис са открити в кръвните проби на обвиняемия неправоспособен водач, причинил смъртта на велосипедист и избягал от местопроизшествието"}
{"url": "http://www.focus-news.net/news/2018/09/17/2568053/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. В днешното издание ще се фокусираме върху образованието в Община Петрич по повод първия учебен ден. През летния сезон започнаха дейностите по проект „Обновяване на образователната инфраструктура и прилежащо дворно пространство в училища и детски градини в Община Петрич“. Обектите, които са включени в този проект са 4. Кои са тези 4 обекта, приключиха ли ремонтните дейности навсякъде, има ли закрити учебни заведения на територията на общината и колко първокласници и съответно дванадесетокласници ще се обучават в училищата през учебната 2018-2019 година, ще попитаме Нина Попова, директор на Дирекция „Образование“ към Община Петрич.  Миналата седмица започнахме разговор с пенсионирания учител от Петрич – Елена Вретенарова, която започна разказа си за просветното дело в Петрич. Стигнахме до Първата световна война, а днес ще продължим с историята на просветното дело от Първата световна война до наши дни. Очакваме и Вас на телефоните в студиото 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на   всеки понеделник, от 15,00 до 16,00 часа, с водещ Натали Стефанова.", "date": "2018.09.17", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/09/17/2568045/pazardzhik-narodniyat-predstavitel-desislava-kostadinova-be-gost-na-parviya-ucheben-den-v-nu-mihail-karolidi-v-peshtera.html", "text": "Народният представител от ГЕРБ-Пазарджик Десислава Костадинова бе гост на първия учебен ден в НУ “Михаил Каролиди“ в Пещера. това съобщиха от пресцентъра на  партията . По време на събитието депутатът отправи поздрав към всички, които участват в образователния процес с думите: “Започва новата учебна година, която ще постави нови предизвикателства пред учители и ученици. Днес у Вас живее емоцията на първия учебен ден, която ще възроди неповторимата връзка между учител и ученик. Заедно Вие ще се трудите, ще предавате и приемате знания, но ще бъдете и приятели. Ще споделяте и мигове извън класната стая.“. \r\nДесислава Костадинова припомни, че днес честваме двоен празник, защото на 17 септември църквата почита паметта на Светите мъченици Вяра, Надежда, Любов и майка им София. Ето защо тя пожела да бъдем добри, да вярваме, да пазим надеждата и любовта към семейството, училището и цялото ни общество. \r\nТази година в НУ “Михаил Каролиди“ ще се обучават 150 деца в 7 паралелки.", "date": "2018.09.17", "title": "Пазарджик: Народният представител Десислава Костадинова бе гост на първия учебен ден в НУ “Михаил Каролиди“ в Пещера"}
{"url": "http://www.focus-news.net/news/2018/09/17/2568054/ministar-ekaterina-zaharieva-sred-osnovnite-zadachi-na-balgarskata-diplomatsiya-e-da-podpomaga-biznesa.html", "text": "В мое лице българският бизнес има пълно разбиране. Със сигурност има какво да се подобрява в работата на администрацията и съм убедена, че обратната връзка с вас е много важна, за да видим къде грешим и какво трябва да подобрим. Сред основните задачи на българската дипломация е да подпомага родния бизнес. Това заяви вицепремиерът и външен министър Екатерина Захариева на дискусия на тема -„Равносметка на Председателството на България и как виждаме бъдещето на ЕС - социална и икономическа сигурност“, организирана съвместно с Асоциацията на организациите на българските работодатели (АОБР), съобщиха от  пресцентъра на Министерството на външните работи. \r\nВъв форума се включиха над 40 представители на браншови организации и фирми от различни сектори. Изпълнителният председател на Българската стопанска камера (БСК) и ротационен председател на АОБР Радосвет Радев, който откри дискусията, благодари на министър Захариева за участието й в този дебат.  \r\n„Сега, след края на Българското председателство трябва да използваме направените изводи и анализи, както и натрупания опит, за да получим ясна перспектива какво още да направим и да допринесем за бъдещето на България във всички сфери“, заяви Захариева пред аудиторията. Първият ни дипломат подчерта, че най-големият положителен ефект от Председателството е, че е България е успяла да покаже едно изключително високо ниво на амбиция и възможности, каквито не е демонстрирала за 11-те години членство в ЕС. „Трябва да използваме по най-добрия начин тази амбиция, натрупания капацитет през последните шест месеца в администрацията, бизнеса, социалните партньори и имиджа, който изградихме, за да продължим положителния тренд за България“, отбеляза още Екатерина Захариева.  \r\nПредставителите на българските работодатели бяха единни в положителната си оценка за приключилото Председателство, особено за постиганото по отношение на Западните Балкани, с което България е рестартирала един процес, започнал преди много години. Изпълнителният директор на Конфедерацията на работодателите и индустриалците в България (КРИБ) Евгений Иванов подчерта ключовото значение на Софийската среща на върха и Декларацията от форума, като изтъкна, че с общи усилия „Процесът от София“ трябва да се превърне в понятие.  \r\nВъншният министър подчерта, че безспорно Председателството ще бъде запомнено с това, че е успяло да постави темата за европейската перспектива на страните от Западните Балкани изключително високо в дневния ред на ЕС. По думите на Захариева България стои много добре в съседния ни регион и е важно администрацията да работи заедно с бизнеса, за да бъде оползотворен съществуващият потенциал в областта на инвестициите и привличането на човешки ресурс от страните от Западните Балкани.  \r\nВицепремиерът постави специален акцент и върху необходимостта от рестартиране на отношенията в икономическата сфера и възстановяване на позициите на българския бизнес в регионите на Африка, Близкия изток и Азия. Като добра стъпка в тази посока тя посочи организирането на съвместни бизнес форуми както на ниво ЕС и страни от тези региони, така и двустранни формати. „С моя колега от Мароко, с когото се срещнах миналата седмица, се разбрахме, че при предстоящата визита на българския премиер в делегацията  ще бъдат включени и представители на българския бизнес“, сподели Екатерина Захариева.  \r\nПред бизнеса външният ни министър представи постигнатото до момента по отношение на членството на страната ни в Организацията за икономическо сътрудничество и развитие (ОИСР), Шенген и ERMII. „Интересът на България е да бъде в най-интегрираното ядро на ЕС“, каза Захариева и благодари на  работодателските организации за подкрепата и активната им роля в този процес.   \r\n„Бизнесът беше един от тези, които ни насочиха към членството в ОИСР и определихте това като приоритет“, заяви първият ни дипломат и отбеляза, че през последната година се работи изключително активно за получаване на покана за започване на преговори за присъединяване към Организацията. Изграден е ефективен координационен  механизъм за работа с ОИСР, одобрен е план за действие за 2018 г. и е определен съответният бюджет за това, обясни външният министър.  \r\nВ изказването си председателят на Асоциацията на индустриалния капитал в България (АИКБ) Васил Велев подчерта, че приоритетите на българската външна политика трябва да произтичат от дългосрочния национален икономически интерес. Във връзка с проблема за недостига на човешки ресурс за някои области на българския бизнес той постави пред вицепремиера Захариева и въпроса за двустранните спогодби за регулиране на трудовата миграция.  \r\nПървият ни дипломат информира, че се работи активно по тази тема. Предстои обнародване на двустранното споразумение с Молдова, за да влезе то в сила. Очаква се скоро да бъде финализирано и споразумението с Армения. От българска страна на Украйна е изпратен проект на споразумение, по което се очаква отговор.  \r\nПред участниците министър Захариева подчерта, че се работи и за улесняване на административните процедури, свързани с издаването на дългосрочни визи за работа на  сезонни работници от други страни. Към момента е в ход съгласувателна процедура относно промени в съответната наредба, които са свързани с  намаляването на сроковете за издаване на виза от 35 работни на 15 календарни дни.", "date": "2018.09.17", "title": "Министър Екатерина Захариева: Сред основните задачи на българската дипломация е да подпомага бизнеса"}
{"url": "http://www.focus-news.net/news/2018/09/17/2568056/b92-sarbiya-aleksandar-vuchich-e-v-kitay-i-ima-nova-ideya.html", "text": "Президентът на Сърбия Александър Вучич заяви в Пекин, че ще представи нова идея на китайския председател Си Дзинпин, предава  белградското радио „Б92“ . \r\nСлед пристигането си в китайската столица, Вучич разкри, че във вторник ще предложи своя нова идея на китайския лидер. \r\n„Имам още една идея, искам Сърбия да постигне конкурентни предимства пред страните в региона и Европа и имам някои странни искания към президента Си. И се надявам, че няма да се изсмеете, а ще разберете какво искам“, обясни държавният глава. \r\n„Ще направя нещо, за което не мога да говоря сега“, добави Вучич, като съобщи още, че иска да уговори визита на китайският президент в Сърбия. \r\nПревод и редакция:", "date": "2018.09.17", "title": "„Б92“ (Сърбия): Александър Вучич е в Китай и има „нова идея“"}
{"url": "http://www.focus-news.net/news/2018/09/17/2568049/ministar-nikolina-angelkova-uchastva-v-tarzhestvenoto-otkrivane-na-uchebnata-godina-v-sofiyskata-profesionalna-gimnaziya-po-turizam.html", "text": "Съветът ми е: работете така, че професията да ви носи удовлетворение, постоянно търсете новото, за да надграждате постигнатото. С Вашите усилия и с отдадеността на заетите в сектора ще гарантираме високо качество на  туристическите услуги в България. Така министърът на туризма Николина Ангелкова се обърна към учениците при тържественото откриване на учебната година в Софийската професионална гимназия по туризъм. Там тази година ще се обучават близо 900 ученика. това съобщиха от пресцентъра на  министерството . Гимназията е с над 65-годишни традиции и предлага модерно оборудване и обучение, с активно присъствие в международни конкурси и проекти и с ред престижни отличия от тях.  \r\nМинистър Ангелкова допълни, че хората, избрали туризма за своя професия не само се грижат за безпроблемното пребиваване на гостите у нас, но и формират впечатленията на милиони посетители от България. \r\nКато администрация правим всичко по силите си да подкрепяме израстването на кадрите в туризма – един от структуроопределящите отрасли с национално значение за българската икономика, посочи министърът. Туризмът формира близо 12 процента от брутния вътрешен продукт и създава заедно със сродните индустрии около 11 на сто заетост.         \r\nБлагодаря на правителството, че издигна туризма като приоритет и през 2014 г. бе създадено самостоятелно министерство, което бе желание на бранша, заяви министър Ангелкова. И отбеляза, че през последните три години страната ни бележи рекордни резултати по брой посещения на чужди туристи и приходи от техните нощувки в цялата история на отрасъла. За първите 7 месеца на тази година в България са пребивали над 5,2 млн. чуждестранни туристи, което е близо 7 на сто повече спрямо същия период на 2017 г. С още по-висок темп растат и приходите от международен туризъм – според последните данни на БНБ за периода януари - юни 2018 г. те надхвърлят 1,3 млрд. евро, което е 9,7% повече спрямо същия период на миналата година.  \r\nМеждународни хотелски брандове инвестират в България, което е и шанс за всички кадри да намерят професионалната си реализация у нас, каза министър Ангелкова. Тя пожела на добър час и успешна  година на учениците, преподавателите и на ръководния екип на гимназията с директор инж. Антоанета Джонева.", "date": "2018.09.17", "title": "Министър Николина Ангелкова участва в тържественото откриване на учебната година в Софийската професионална гимназия по туризъм"}
{"url": "http://www.focus-news.net/news/2018/09/17/2568055/makedonskiyat-prezident-kam-dzheyms-matis-ne-sme-v-nato-no-armiyata-ni-e-savmestima-s-aliansa-blagodarenie-na-sasht.html", "text": "Македония остава стабилен стратегически партньор на САЩ. Това увери държавният глава на югозападната ни съседка Георги Иванов в рамките на срещата си с американския министър на отбраната Джеймс Матис, предава македонската информационна агенция  „Макфакс“ . \r\nДвамата размениха мнения за политическите събития в Македония, за евроатлантическите й перспективи и двустранното сътрудничество в областта на отбраната и сигурността. Иванов подчерта, че членството в НАТО и ЕС остават стратегически цели на Македония.  \r\nМакедонският президент бе категоричен, че страната остава стабилен стратегически партньор на САЩ и занапред ще залага на сигурността, свободата и демократичния напредък на региона, както и че ще допринася в борбата срещу тероризма и заплахите на глобално ниво. \r\nИванов благодари за подкрепата на САЩ, която оказват на Македония с цел провеждане на реформите в отбраната и сигурността, както във финансов аспект, така и с техническа поддръжка. \r\n„Въпреки че не сме в НАТО, нашата армия е съвместима с него, и за това трябва да благодарим на САЩ. Това е инвестиция в бъдещето. Трябва да бъдем подготвени за новите заплахи и предизвикателства“, подчерта Иванов.  Тереза Герова", "date": "2018.09.17", "title": "Македонският президент към Джеймс Матис: Не сме в НАТО, но армията ни е съвместима с Алианса благодарение на САЩ"}
{"url": "http://www.focus-news.net/news/2018/09/17/2568051/rtk-kosovo-albanskite-lideri-za-vazmozhen-dogovor-mezhdu-prishtina-i-belgrad.html", "text": "Президентът на Албания Илир Мета заяви в интервю пред италианско издание, че Косово и Сърбия трябва да нормализират отношенията си без да променят границите помежду си, предава  държавната „Радио и телевизия Косово“ (RTK) . \r\nКакто пише изданието, докато албанският държавен глава е заел твърда позиция по отношение на идеята за „корекция на границите“, премиерът Еди Рама е далеч по-неутрална позиция в изказванията си към косовските власти във връзка с диалога Белград – Прищина. \r\n„Обсъжда се много сложен въпрос, проблем, който е много по важен, отколкото албанските политици твърдят и това не е моментът да го коментирам“, заяви Рама наскоро. \r\nПревод и редакция:", "date": "2018.09.17", "title": "RTK (Косово): Албанските лидери за възможен договор между Прищина и Белград"}
{"url": "http://www.focus-news.net/news/2018/09/17/2568059/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по  Радио „Фокус”-Пловдив  днес ще разберем как премина първият учебен ден в училищата в Садовско. Още в началото ще отворим пряката ни телефонна линия за желаещи от Садовска община да споделят своите вълнения и въпроси, както и да поздравят ученици и учители от общината. Каква е картината с приема в Садовско и има ли липса на учители там, ще ни информира Николина Йорданова, експерт в отдел „Образование“ към общината. Ще чуем също и директорът на Селскостопанската гимназия в Садово Димитър Йорданов. Той ще ни каже какви привилегии ще ползват и тази година учениците там. Ще го попитаме още увеличава ли се броят на учениците при тях, кои са най-желаните специалности, има ли липса на учители и по какви проекти работи гимназията тази година. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.09.17", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2018/09/17/2568060/sport-uvelichiha-premiite-v-shampionskata-liga.html", "text": "През новият сезон европейската футболна централа е увеличила допълнително премиите за участниците в най-силния клубен турнир Шампионската лига. Така за влизане в групите ще се дава бонус от 15,25 милиона евро, докато през миналия сезон се отделяха по 12,7 милиона. Всяка победа ще означава допълнителни 2,7 милиона евро, от 1,5 милиона преди това, а равенството ще означава бонус от 900 хиляди евро, с 400 хиляди повече от миналия сезон. Класиране на осминафиналите ще се равнява на 9,5 милиона, четвъртфиналите – 10,5 милиона, полуфинал – 12 милиона и за финалистите по още 15 милиона. Победителят получава бонус от 4 милиона евро.", "date": "2018.09.17", "title": "Спорт: Увеличиха премиите в Шампионската лига"}
{"url": "http://www.focus-news.net/news/2018/09/17/2568057/tass-sreshtata-putin-erdogan-v-sochi-shte-bade-dadena-nova-nadezhda-za-regiona.html", "text": "Президентите на Руската федерация и Турция Владимир Путин и Реджеп Тайип Ердоган ще завършват срещата си в Сочи със съвместно изявление, с което ще вдъхнат „нова надежда“ за региона (кой точно не се пояснява), предава  TACC . \r\n„С изявлението, което ще направим днес, тук, в Сочи, след срещата, считам, че ще дадем нова надежда за региона“, подчерта Ердоган на срещата с лидера на Кремъл. \r\nСъгласно думите му, двамата с Путин са се срещали няколко пъти от началото на годината и са разменили многократно мнения по актуалните проблеми. „Тази размяна на мнения укрепва нашето сътрудничество, но най-вече нашата солидарност по регионалните въпроси дава надежди на народите от региона. Мисля, че не само регионът, но и целият свят гледа към нашата среща“, коментира Ердоган. Тереза Герова", "date": "2018.09.17", "title": "ТАСС: Срещата Путин-Ердоган в Сочи: Ще бъде дадена „нова надежда“ за региона"}
{"url": "http://www.focus-news.net/news/2018/09/17/2568052/predstaviteli-na-bdzh-otkriha-uchebnata-godina-za-parviya-vipusk-ot-spetsializirana-paralelka-v-profesionalna-gimnaziya-v-mezdra.html", "text": "Днес представители на ръководния екип на „БДЖ - Пътнически превози” ЕООД присъстваха на откриването на учебната година в Професионалната гимназия по механизация на селското стопанство в град Мездра. Това съобщиха от пресцентъра на  „Холдинг БДЖ“ ЕАД  Представителите на националния железопътен превозвач подкрепиха старта на първия випуск от специализирана паралелка в професионалната гимназия. Учениците от тази паралелка ще се обучават в дуална форма по специалността „Електрообзавеждане на железопътна техника”, професия „Електротехник”. Това е и първата жп паралелка в България с дуална форма на обучение. Новият проект за БДЖ е факт, благодарение на усилията на ръководството на „БДЖ - Пътнически превози” ЕООД за привличане на млади кадри в системата, както и на личната ангажираност на директора на дирекция \"Човешки ресурси\" в дружеството Десислава Стоянова и нейния екип. Записалите специалността възпитаници на гимназията ще могат да се възползват и от стипендиантски програми, които „БДЖ - Пътнически превози” ЕООД предлага, възможности за преквалификация след дипломирането за други правоспособности и продължаващо обучение във висшите училища. \r\nСпециалността „Електрообзавеждане на железопътна техника”, професия „Електротехник” попада в списъка със защитените от държавата специалности от професии, по които е налице очакван недостиг от специалисти на пазара на труда. \r\nГрад Мездра е основен железопътен център за Северна България и в тази връзка националният железопътен превозвач се стреми към реализирането на бъдещо сътрудничество с професионални гимназии в областта. Идеята е след придобиването на квалификация да бъде предоставена възможност за намиране на свободни работни места в сферата на железопътния транспорт на бъдещи специалисти. \r\nОсигуряването на качествено обучение на своите служители и създаването на бъдещи професионални кадри в железопътния транспорт е една от приоритетните задачи на ръководството на „БДЖ - Пътнически превози” ЕООД. Дружеството подкрепя професионалното обучение и образование на ученици, като по този начин се изгражда здрава основа за успешно развитие на БДЖ като бъдещ потенциален работодател. Националният железопътен превозвач поставя акцент, че е един добър избор за бъдещо професионално развитие, с нова визия и стратегически поглед, ориентиран към хората като дългосрочна инвестиция, а не като ресурс.", "date": "2018.09.17", "title": "Представители на БДЖ откриха учебната година за първия випуск от специализирана паралелка в професионална гимназия в Мездра"}
{"url": "http://www.focus-news.net/news/2018/09/17/2568061/der-spiegel-marosh-shefchovich-e-parviyat-kandidat-na-pes-za-naslednik-na-zhan-klod-yunker.html", "text": "През почивните дни Манфред Вебер бе посочен като „шпицкандидат“ на Европейската народна партия (ЕНП). Сега стана ясно и името на първия кандидат на Партията на европейските социалисти (ПЕС) за наследник на Жан-Клод Юнкер. Това е словашкият политик Марош Шефчович, вицепредседател на Европейската комисия и европейски комисар по междуинституционалните отношения и администрацията, съобщава германското издание  Der Spiegel . \r\nШефчович увери депутатите в Страсбург, че иска да работи за постигането на „конкретни, убедителни и вдъхновяващи решения“. Европа трябва да стане по-силна и по-независима. Поради тази причина трябва да се работи за „европейската интеграционна машина“ и предотвратяването на разделението между Изтока и Запада в ЕС. В същото време Шефчович подчерта, че иска да се бори срещу „фалшивите обещания\", давани от популистите и ксенофобиите. \r\nИзборите за Европейски парламент ще се проведат от 23 до 26 май 2019 г. „Шпитценкадидатът“ на най-силната партия в ЕП има добри шансове да бъде избран за председател на Европейската комисия. Така бе и при избирането на Жан-Клод Юнкер (ЕНП) през 2014 г., припомня изданието.  \r\nШефкович е член на ЕК от 2009 г. насам. От 10 февруари 2010 г. е вицепредседател на ЕК и европейски комисар по междуинституционалните отношения и администрацията, допълва Der Spiegel.  Тереза Герова", "date": "2018.09.17", "title": "Der Spiegel: Марош Шефчович е първият кандидат на ПЕС за наследник на Жан-Клод Юнкер"}
{"url": "http://www.focus-news.net/news/2018/09/17/2568058/kmetat-na-kazanlak-galina-stoyanova-rodolyubivite-naseleni-mesta-tryabva-da-zapazvat-svoite-uchilishta.html", "text": "Откриването на новата учебна година днес съвпадна с откриването на реновираната сграда на Основно училище „Св.Св. Кирил и Методий“ в Шипка, предаде кореспондент на  Радио „Фокус“ . Учебната година и обновената сграда бяха открити от директора на училището Невена Колева, която благодари на Община Казанлък в лицето на кмета Галина Стоянова за това, че образованието на децата в Шипка е приоритет за Община Казанлък, за това, че общинското ръководство е до учителите в борбата им за едно ново, качествено, модерно, европейско образование: „Категоричен е стремежът на Община Казанлък училището в Шипка да бъде богатството на града – от знания, дела, реализация на учениците напуснали вече класните стаи и тези, които идват за първи път. Ние ще продължим да предаваме огъня на родолюбието и ще помним думите на Чудомир: „Шипченското училище е било пламък, който е разпращал искри на север от Балкана и на юг от равна Тракия.“ \r\nКметът Галина Стоянова пожела успешна нова учебна година на учители, ученици и родители на децата в Шипка: „В Шипка имаме да извървим заедно много дълъг и много труден път, за да направим училището онова, което е увековечил Чудомир в своите думи.“ В този смисъл кметът Стоянова се обърна към бившия директор на училището Татяна Шаханова, подчертавайки нейната роля за съхраняването му като средищно и пълно с ученици. Тя обърна внимание и на усилията на новия директор Невена Колева да изпълни училището с деца. Стоянова се обърна и към шипченци, че за да се запази училището, освен усилията на учителите и Общината е необходима и подкрепата на местните жители, на общественици, на хора, които определят общественото мнение, и които живеят в Шипка: „Основната ни задача тук е да върнем децата на Шипка в класните стаи. Тази година Шипка има 7 първокласници и нито едно дете от тях няма да прекрачи прага на шипченското училище. Това не само е тъжно, но е и много жалко. Ако в предишни години можеше да има претенции на родители, че средата за учене, двора, учебната сграда в града са по – добри, днес няма и това оправдание. Не съм убедена, че учителите в Казанлък ще бъдат по – добри към вашите деца. Защото тук всеки учител познава не само детето, но и целия му род и може да бъде много близо и най – внимателен с него.„  \r\nГалина Стоянова се обърна и към присъстващите на събитието народни представители Донка Симеонова и Борис Кърчев: „Зная, че законът позволява на родителите да имат право да избират своето училище. Но духът на закона трябва да позволява родолюбивите населени места да запазват своите училища и своите духовни центрове. Градовете ни стават все по – големи, но духовността им изчезва, а тя се пази в нашите населени места. „ \r\nСградата на Основно училище „ Св. Св. Кирил и Методий“ е реновирана в рамките на проект на Община Казанлък „Обновяване на образователната инфраструктура в Община Казанлък“, финансиран по Оперативна програма „Региони в растеж 2014-2020. Общата стойност на проекта е в размер на 9 млн. 504 хил. 532 лв. по Оперативна програма „Региони в растеж“ - 2014-2020, Приоритетна ос 1 „Устойчиво и интегрирано градско развитие“. Със средствата са реконструирани общо осем обекта от образователната инфраструктура на територията на община Казанлък - три детски градини в казанлъшкия квартал “Изток“и пет училища – в селата Овощник, Хаджидимитрово, Ръжена и в градовете Шипка и Крън. \r\nВ резултат на строително-монтажните работи са въведени мерки за енергийна ефективност, ремонтирани и изградени са водопровод и канализационни инсталации, извършени са газификация и свързване с градската газоразпределителна мрежа, монтирано е ново оборудване и са осигурени мерки за достъпна среда. \r\nСлавяна ГАЙДАРОВА", "date": "2018.09.17", "title": "Кметът на Казанлък Галина Стоянова: Родолюбивите населени места трябва да запазват своите училища"}
{"url": "http://www.focus-news.net/news/2018/09/17/2568066/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-prof-rumen-gechev-shte-provedat-priemna-za-grazhdani.html", "text": "На 18 септември, от 15.00 до 17.00 часа, лидерът на БСП – София Калоян Паргов и народният представител от „БСП за България“ проф. Румен Гечев  ще бъдат на разположение на софиянци в постоянната приемна на БСП - София на ул. „Леге“ №10, етаж 1. Това съобщиха от пресцентъра на  ГС на БСП-София . \r\nЖелаещите може да се запишат предварително на телефон 02/987 20 86.", "date": "2018.09.17", "title": "Лидерът на БСП – София Калоян Паргов и народният представител от „БСП за България“ проф. Румен Гечев ще проведат приемна за граждани"}
{"url": "http://www.focus-news.net/news/2018/09/17/2568064/kaloyan-pargov-bsp-sofiya-dnes-po-vreme-na-tarzhestvenata-sesiya-v-sos-si-pozhelahme-da-preodoleem-disproportsiite-v-grada-i-da-nyama-razlika-mezhdu-tsentar-i-krayni-kvartali.html", "text": "В днешното си поздравление в Столичния общински съвет по време на тържествената сесия, си пожелахме мъдрост, вяра, надежда и любов, от които да бъдем водени при вземането на решения, без да правим софиянци заложници на предизборни кампании. Това, което пожелах на своите колеги и на кмета на София Йорданка Фандъкова е да преодолеем най-после диспропорциите в града и да няма разлика между център и крайни квартали. Това каза пред журналисти лидерът на БСП-София и председател на групата на социалистите в Столичния общински съвет (СОС) Калоян Паргов при представяне на изложба „София на две скорости“ от млади социалисти на метростанция „Сердика“, предаде репортер на  Агенция „Фокус“ . Според Паргов младежите на БСП-София правят точно това - опитват се да покажат тези диспропорции със символична изложба, като с това подкрепят и  предложение му за преодоляване на тези разлики. “Това е нашата стратегия, която ние следваме. Ще я видите и в новия бюджет за 2019г., който надявам се да не бъде толкова предизборен, а ще работи за разрешаване на проблемите“, посочи той. По думите му София не е само център, а съвкупност от много квартали, от които 2/3 чакат интервенция на общината, а някои дори от 30 години. \r\n„Използвам случая да поздравя всички първолаци, техните учители, както и всички заети в образованието.Поклон пред това, което и правят“, каза още Паргов.  \r\nДаяна ДЮЛГЕРОВА", "date": "2018.09.17", "title": "Калоян Паргов, БСП-София: Днес по време на тържествената сесия в СОС си пожелахме да преодолеем диспропорциите в града и да няма разлика между център и крайни квартали"}
{"url": "http://www.focus-news.net/news/2018/09/17/2568062/tanya-marinova-imeto-na-daskal-botyo-petkov-i-hristo-botev-zadalzhavat-uchitelite-v-kaloferskoto-uchilishte-da-rabotyat-za-patriotichnoto-i-grazhdanskoto-vazpitanie-na-uchenitsite.html", "text": "Името на даскал Ботьо Петков и Христо Ботев задължават учителите в Калофер да работят за патриотичното и гражданското възпитание на учениците. Това каза за предаването „Без Ботев няма България“ на  Радио „Фокус“   директорът на СУ „Христо Ботев“ в града Таня Маринова. “В нашето училище има и препис на „История славянобългарска“ и всички ученици от 5 до 7 клас в часовете по история с голямо старание преписват този препис. Учителят по „История и цивилизация“ води учениците на посещения в Национален музей „Христо Ботев“ в Калофер. В края на учебната година всички свидетелства на първокласниците и четвъртокласниците се връчват в Даскал Ботьовото училище, така че ние всички гордо носим името на нашия патрон”, каза директорът на калоферското училище „Христо Ботев“. Училищната общност в Калофер работи по съхранение и продължение на българските традиции, допълни Таня Маринова. Тя призова всички учители у нас да бъдат много търпеливи, защото в днешно време предизвикателствата и очакванията към тях са големи.", "date": "2018.09.17", "title": "Таня Маринова: Името на даскал Ботьо Петков и Христо Ботев задължават учителите в Калоферското училище да работят за патриотичното и гражданското възпитание на учениците"}
{"url": "http://www.focus-news.net/news/2018/09/17/2568069/nova-makedoniya-makedoniya-milo-dzhukanovich-napadna-belgrad-i-sarbite-obvini-gi-v-ataka-sreshtu-cherna-gora.html", "text": "Сърбия ненужно отваря други фронтове в региона, за да отвлече вниманието на гражданите си от финала на разрешаването на спора с Косово, заяви президентът на Черна гора Мило Джуканович пред държавната медия на страната. Държавният глава коментира, че не може да разбере медийната атака, която се води срещу Подгорица и която е инициирана от политически кръгове в Белград, предава електронното издание на вестник „Нова Македония“. \r\n„Кога ще се реши окончателно въпроса за Косово, ще трябва да подобрявате отношенията, които разсипахте. Епилогът, всъщност, представлява формализация на това, което се случи през 1999 година и за това съм разговарял и с (президентът на Косово Хашим) Тачи, и с (президентът на Сърбия Александър) Вучич. Един от важните фактори за настоящата кампания против Черна гора е винаги актуалният сръбски национализъм и лидерите на просръбските партии, които освен политически интереси, са дълбоко свързани финансово с Москва и Белград“, заяви Джуканович. \r\nВ коментар за статута на сръбската общност в страната, държавният глава посочи, че на нея не са й отнети никакви права. \r\n„Мотив за атаката срещу Черна гора е предстоящото преброяване , за което лидерите на просръбските партии искат пари от Белград, с които да водят кампания за записване на по-голям брой граждани като сърби“, посочи Джуканович. \r\nЧерногорският президент подчерта, че проблемите на Дейтън не са решени дори и днес. \r\n„Босна и Херцеговина е нефункционална държава, отношенията между Косово и Сърбия не са решени и Македония се опитва да излезе от блокадата по своя път към европейска интеграция. От решаването на всички въпроси между Косово и Сърбия, и Македония ще зависи и стабилността на Босна“, заключва Джуканович. \r\nПревод и редакция:", "date": "2018.09.17", "title": "„Нова Македония“ (Македония): Мило Джуканович нападна Белград и сърбите, обвини ги в атака срещу Черна гора"}
{"url": "http://www.focus-news.net/news/2018/09/17/2568070/mladezhite-ot-gerb-stara-zagora-provedoha-vtoriya-etap-na-initsiativata-badikolegialen-na-patya.html", "text": "Младежите от старозагорската структура на ГЕРБ реализираха втория етап от инициативата си за безопасност на движението #БъдиКолегиален. Това съобщих от пресцентъра на ПП ГЕРБ. На възлови места в града, младежите, заедно с народния представител и председател на старозагорската структура Радостин Танев, раздадоха на съгражданите си над 200 автомобилни ароматизатора с логото на кампанията, информационни дипляни и стикери. Целта е да се припомнят правилата за придвижване по пътищата, както и да се засилят толерантността и колегиалността между различните участници в движението.  \r\n„Не само шофьорите, но и пешеходците да бъдат внимателни и отговорни. Това искаме да покажем, защото статистиките са все по-стряскащи, а това не са само цифри, а човешки животи“, заявиха от МГЕРБ.  \r\nИнициативата им продължава и с кампания за безопасно селфи. „Идеята ни е всеки, който си направи снимка в автомобил, използвайки предпазен колан и хендсфри - да сподели фотоса на страницата #БъдиКолегиален във Фейсбук и да получи подарък, а и да бъде пример за своите приятели“, допълниха те.  \r\nМладите старозагорци от ГЕРБ са категорични, че тематичните събития, посветени на безопасността на движението, ще продължат.", "date": "2018.09.17", "title": "Младежите от ГЕРБ - Стара Загора проведоха втория етап на инициативата #БъдиКолегиален на пътя"}
{"url": "http://www.focus-news.net/news/2018/09/17/2568063/blagoevgrad-kmetat-d-r-atanas-kambitov-i-akad-hristo-grigorov-otkriha-novopostroenata-sgrada-kam-profesionalna-gimnaziya-ichko-boychev.html", "text": "Кметът на Благоевград д-р Атанас Камбитов и академик Христо Григоров, председател на Българския Червен кръст и внук на легендарният български революционер Ичко Бойчев, откриха новопостроената сграда към Благоевградска професионална гимназия „Ичко Бойчев“ в Благоевград, предаде репортер на  Радио „Фокус“- Пирин . На събитието присъстваха още председателят на Общински съвет- Благоевград Радослав Тасков; Иво Николов, зам.- кмет по финансите; Емилия Тунева, зам.- кметът по строителството и сигурността. В началото на събитието бе отслужен водосвет за здрав, а след това присъстващите можеха да разгледат обновената сграда и новият спортен салон.  \r\nПроектът се финансира от Оперативна програма „Региони в растеж” 2014 – 2020, приоритетна ос 3 „Регионална образователна инфраструктура” и е в рамките на процедура BG16RFOP001-3.002 “Подкрепа за професионалните училища в Република България”.  Общата стойност на проекта е в размер на 1 399 509.62 лв.,  които се предоставят  като безвъзмездна финансова помощ от ЕС и националния бюджет на Република България. Административният договор е подписан на 12 декември 2016 г. между Община Благоевград и УО на ОПРР за предоставяне на безвъзмездна финансова помощ № BG16RFOP001-3.002-0030-C01 и Анекс № BG16RFOP001-3.002-0030-C02. \r\n„За нас е чест Благоевградска професионална гимназия да носи името на легендарния джумалия Ичко Бойчев“, заяви д-р Атанас Камбитов. „Ученици, наблюдавам ви и не знам дали осъзнавате, че за разлика от вашите връстници в гимназиите, вие имате гарантирана 100 % реализация. Тези професии, които изучавате, в момента са много дефицитни на пазара на труда, защото търсенето е повече от предлаганото. Трябва да положите знания, да ги усвоите и работата е осигурена“, каза още Камбитов. По думите му през последните години Община Благоевград е вложила доста средства в гимназията, като е направен ремонт на сградата. „В момента по ОП „Региони в растеж“ изградихме физкултурен салон и работилница, така че освен да учите, да има къде да приложите знанията и да излезете напълно подготвени професионалисти. Във сигурни ръцете- в ръцете на вашите преподаватели, които са доказани професионалисти“, каза още д-р Камбитов. \r\n„С избора на новото име на училището, отбелязваме нужната почит към всеотдайния и самоотвержен деец на Благоевград - Ичко Бойчев“, коментира Антон Драгоев, директор на Благоевградска професионална гимназия „Ичко Бойчев“. „От днес нашето училище ще носи името Благоевградска професионална гимназия „Ичко Бойчев“. Нека възпитаниците с чест и достойнство носят новото име на гимназията. Първият учебен на 2018/2019 година ще запомним – тържествено откриване на новата сграда към гимназията, в които има нови лаборатории и работилници, както и най-голяма ни придобивка - нов физкултурен салон“, отбеляза той.  \r\n„Фактът, че тази гимназия носи името на дядо ми Ичко Бойчев показва, че не сме си забравили историята, а след като не сме забравили историята, значи имаме и бъдеще“, коментира академик Христо Григоров. Той представи и раздаде неговата книга, което разказва за живота и подвизите на дядо му. „Това е една история за съдбата на моя дядо, който освобождава Горна Джумая, Симитли, спира турската армия на Кресна и прави една малка Шипка там, като спасява целият регион. Не може човек да не е развълнуван, защото ние трябва да вадим от историята знайни и незнайни имена на такива герои като моя дядо, благодарение, на които с вас честваме първит учебен ден, говорим български и се радваме на свободата“, каза още Григоров. \r\nЛора КАЛЧЕВА", "date": "2018.09.17", "title": "Благоевград: Кметът Д-р Атанас Камбитов и акад. Христо Григоров откриха новопостроената сграда към професионална гимназия „Ичко Бойчев“"}
{"url": "http://www.focus-news.net/news/2018/09/17/2568067/pazardzhik-vsichki-uchebni-zavedeniya-na-teritoriyata-na-oblastta-sa-obezpecheni-s-neobhodimite-bezplatni-uchebnitsi-i-uchilishtna-dokumentatsiya.html", "text": "Всички учебни заведения на територията на област Пазарджик са обезпечени с необходимите безплатни учебници и училищна документация, съобщи за  Радио „Фокус“ – Пазарджик  Валентина Кайтазова, началник на Регионално управление на образованието – Пазарджик. Първокласниците, които прекрачиха за първи път прага на училищата в община Пазарджик, са 2180. По традиция със здравец и менче за вода , както и с първия звън на училищния  звънец се посрещнаха първолаците. От тази учебна година учениците от 3 , 7 и 9 клас ще се учат по ново учебно съдържание“, каза Кайтазова. \r\nТя посочи също, че ремонтните дейности ще продължат в някои от училищата в област Пазарджик, въпреки началото на учебната година. По думите й такива училища са средното училище в град Сърница „Кирил и Методий, Националната професионална гимназия по горско стопанство „Христо Ботев“ в град Велинград, както и Професионална гимназия по икономика и туризъм Велинград, и Професионалната гимназия в Панагюрище.Те са предвидени за извършване на мащабни строителни ремонтни дейности в рамките на оперативната програма. „Тези ремонти няма по никакъв начин да възпрепятстват учебния процес, защото те се извършват поетапно. Повечето училища в региона извършиха козметични ремонтни дейности през лятото, като измазване, боядисване и освежаване фасадите и учебните стаи на училищата“, каза Кайтазова \r\nРадослава МУРДЖЕВА", "date": "2018.09.17", "title": "Пазарджик: Всички учебни заведения на територията на областта са обезпечени с необходимите безплатни учебници и училищна документация"}
{"url": "http://www.focus-news.net/news/2018/09/17/2568065/igor-damyanov-unss-rolyata-na-balgarskiya-uchitel-za-po-dobro-kachestvo-na-obrazovanieto-e-reshavashta.html", "text": "Ролята на българския учител за по-добро качество на образованието е решаваща. Това каза в интервю за празничната програма „Всички в час“ на  Радио „Фокус“  бившият просветен министър и декан на факултета „Международна икономика и политика“ в УНСС Игор Дамянов. По думите му учителят е този, който работи с децата и трябва да задава тон в начина им на обучение. „Останалата част от веригата, в лицето на изпълнителната власт, трябва да се вслушва по-често в думите на преподавателите“, поясни Дамянов. „Да се работи с бъдещето на страната, би следвало да е най-мотивиращият фактор за всеки млад учител“, каза още бившият просветен министър. „Това беше и причината, която на времето и мен ме мотивира да започна работа като преподавател. Заплати, условия на труд – всичко това е изключително важно и се работи по него. Никой не отрича факта, че се направи много през последните години за подобряване условията на труд, за повишаване на заплатите на учителите, за подобряване условията на работа на децата, което е може би и по-важно. Това е основният мотивиращ фактор – да работиш с младите, дори и с най-младите“, коментира Игор Дамянов. Той добави, че все още не е преборена „учебникарската мафия“ – чантите на децата представляват 20 процента от собственото им тегло. Според него това е резултат от действията на „обществената групировка“, интересуваща се от производството на колкото се може повече книжен материал. „Друг проблем в образователната система е сградният фонд“, каза още Дамянов.", "date": "2018.09.17", "title": "Игор Дамянов, УНСС: Ролята на българския учител за по-добро качество на образованието е решаваща"}
{"url": "http://www.focus-news.net/news/2018/09/17/2568073/anadolskata-agentsiya-parviyat-polet-na-turski-iztrebitel-tryabva-da-bade-prez-2023-godina.html", "text": "Турските инженери продължават разработването на първия домашно произведен изтребител на страната, заяви пред  „Анадолската агенция“  заместник-ръководителят на военно-промишления комплекс на Турция Джелал Сами Тюкфечи, като уточни, че се очаква първият полет на изтребителя да бъде през 2023 година. \r\nПо думите на Тюфекчи, Турция е станала един от лидерите във военната промишленост, благодарение на прогреса, постигнат в тази сфера през последните 15 години. Той отбеляза, че в страната продължава разработването на нова военна техника, включително домашно произведен изтребител. \r\n„Новите изтребители трябва да сменят F-16, за които е планирано постепенно да бъдат снети от въоръжение във военновъздушните сили на Турция от 2030 година. Проектът за разработка на домашен изтребител се реализира под ръководството на Управлението на военната промишленост на Турция. У нас трябва да бъде организирано производството на съвременен изтребител за сметка на използването на отечествените възможности“, обясни Тефекчи. \r\nЗа да съответства самолетът на всички изисквания за шесто поколение, ще е необходимо определено време, заяви заместник-ръководителят на управлението. „Това ще отнеме около 5 години. Уверен съм, че можем достойно да се справим с поставената задача, при това в по-кратки срокове, отколкото се планираше“, заяви Тюфекчи. \r\nПревод и редакция:", "date": "2018.09.17", "title": "„Анадолската агенция“: Първият полет на турски изтребител трябва да бъде през 2023 година"}
{"url": "http://www.focus-news.net/news/2018/09/17/2568068/kmetat-na-obshtina-belovo-inzh-kostadin-varev-parviyat-ucheben-den-e-praznik-za-vsichki-nas-uchenitsi-uchiteli-roditeli-i-grazhdani.html", "text": "Кметът на Община Белово инж. Костадин Варев поздрави ученици и учители с началото на новата учебна 2018/2019 година, съобщиха от  Общината . „Първият учебен ден е празник за всички нас – ученици, учители, родители и граждани. Уважаеми учители, желая Ви здраве, търпение и успехи в отговорната мисия да водите децата ни по пътя на знанието и духовността. Скъпи ученици, днес някои от вас ще прекрачат прага на първото си училище, а за други това ще е последният петнадесети септември преди да прекрачат прага в света на възрастните. Пожелавам Ви здраве, постоянство и увереност в постигане на целите си! Бъдете активни, трупайте знания и опит, следвайте мечтите си! Нека новата учебна 2018/2019 година бъде ползотворна и успешна! На добър час!“, се казва в поздравителния адрес, изпратен до педагогическите колективи и учениците в община Белово.", "date": "2018.09.17", "title": "Кметът на Община Белово инж. Костадин Варев: Първият учебен ден е празник за всички нас – ученици, учители, родители и граждани"}
{"url": "http://www.focus-news.net/news/2018/09/17/2568071/kaloyan-pargov-bsp-sofiya-za-noviya-kandidat-za-ministar-na-transporta-pozitsiyata-na-bsp-e-yasna-sled-kato-ne-sme-podkrepili-pravitelstvoto-nyama-da-podkrepim-i-kozmetichnite-promeni.html", "text": "Позицията на БСП е ясна с вота на недоверие, след като не сме подкрепили правителството, няма да подкрепяме и съответните козметичните промени. Това каза пред журналисти лидерът на БСП-София и председател на групата на социалистите в Столичния общински съвет (СОС) Калоян Паргов за новата номинация за министър на транспорта Росен Желязков, предаде репортер на  Агенция „Фокус“ . На въпрос каква е неговата оценка за новото предложение за транспортен министър, той отговори, че оценки се дават на базата на действия и дела. „Не бих се спирал на личностна оценка при Росен Желязков, който преди това беше и главен секретар на Столична община, от където тръгна и неговият политически път“, обясни той. \r\nКалоян Паргов присъства на представянето на изложба „София на две скорости“ от млади социалисти на метростанция „Сердика“. Той уточни, че гражданите могат да видят изложбата до края на деня. „Младежите на БСП-София искат да направят и пътуваща изложба, за да може да я разгледат повече столичани, а не само минаващите през центъра,“ посочи още Паргов.", "date": "2018.09.17", "title": "Калоян Паргов, БСП-София, за новия кандидат за министър на транспорта: Позицията на БСП е ясна - след като не сме подкрепили правителството, няма да подкрепим и козметичните промени"}
{"url": "http://www.focus-news.net/news/2018/09/17/2568074/emil-kabaivanov-kmet-na-karlovo-obshtinata-shte-vrachi-parvata-po-roda-si-nagrada-za-chistotata-na-balgarskiya-ezik.html", "text": "В Деня на народните будители – първи ноември – община  Карлово ще връчи първата по рода си награда за чистотата на българския език. Това каза в интервю за предаването „Без Ботев няма България“ на  Радио „Фокус“  кметът на Карлово д-р Емил Кабаиванов. Според него Карлово е едно от местата у нас, които заслужават да бъдат люлка на българския език. „Наградата се приема като част от Годината на Ботев и ще бъде посветена на името на Иван Богоров, един от възпитаниците на карловската просветна школа. Днес, повече от всякога, е нужно българският народ, по подобие на Ботев, да прояви сила на духа, за да устои на изпитанията на времето“, коментира Кабаиванов. „България е надарена от природата с красоти и природни богатства. И ако не опазим нашата територия, тя ще бъде населена от други народи и нации. А за да се пазим, трябва да съхраним културата, обичаите, историята, българския дух и същевременно да бъдем актуални в европейската и световна икономика“, обясни Емил Кабаиванов. Той добави, че поддържането на въоръжени сили, гарантиращи целостта и неприкосновеността на границите, също трябва да стои на дневен ред. Кметът на Карлово призова гражданите да запазят оцелялото през годините – това, което стотици хиляди са бранели с кръвта си. „Необходимо е да черпим сили от примера на хора като Ботев и Левски, за да се справим с предизвикателствата на новия ден“, каза още Кабаиванов.", "date": "2018.09.17", "title": "Емил Кабаиванов, кмет на Карлово: Общината ще връчи първата по рода си награда за чистотата на българския език"}
{"url": "http://www.focus-news.net/news/2018/09/17/2568078/inspektoratat-kam-vss-predlaga-i-predsedatelyat-i-sedem-sadii-ot-administrativen-sad-sofiya-grad-kakto-i-rayonniyat-prokuror-na-harmanli-da-badat-pooshtreni-zaradi-visokiya-im-profesionalizam.html", "text": "Инспекторатът към ВСС предлага председателят на Административен съд – София-град Радостин Радков, седем съдии от Административен съд - София-град и административният ръководител - районният прокурор на Районна прокуратура – Харманли Маргарит Стоилов да бъдат предложени за поощрение с отличие – „личен почетен знак втора степен - сребърен”, и с парична награда в размер на основното им месечно възнаграждение. \r\nПредложението за поощрение е заради високия професионализъм, образцовото изпълнение на служебните задължения и високите нравствени качества на магистратите, които Инспекторатът към ВСС установи при извършените комплексни планови проверки в двата съдебни органа. Това съобщиха от  ИВСС . \r\nКомплексната планова проверка в Административен съд – София-град (АССГ), извършена от главния инспектор Теодора Точкова, обхвана делата от 1 януари 2015 г. до 31 декември 2016 г. Проверката констатира бързо и качествено правораздаване в най-големия и най-натоварен административен съд в страната, което е резултат от професионализма и положените усилия от всички съдии. \r\nС особено добри резултати както по отношение на срочност на разглеждане и приключване на делата, така и по отношение на качеството на постановените от тях актове се отличават съдиите Луиза Христова, Владимир Николов, Славина Владова, Весела Цанкова, Юлия Тодорова, Мария Николова и Елица Райковска. Затова Инспекторатът към ВСС реши да предложи на председателя на АССГ Радостин Радков да внесе предложение до Съдийската колегия на ВСС за поощрение на седемте съдии с отличие – „личен почетен знак втора степен - сребърен”, и с парична награда в размер на основното им месечно възнаграждение. \r\nПроверката установи още, че добрите показатели за дейността на АССГ се дължат и на създадената много добра организация и осъществявания постоянен контрол от председателя на съда Радостин Радков. Независимо от натовареността и ангажираността му като административен ръководител работата на съдия Радостин Радков се откроява с отлични резултати - висок процент свършени дела за всяка от проверяваните години, който е значително по-висок от средния процент свършени дела от съда. Затова Инспекторатът към ВСС реши да предложи на председателя на Върховния административен съд Георги Чолаков да внесе предложение до Съдийската колегия на ВСС за поощрение на председателя на АССГ Радостин Радков с отличие – „личен почетен знак втора степен - сребърен”, и с парична награда в размер на основното му месечно възнаграждение. \r\nКомплексната планова проверка на дейността на Районна прокуратура – Харманли за периода 1 януари 2016 г. - 31 декември 2017 г., извършена от инспектор Любка Кабзималска, констатира, че независимо от кадровия проблем, свързан с текучеството на магистратите и високата им натовареност, в Районна прокуратура – Харманли е създадена много добра организация на административната дейност в проверявания период. \r\nРайонният прокурор на Районна прокуратура - Харманли Маргарит Стоилов участва активно в същинската прокурорска работа, като успоредно с това се справя безупречно и със задълженията си като административен ръководител.  Затова Инспекторатът към ВСС реши да предложи на окръжния прокурор на Окръжна прокуратура – Хасково Иван Стоянов  да внесе предложение до Прокурорската колегия на ВСС за поощрение на районния прокурор на Районна прокуратура – Харманли Маргарит Стоилов с отличие – „личен почетен знак втора степен - сребърен”, и с парична награда в размер на основното му месечно възнаграждение.", "date": "2018.09.17", "title": "Инспекторатът към ВСС предлага и председателят и седем съдии от Административен съд – София-град, както и районният прокурор на Харманли да бъдат поощрени заради високия им професионализъм"}
{"url": "http://www.focus-news.net/news/2018/09/17/2568077/burgas-vazstanoveno-e-dvizhenieto-po-pat-iii-906-kableshkovo-burgas-v-chertite-na-grad-kableshkovo.html", "text": "Възстановено е движението по път III-906 Каблешково - Бургас в чертите на град Каблешково. Това съобщиха от пресцентъра на  Агенция \"Пътна инфраструктура\".", "date": "2018.09.17", "title": "Бургас: Възстановено е движението по път III-906 Каблешково - Бургас в чертите на град Каблешково"}
{"url": "http://www.focus-news.net/news/2018/09/17/2568072/chavdar-bozhurski-oblasten-upravitel-na-sliven-neka-novata-uchebna-godina-bade-po-uspeshna-ot-predhodnata-i-donese-poveche-gordost-za-vsichki-ni.html", "text": "Областният  управител на Сливен Чавдар Божурски отправи приветствие  за новата учебна година, съобщиха от  Областна администрация Сливен . „През 1921 г. датата на първия учебен ден е била преместена от 1-ви на 15-ти септември. Причината е била една-единствена: децата да тръгват по-късно на училище, за да  помагат на родителите си в прибирането на реколтата. В грижата за нуждите на дома и семейството са участвали и те, наред с възрастните.  Днес, близо век по-късно, животът безспорно е различен. Но каква е реколтата, която прибираме от полето на знанието? Сливен има повод да се гордее, защото с отличните си постижения наши ученици стават студенти още преди да са получили дипломите си за средно образование. Наши ученици печелят призовите места на национални, международни състезания и конкурси и прославят България. Пак наши деца обаче са на опашката в страната по неграмотност и липса на елементарен образователен ценз. Равносметката е, че ние, възрастните, сме в дълг към тях. Затова, уважаеми родители, най-напред се обръщам към вас: бъдете опора за учителите и училището, защото това означава стабилност за вашия дом и за обществото. Уважаеми учители, пазете будителския дух, той е много нужен, особено сега.“, се казва в поздравлението на Чавдар Божурски. \r\n„Скъпи деца, бъдете здрави, любознателни и щастливи в класните стаи. И не се страхувайте от уроците! Ерих Кестнер, един любим на няколко поколения писател, е препоръчал да не забравяте няколко неща: радвайте се на детството си –  само който стигне почтена възраст и си остане дете, е истински човек; не смятайте училищната катедра за трон – тя е на високо, но за да виждате учителя по-добре, той вас – също; не се надсмивайте на по-слабите и по-незнаещите – никой не е толкова силен или умен, за да няма по-умен или по-силен от него. Помагайте си и бъдете смели в мечтите си! Нека новата учебна година бъде по-успешна от предходната и донесе повече гордост за всички ни!“, посочва още Чавдар Божурски.", "date": "2018.09.17", "title": "Чавдар Божурски, областен управител на Сливен: Нека новата учебна година бъде по-успешна от предходната и донесе повече гордост за всички ни"}
{"url": "http://www.focus-news.net/news/2018/09/17/2568080/reuters-tereza-mey-kam-metezhnite-konservatori-ili-moyata-sdelka-ili-nyama-sdelka-za-brekzit.html", "text": "Министър-председателят на Великобритания Тереза Мей каза на метежниците в своята Консервативна партия, че ако саботират нейната сделка за излизане на Обединеното кралство от Европейския съюз, Лондон ще трябва да се раздели с Брюксел без споразумение, предава  Reuters . \r\nОбединеното кралство трябва да излезе от ЕС на 29 март догодина, ни към този момент все още нищо не е ясно. До сега не е постигнат цялостен договор между страните и някои бунтовници в британската Консервативна партия заплашиха да гласуват срещу договора, ако такъв бъде постигнат, отбелязва британската агенция. \r\nСъдбата на правителството на Мей и нейния план за Брекзит са поставени под съмнение, защото не е ясно дали ще може да събере нужните 320 гласа в Камарата на представителите. \r\n„Мисля, че алтернативата на това е да останем без сделка“, заяви премиерът пред BBC, като добави, че е сигурна в това, че ще постигне добра сделка, която ще бъде одобрена от парламента в Лондон. \r\nПревод и редакция:", "date": "2018.09.17", "title": "Reuters: Тереза Мей към метежните консерватори: Или моята сделка, или няма сделка (за Брекзит)"}
{"url": "http://www.focus-news.net/news/2018/09/17/2568083/dobrich-za-osma-poredna-godina-obshtina-kavarna-se-vklyuchi-v-initsiativata-da-izchistim-balgariya-zaedno.html", "text": "За осма поредна година Община Каварна се включи в най-мащабната доброволческа инициатива у нас „Да изчистим България заедно”, която се проведе на 15 септември 2018 г. Това съобщиха от пресцентъра на Община Каварна. В кампанията участие взеха над 190 доброволци, които почистиха местност Болата, Крайбрежната зона, ул. „Нефтяник“ в гр. Каварна, дворовете и районите около детските градини и училищата на територията на общината, прилежащи терени на жилищни и административни сгради, на търговски обекти и междублокови пространства.  \r\nВ инициативата се включиха и всички кметове и кметски наместници на селата, които сформираха доброволчески групи от местното население за ликвидиране на образували се микросметища.  \r\nЗа всички участници в инициативата бяха осигурени ръкавици и чували за събиране на отпадъците. Организирано беше и своевременното извозване на събраните отпадъци. \r\nВ резултат на проведената инициатива „Да изчистим България заедно” бяха събрани 4,5 тона отпадъци, които бяха транспортирани до Претоварна станция за отпадъци Балчик. \r\nБлагодарим на всички доброволци взели активно участие в инициативата и апелираме с общи усилия да запазим чисти вече почистените и възстановени замърсени терени и недопускаме появата на нови сметища.", "date": "2018.09.17", "title": "Добрич: За осма поредна година Община Каварна се включи в инициативата „Да изчистим България заедно”"}
{"url": "http://www.focus-news.net/news/2018/09/17/2568084/zam-kmetat-na-sofiya-dots-d-r-todor-chobanov-shte-predstavi-rezultatite-ot-priklyuchil-proekt-na-stolichna-obshtina-i-kindiru-balgariya-v-nyakolko-stolichni-detski-gradini.html", "text": "На 18 септември, вторник от 11.00 часа заместник-кметът на София доц.д-р Тодор Чобанов ще представи резултатите от приключил проект на Столична община и „Киндиру България“ в няколко столични детски градини. Това съобщиха от пресцентъра на  Столична община . Пресконференцията ще се проведе в зала „Официална“ на Столична община. Проект на Столична община и „Киндиру България“ получи признание на научна конференция в медицинския факултет на университета Харвард. Това е резултатът от експериментален проект в шест софийски детски градини. В проекта, започнал миналата година и продължил 27 седмици, се включиха 241 деца от трета и четвърта група на шест столични детски градини. Децата работили по специализираната програма Киндиру постигнаха много по-високи резултати за същия период. При петгодишните постигнатото развитие е с 14% и 22% увеличение, а при шестгодишните с 15% и 21%. Научният комитет на провелата се в края на юли месец конференция в Харвард „Движение и когнитивност” допусна доклада да бъде част от програмата на конференцията и заслужено предизвика интереса на делегатите.", "date": "2018.09.17", "title": "Зам.-кметът на София доц. д-р Тодор Чобанов ще представи резултатите от приключил проект на Столична община и „Киндиру България“ в няколко столични детски градини"}
{"url": "http://www.focus-news.net/news/2018/09/17/2568076/kmetat-na-burgas-dimitar-nikolov-poemam-angazhiment-do-kraya-na-parviya-ucheben-srok-da-bade-obnoven-stolat-i-da-bade-otkrita-nova-sportna-ploshtadka-v-uchilishte-hristo-botev.html", "text": "Поемам ангажимент до края на първия учебен срок да бъде обновен столът за хранене, както и да бъде открита нова детска площадка в училище „Христо Ботев“. Това каза кметът на Община Бургас Димитър Николов по време на откриването на учебната година в ОУ „Христо Ботев“ в квартал „Долно Езерово“, предаде репортер на  Радио „Фокус“ – Бургас . По думите му с помощта на Общината всяка година успяват да се завършат предвидените ремонтни дейности, свързани със сградата и дворното пространство. \r\n„Поемам ангажимент скоро да присъстваме на една съвременна и добри условия столова, където да се хранят качествено децата. Освен това разбрах, че баскетболните кошове са за подмяна – и това ще направим“, допълни още Николов. Той добави, че е важно да се спестява времето за пътуване в града, затова благодари на всички родители, които са избрали това учебно заведение, където да бъдат възпитавани децата им. \r\n„Колкото децата са по-близо до семейството, толкова успехите им са по-високи, а и надзора върху тях е по-голям“, каза още кметът. Той допълни още, че въпреки силната конкуренция на големия град училище „Христо Ботев“ успя да запази един добър колектив и всяка година показва едни устойчиви резултати в приема на деца, особено в първи клас. \r\n„18 са децата, които днес ще направят първата си стъпка по пътеката на знанието в СУ „Христо Ботев”, кв. „Черно море”, съобщи Людмила Йорданова, директор на СУ „Христо Ботев. По думите ѝ учебното заведение е едно от най-старите на територията на Община Бургас със статут на средищно училище. „Учителски колектив работи упорито по много проекти и благотворителни каузи, които тепърва ще бъдат реализирани, като към тях се стараем да привличаме не само учениците си, но и техните родители, които с радост участват въпреки динамични си живот и голяма натовареност. С радост мога да подчертая, че най-активният клуб в училището към момента е „Млад журналист” с ръководител Росица Тодорова. Според Йорданова учениците в повереното ѝ училище са над 200. Идеята на училището е тепърва да залага на нови и новаторски идеи и проекти. \r\nМария ГЕОРГИЕВА", "date": "2018.09.17", "title": "Кметът на Бургас Димитър Николов: Поемам ангажимент до края на първия учебен срок да бъде обновен столът и да бъде открита нова спортна площадка в училище „Христо Ботев“"}
{"url": "http://www.focus-news.net/news/2018/09/17/2568087/ministar-krasimir-karakachanov-dlazhni-sme-da-si-zashtitavame-darzhavata.html", "text": "Вниманието и на „Гранична полиция“, и на Българската армия нито за секунда не е било отклонено от охраната на границата. Възприемаме тази мисия изключително сериозно. Това каза министърът на отбраната Красимир Каракачанов пред журналисти край град Малко Търново, в близост до българо-турската граница, съобщиха от пресцентъра на  Министерство на отбраната . На място министър Каракачанов се запозна с работата на Специалните сили, които направиха демонстрация пред представители на медиите и на местната власт на действията си по възпиране на нелегални емигранти при навлизане на територията на Република България. „Доволен съм от добрата координация между МВР и Министерството на отбраната, когато става въпрос за изпълнение на такава отговорна задача, каквато е охраната на границата. Ние сме длъжни да си защитаваме държавата“, подчерта още министър Каракачанов. \r\nПо думите му армията ще остане на границата докато „Гранична полиция“ има нужда от подпомагане, и докато българското общество има необходимост да бъде защитавано. Разработени са планове и има готовност при необходимост и поява на големи маси мигранти „Гранична полиция“ да бъде усилена с до 2 700 военнослужещи с близо 500 единици техника.  \r\nВоеннослужещите, които изпълняват задачи на границата, имат нужда от още техника, апаратура за нощно виждане, допълнителна екипировка за лична защита. До момента армията изпълнява задачите по охрана на границата със собствената си техника като в разходите не се отчита амортизацията й, а разчетите за извършената работа не включват например средства за гориво и смазочни материали. Със средства от Европейския съюз за охрана на границите ще бъде доставено голямо количество джипове и се надяваме част от тях да отидат за армията, посочи той.  \r\nМинистър Каракачанов съобщи, че предстои да се увеличи съставът на Специалните сили и да се създаде Командване на Силите за специални операции, както и на една нова група за специални операции към него в района на столицата. \r\nКомандирът на Специалните сили бригаден генерал Явор Матеев посочи, че в последно време е засилен интересът към  формированието. „През изминалите две години приехме на служба значителен брой военнослужещи. Обявихме конкурс за последните 28 вакантни места, който ще приключи през декември. При нас хората идват най-вече от изключително желание за служба, за изпълнение на дълга и от любов към Отечеството, както и заради добрата подготовка“, коментира той. В последните години значително е подобрена въздушно-десантната подготовка, направено е много, но все още има нужда от нова автомобилна техника, средства за разузнаване, средства за индивидуална защита, посочи още бригаден генерал Матеев.  \r\n„Идеята за служба в армията трябва да стигне до хората“ – каза министърът на отбраната Красимир Каракачанов в отговор на журналистически въпрос за интереса към военната професия. „Не е вярно, че младите хора нямат интерес. Въпросът е да отворим професията на военния към обществото“, посочи той и даде за пример, че недокомплектът е най-малък там, където военните формирования и командирите популяризират добре това, което армията прави.", "date": "2018.09.17", "title": "Министър Красимир Каракачанов: Длъжни сме да си защитаваме държавата"}
{"url": "http://www.focus-news.net/news/2018/09/17/2568081/d-r-loris-manuelyan-zam-kmet-na-burgas-ochakvame-razkrivaneto-na-fakulteta-po-meditsina.html", "text": "Очакваме разкриването на факултета по медицина. Това каза пред журналисти д-р Лорис Мануелян, зам.-кмет на Община Бургас, по време на откриването на първия учебен ден на СУ „Иван Вазов“-Бургас и на новата паралелка „Извършване на термални процедури в балнеологични и възстановителни центрове“, предаде репортер на  Радио „Фокус“-Бургас . По думите му той очаквал голяма част от учениците, които ще завършат тази паралелка, след това да се преместят във факултета по медицина и да продължат образованието си. \r\n„По отношение на материалната база на сградата на факултета и по отношение на преподавателите, ние сме готови. Очакваме акредитацията, която трябва да получи факултетът и се надявам тя да се осъществи следващия месец. Акредитационната комисия е сформирана, издадена е заповед и ако получим положителна акредитация, следват процедури от чисто административен характер и едва тогава Министерството на образованието и науката ще определи бройките съгласувано с Министерството на здравеопазването“, добави още Мануелян. \r\nСпоред него този процес ще бъде около 6 месеца и ако всичко приключи успешно, догодина можело и да има първи курс студенти. \r\n„Приехме 26 деца, които ще изучават „Извършване на термални процедури в балнеологични и възстановителни центрове“, съобщи Виктор Григоров, директор на СУ „Иван Вазов“. „В новата специалност ще се изучава английски език, а вторият чужд език е немски, като обучението ще започне от 9 и ще завърши в 12 клас. Практическите обучения ще бъдат в болницата по рехабилитация и терапия, с която ще сключим договор. Ще заложим на много специалности от медицински характер“, добави още Григоров. По думите му училището имало договор с учебно заведение в германския град Дегендорф за обмен на децата, като това ще се случи в един по-късен етап, когато учениците получат качествено езиково обучение. \r\nСпоред директора общият брой на учениците в училището е 135, като имало деца и на индивидуална форма, както и деца със специални образователни потребности. \r\n„Полагаме грижи, имаме ресурсни учители, екипи и психолог, предоставяме и допълнителна подкрепа“, каза още Виктор Григоров. \r\nМария КУРТЕВА", "date": "2018.09.17", "title": "Д-р Лорис Мануелян, зам.-кмет на Бургас: Очакваме разкриването на факултета по медицина"}
{"url": "http://www.focus-news.net/news/2018/09/17/2568079/ban-shte-osiguri-neobhodimite-usloviya-za-normalno-spokoyno-i-bezproblemno-funktsionirane-na-nimh-do-priklyuchvane-na-protsedurata-po-prestrukturiraneto-mu.html", "text": "БАН ще осигури необходимите условия за нормално, спокойно и безпроблемно функциониране на НИМХ до приключване на процедурата по преструктурирането му. Това става ясно от взетите решения по време на днешното извънредно заседание на УС на БАН, съобщават от  БАН . На днешното заседание Управителният съвет на БАН е дало мандат на председателя на академията да води преговори и подпише споразумение, в което да се поеме ангажимент, че до приключване на бюджетната година НИМХ–БАН ще разполага и ще се разпорежда със средствата от субсидията от държавния бюджет, както и със средствата от собствени приходи, съгласно утвърдения бюджет на института. Управителните органи на БАН, съгласно своите правомощия, ще осигурят всички необходими условия за нормално, спокойно и безпроблемно функциониране на НИМХ до приключване на процедурата по преструктурирането му. Управителният съвет на БАН се съгласява да разгледа кандидатурите за временно изпълняващ длъжността директор на НИМХ, предложени от Общото събрание на учените в НИМХ и да предложи на Председателя на БАН за назначаване една от тях, която отговаря на изискванията на Устава на БАН. Председателят може да поеме ангажимент да се внесат за разглеждане в Общото събрание на БАН въпроси от правен характер, свързани с извеждането на НИМХ от структурата на БАН.", "date": "2018.09.17", "title": "БАН ще осигури необходимите условия за нормално, спокойно и безпроблемно функциониране на НИМХ до приключване на процедурата по преструктурирането му"}
{"url": "http://www.focus-news.net/news/2018/09/17/2568082/veliko-tarnovo-sas-simvolichen-zvan-na-uchilishten-zvanets-tarzhestveni-pozdravi-mnogo-muzika-i-tantsi-otkriha-uchebnata-godina-v-su-emiliyan-stanev.html", "text": "Със символичен звън на училищен звънец, тържествени поздрави, много музика и танци откриха учебната година в СУ „Емилиян Станев“ във Велико Търново. В празника в най-голямото училище във Великотърновска област се включиха областният управител проф. Любомира Попова, кметът на Велико Търново Даниел Панов, началникът на Регионалното управление на образованието инж. Розалия Личева, общински директори и съветници, бивши директори и много родители, предаде репортер на  Радио „Фокус“ – Велико Търново .  \r\nПърва към децата и младежите се обърна ръководителката на учебното заведение Кина Котларска. Тя им пожела успешна нова учебна година, късмет, здраве и постоянство. „Днес, по изключение, учебната година започва на 17-ти септември, но мисля, че е много знаменателно, че точно в Деня на Вяра, Надежда и Любов и тяхната майка – София – мъдростта, ние прекрачваме  прага на нашето училище. Най-важните днес са първокласните – тези, на които първият учебен ден е наистина първи, пазете ги и им помагайте. Петокласниците, които са зад тях, те са тези, на които предстои смяна – не голяма, но много важна. Помагайте и на тях! Приветствие отправям и към новите ни гимназисти – трите осми класа. И не на последно място – дванадесетокласниците- тези, за които днешният първи учебен ден е последния. Много неща за Вас ще са за последно, но ще има и много за първи път. Бъдете старателни, гответе се и успешен старт!“, каза още Кина Котларска и поздрави още учителите и родителите.  \r\nПървокласниците и останалите ученици бяха приветствани и от кмета на община Велико Търново Даниел Панов, който също ги призова да са изключително отговорни, да не забравят от къде са тръгнали и да работят усилено да прославят себе си, учителите си, семействата си, Велико Търново и България. „Всички днес много се вълнуваме и този ден е винаги е бил и ще бъде празник за нас. Ние с умиление помним ехото на първия училищен звънец, ръката на първия учител, който ни повежда към знанието, но днес този ден ще се помни и от нашите първокласници. Пожелавам Ви много успехи, много нови приятелства и много нови знания. Но нека днес аплодисментите не са само за Вас, а и за Вашите учители“, допълни Даниел Панов. Той призова всички ученици, които започнаха новата учебна година в най-голямото училище във Великотърновска област винаги да пазят в сърцата си частица от родния си град. В словото си на първо място Даниел Панов благодари на всички учители за постиженията на техните ученици, за неуморната им работа и всеотдайността. „Скъпи ученици, знайте, че образованието е ключът към Вашия успех, но няма как да намерите този ключ без помощта на вашите учители. Почитайте ги, уважавайте ги, защото те ще Ви помогнат да отворите вратите на знанията. Уважаеми родители, на Вас искам да пожелая да бъдете горди с вашите синове и дъщери, да сте горди, че те учат в старопрестолния град – Велико Търново“, каза още градоначалникът. На бъдещите абитуриенти той пожела много успехи в кариерното развитие и никога да не забравят градът, от който са тръгнали. „Пожелавам Ви в сърцата си да запазите частица от Велико Търново, обичайте Велко Търново, обичайте България, гордейте се, че сте българи. На добър час!“ , призова още Даниел Панов. \r\nПоследваха стихотворения, музикални изпълнения и поздрав от една първокласничка и нейната майка. Празникът в СУ „Емилиян Станев“ приключи с кръшно българско хоро, а след това най-малките ученици прекрачиха за пръв път училищния праг, заедно със своите нови класни ръководители. В СУ „Емилиян Станев“ през настоящата година се обучават шест паралелки от първокласници, с по 23-ма ученика в клас.Специален подарък получиха най-малките възпитаници на школото. Общинският съветник от ОбС- велико Търново дари книжки за двете подготвителни групи на училището. \r\nЛуиза ТРАНЧЕВА", "date": "2018.09.17", "title": "Велико Търново: Със символичен звън на училищен звънец, тържествени поздрави, много музика и танци откриха учебната година в СУ „Емилиян Станев“"}
{"url": "http://www.focus-news.net/news/2018/09/17/2568075/us-na-ban-udalzhi-do-utre-srokat-za-razglezhdane-na-kandidaturi-za-vremenno-izpalnyavasht-dlazhnostta-direktor-na-nimh.html", "text": "Управителният съвет на БАН удължи до утре срокът за разглеждане на кандидатури за временно изпълняващ длъжността директор на НИМХ. Това става ясно от взетите решения по време на днешното извънредно заседание на УС на БАН, съобщават от БАН.  \r\nБАН предложи на 13 септември кандидатурата на Костадин Ганев за временно изпълняващ длъжността директор на НИМХ. Срокът, в който Управителният съвет на Академията декларира готовност да разгледа кандидатури, предложени от Общото събрание на учените на НИМХ-БАН, различни от тази на освободения директор проф. Христомир Брънзов, изтече в 12.00 часа днес.", "date": "2018.09.17", "title": "УС на БАН удължи до утре срокът за разглеждане на кандидатури за временно изпълняващ длъжността директор на НИМХ"}
{"url": "http://www.focus-news.net/news/2018/09/17/2568085/ruska-boyadzhieva-zam-kmet-na-burgas-gradat-zasluzhava-edno-kvalitetno-morskoto-uchilishte.html", "text": "Бургас заслужава едно квалитетно Морското училище. Това каза пред журналисти зам.-кметът на Бургас с ресор европейски политики и околна среда Руска Бояджиева по време на откриването на учебната година в Професионалната гимназия по морско корабоплаване и риболов „Свети Никола“, предаде репортер на  Радио „Фокус“ – Бургас . Тя пожела един нов старт за гимназията и и изрази надежда тя да възвърне предишните си позиции по отношение на професионалното ориентиране на младите хора. \r\n„Пожелавам на бъдещите абитуриенти да посрещнат всичко, което оттук нататък им предстои, с много борбеност. Разбира се, на първо място кандидатстудентските изпити, а след това и всички онези предизвикателства, които ще им донесат както учебния, така и професионалния живот“, каза още зам.-кметът Бояджиева. Тя добави, че със старта на учебната година идват и новите предизвикателства, които са особено вълнуващи за тези, които за първи път прекрачват прага на професионалните гимназии. \r\n„За тях това е началото на едни 4-5 години, в които с други очи гледат към знанията и преживяванията с общи приятели“, допълни още Руска Бояджиева. \r\nМария ГЕОРГИЕВА", "date": "2018.09.17", "title": "Руска Бояджиева, зам.-кмет на Бургас: Градът заслужава едно квалитетно Морското училище"}
{"url": "http://www.focus-news.net/news/2018/09/17/2568089/redzhep-taiyp-erdogan-turtsiya-shte-uvelichi-broya-na-voennite-si-v-kipar-zasega-nyama-da-stroi-baza.html", "text": "Президентът на Турция Реджеп Таийп Ердоган заяви, че Анкара ще изпрати повече войници в Кипър, а няма да намалява контингента си там, предава  AFP. \r\nВ коментари, публикувани от турските медии в понеделник, Ердоган добави, че Турция няма нужда от военноморска база в Кипър, както се твърди от някои, но може да построи такова съоръжение, ако това се окаже необходимо от „психологическа“ гледна точка. \r\n„Не, няма да намаляваме броя на войниците си. Ще ги увеличаваме, няма да ги съкращаваме“, заяви той пред журналистите, които пътуваха с него на връщане от визитата му в Азербайджан. \r\nЕрдоган посочи, че губи търпение по кипърския въпрос и че „това ще да бъде разрешено“, ако гърците киприоти са подкрепили обединението на референдума през 2004 година за плана, предложен от бившия генерален-секретар на ООН Кофи Анан. \r\n„Затова ние ще приложим формула, която сме приели помежду си“, посочи турският държавен глава. \r\n„Франс прес“ коментира, че според предположенията, в турската част на Кипър има около 35 хиляди войници, въпреки че военните говорят за много по-малка бройка. \r\nЩо се отнася до коментарите в някои консервативни турски медии за евентуално построяване на турска военноморска база на средиземноморския остров, Ердоган заяви, че „ние нямаме нужда да строим база там, защото за разлика от Гърция, Турция е на „минути“ от брега на Кипър. \r\n„Този въпрос има единствено психологическо измерение. В този смисъл, ако почувстваме нужда да го направим, ще построим база. Нашето присъствие там е важно“, обясни турският лидер. \r\nПревод и редакция:", "date": "2018.09.17", "title": "Реджеп Таийп Ердоган: Турция ще увеличи броя на военните си в Кипър, засега няма да строи база"}
{"url": "http://www.focus-news.net/news/2018/09/17/2568086/kyustendil-poveche-ot-1000-zhiteli-na-obshtinata-imat-praznik-v-denya-na-svetite-machenitsi-vyara-nadezhda-i-lyubov.html", "text": "Повече от 1000 жители на община Кюстендил имат празник в деня на светите мъченици Вяра, Надежда и Любов. Това съобщиха за  Радио „Фокус” – Кюстендил  от отдел „Гражданска регистрация и административно обслужване” към Община Кюстендил. Най-многобройни са жителите на Общината с името Любомир – 399. С името Надежда са 223, а с името Любка – 171. 36 са дамите с името Вяра, а 122 – с името Надя. Любов са наречени 9 дами от град Кюстендил. 96 жителки на Кюстендил и малките населени места носят името София. \r\nВенцеслав ИЛЧЕВ", "date": "2018.09.17", "title": "Кюстендил: Повече от 1000 жители на общината имат празник в деня на светите мъченици Вяра, Надежда и Любов"}
{"url": "http://www.focus-news.net/news/2018/09/17/2568092/sport-rodzhar-federer-shte-uchastva-v-samo-oshte-chetiri-turnira-prez-tazi-godina.html", "text": "Стана ясен графикът на Роджър Федерер до края на годината. Швейцарецът има намерение да участва в само още четири турнира. Тези в Шанхай и Париж, които са от сериите „Мастърс“ и финалния турнир на Асоциацията на тенис професионалистите в Лондон през ноември. Единственото състезание с по-нисък профил, в което ще участва Федерер е това в швейцарския град Базел.", "date": "2018.09.17", "title": "Спорт: Роджър Федерер ще участва в само още четири турнира през тази година"}
{"url": "http://www.focus-news.net/news/2018/09/17/2568091/visokite-smetki-za-voda-i-tir-ove-tormozyat-grazhdanite-na-silistra-nad-100-dushi-se-zhalvaha-v-priemnite-na-ombudsmana-v-oblastta.html", "text": "Над 100 души бяха приети днес от омбудсмана Мая Манолова и екипа ѝ в мобилните приемни, организирани в седемте общини на Силистренска област - Алфатар, Главиница, Дулово, Кайнарджа, Силистра, Ситово и Тутракан. Мая Манолова се срещна с гражданите в Областната администрация Силистра, а малко по-късно и в Община Дулово. Това съобщиха от пресофиса на  Омбудсмана на Р България . \r\nЕдин от основните проблеми на хората от региона беше казусът с преминаването на тежкотоварни камиони, които паркират по улиците и блокират града, замърсяват околната среда и създават предпоставки за пътно-транспортни произшествия. Сред другите проблеми бяха неизплатените пари на тютюнопроизводители от района, проблеми с частни съдебни изпълнители и услугите на банки, ниското заплащане и липсата на поминък и работа в региона, както и недоволството от ВиК операторите. \r\n„Става дума за наредбите и методиките, с които боравят ВиК дружествата и с порочната практика да се събира такса за общо потребление\", разясни омбудсманът и допълни, че още следващата седмица ще организира публична дискусия по проблема, в която ще участват всички заинтересовани страни, защото това не е казус само за Силистренско.  \r\nПред Драматичен театър „Сава Доброплодни“ общественият защитник се срещна и с майките на деца с увреждания, част от протестната мрежа „Системата ни убива!“, които я увериха, че няма да се откажат да отстояват правата си. Те напомниха, че „броячът отброява“ и няма да отстъпят от поставения от тях срок - 1 октомври, когато народните представители трябва да започват работа по трите закона – за хората с увреждания, за личната помощ и за социалните услуги. Пред тях омбудсманът подчерта, че работата по законопроектите върви твърде бавно, тъй като два от законите е трябвало да бъдат гласувани от Народното събрание до края на м. септември, а Законът за социалните услуги е лансиран от министър Петков едва миналата седмица, при това „без да извади текст, за да стане ясно за какво става въпрос“.  \r\nСпоред Манолова сега всичко зависи от волята на депутатите, които обаче по-скоро използвали темата за политически нападки и фалшиво съчувствие, защото до момента нищо не е свършено.  \r\nПо-късно националният омбудсман посети Социално-педагогически интернат „Христо Ботев“ в с. Варненци, където се запозна с 22 деца, настанени там по Закона за борба с противообществените прояви на малолетните и непълнолетните. Тя ги почерпи с торта и им пожела успешна учебна година. \r\nМанолова участва и в тържественото откриване на новата учебна 2018/2019 година в най-старото училище в гр. Силистра - ОУ „Отец Паисий“, където се обучава 11-годишната Ния Атанасова, едно от момичетата, посланик на омбудсмана сред децата. След това омбудсманът уважи и началото на учебната година в Професионална гимназия по производствени технологии „Евлогий Георгиев“, част от училищата, с които работи Център за междуетнически диалог и толерантност „Амалипе“ - партньор на институцията на омбудсмана.", "date": "2018.09.17", "title": "Високите сметки за вода и ТИР-ове тормозят гражданите на Силистра, над 100 души се жалваха в приемните на Омбудсмана в областта"}
{"url": "http://www.focus-news.net/news/2018/09/17/2568094/burgas-dnite-na-avstriyskata-kultura-i-izkustvo-v-grada-zapochvat-s-kontsert-na-ansambal-artos-avstriya.html", "text": "За три концерта в България в рамките на XXII Австрийски музикални седмици в България ще пристигне Aртос ансамбъл от Виена. Това съобщиха от пресцентъра на  Общината . Турнето на ансамбъла ще започне с концерт в Бургас, в Експо център „Флора“. За да се създаде възможност за тематични програми, Aртос ансамбъл – Виена е с променящ се състав: от дуо до състави за десет инструмента, класически струнни ансамбли или квинтет за духови инструменти и пиано – тези вариации на състава са подчинени на темата на програмата за всеки концерт. За концертите в България съставът пристига като секстет. Всички членове на ансамбъла са изключително опитни, с международно признание и авторитет. Те са носители на множество награди от конкурси, свирят с известни оркестри – като например оркестъра на операта в Цюрих или Виенската филхармония. Всички те споделят любовта към музиката и – присъщият за изкуството стремеж към високи постижения. \r\nВ програмата на концертите са включени произведения от Волфганг Амадеус Моцарт, Йозеф Хайдн, Дьорд Лигети и Франц Шуберт. Концепцията на програмата за фестивала Австрийски музикални седмици обещава вълнуващи, динамични, силни изпълнения. \r\nВходът е 10 лв., а за учащи и пенсионери – 5 лв. Билети се продават на касата на Експоцентър „Флора Бургас“. \r\nДните на австрийската култура и изкуство се организират от Община Бургас, Посолството на Австрия в България, почетния консул на Австрия в Бургас – Радостина Иванова-Мишинева и Сдружение „Приятели на Австрия в Бургас“.", "date": "2018.09.17", "title": "Бургас: Дните на австрийската култура и изкуство в града започват с концерт на Ансамбъл АРТОС – Австрия"}
{"url": "http://www.focus-news.net/news/2018/09/17/2568097/burgas-zakrivat-muzikalnite-vecheri-pamet-za-emil-chakarov-s-galakontsert-na-20-septemvri.html", "text": "На 20 септември, от 20.00 ч. в Летния театър в Бургас ще бъдат закрити Музикално-поетичните вечери „Памет за Емил Чакъров. 70 години от рождението на Маестрото“. Това съобщиха от пресцентъра на  Общината . В галаконцерта, който ще завърши цикъла от събития, участие ще вземат НУМСИ „Проф. Панчо Владигеров“ в Бургас, Училище за музикално и изобразително изкуство „Дьорд Кроо“ – Будапеща,  Средно специално музикално училище „Бронислав Рутковски“ и  Център за незрящи и с намалено зрение  деца и младежи – Краков. \r\nНа сцената публиката ще види симфоничен оркестър, съставен от възпитаници на българското и унгарско училище по изкуства, както и хор от български и полски певци. Младите музиканти ще представят произведения на  Петко Стайнов, Монюшко, Лютославски, Барток, Брамс, както и обработки на български и полски фолклорни песни. \r\nХарактерни за всяка държава танци ще бъдат представени от учениците от балетните класове. Концертът е чудесна възможност ученици и публика да се запознаят с творчеството на композитори, които са малко известни у нас и не са включени активно в учебните програми. \r\nСъбитието се провежда и в рамките на  проект „Националната музика на европейските държави като перспектива в образованието и професионалната кариера на младите музиканти“ по програма Еразъм+.", "date": "2018.09.17", "title": "Бургас: Закриват музикалните вечери „Памет за Емил Чакъров“ с галаконцерт на 20 септември"}
{"url": "http://www.focus-news.net/news/2018/09/17/2568096/komisar-mariya-gabriel-sarbiya-e-strategicheski-uchastnik-za-izpalnenieto-na-tsifrovata-programa-za-zapadnite-balkani-i-namalyavane-na-taksite-za-rouming.html", "text": "Комисарят по цифровата икономика и общество Мария Габриел днес е на стратегическа мисия в Сърбия с фокус върху Цифровата програма за региона на Западните Балкани, сътрудничеството в областта на киберсигурността и стъпките, които правителството на Сърбия предприема по пътя за присъединяване към ЕС. Това съобщиха от  Представителство на ЕК в България . На пресконференция със сръбския премиер Ана Бърнабич комисарят отбеляза, че ЕС е важен партньор на Сърбия в процеса на цифровизация, подкрепен от Цифровата програма за региона, която стартира през юни в София. Стълбовете на програмата са пътната карта за намаляването на тарифите за роуминг, мерките за повишаване на цифровите умения, разгръщането на цифровата инфраструктура и подкрепата за цифровизиране на предприятията, а активното участие на Сърбия е ключов елемент за успеха на програмата.   \r\n„Важно е да насърчаваме сръбските власти в усилията им за изпълнение на приоритетите в Цифровата програма за Западните Балкани. Вече представихме пътната карта за намаляване на тарифите за роуминг, а сега основното предизвикателство е да се постигне споразумение на регионално ниво. Амбицията ни е да има такова споразумение между шестте държави до април и да го представим на Срещата на високо равнище в областта на цифровите технологии в Белград. Гражданите, институциите, бизнесът имат нужда да общуват по-добре помежду си, но това не можем да постигнем, докато роумингът за мобилни данни е над 14 евро за мегабайт. Разчитам да не спираме усилията за промяна на ситуацията и от юли да постигнем цена от 75 цента, а след 2021 г. цената да падне до 20 цента“, коментира комисар Мария Габриел. Тя подчерта, че ЕС участва в този процес на политическо равнище, но също така е в контакт с мобилните оператори и националните и европейски регулатори. Комисарят и сръбският премиер изразиха надежда, че постоянната подкрепа на ЕС в крайна сметка ще доведе до положителни резултати.  \r\nОтвъд роуминга, българският еврокомисар открои като приоритет съвместната работа със Сърбия в областта на киберсигурността, цифровите иновационни хъбове, цифровото образование и умения. „Имаме възможности за сътрудничество по отношение на киберсигурността чрез прилагането на директивата за неприкосновеността на личния живот (NIS), както и новото ни предложение за Европейски център за киберсигурност и мрежа от национални центрове. Много важни са цифровите умения, затова се надявам повече сръбски училища да се включат в инициативата ни Европейска седмица на програмирането, а младите хора да се възползват от схемата за трансграничен стаж Цифрова възможност, което би отговорило на недостига на експерти в цифровата сфера. Що се отнася до бизнеса ще се радвам във всеки регион в Сърбия да бъдат изградени центрове за цифрови иновации в подкрепа на малките и средните предприятия в цифровата им трансформация“, заяви още комисар Мария Габриел.   \r\nБългарският еврокомисар и сръбският премиер посочиха предстоящата през април Среща на високо равнище като изключителна възможност Сърбия да представи постигнатите в страната резултати в областта на цифровизацията, изпълнението на Цифровата програма за Западните Балкани и начините за по-нататъшно ускоряване на процеса.", "date": "2018.09.17", "title": "Комисар Мария Габриел: Сърбия е стратегически участник за изпълнението на Цифровата програма за Западните Балкани и намаляване на таксите за роуминг"}
{"url": "http://www.focus-news.net/news/2018/09/17/2568088/ivitsa-dachich-sarbiya-shte-priznae-kosovo-i-shte-se-saglasi-s-priemaneto-mu-v-oon-kogato-varbata-rodi-grozde.html", "text": "Министърът на външните работи на Сърбия Ивица Дачич отново привлече вниманието на медиите с колоритно изявление за Косово. Официален Белград ще признае най-младата държава на Балканите и ще се съгласи с членството й в ООН, „когато върбата роди грозде“, цитира думите му скопската електронна медия  A1 On . \r\nНа прием в посолството на Гърция в Белград, Дачич заяви, че Сърбия всеки ден получава призиви от Косово, които са „извън реалността“. Като пример той посочи предложението за корекция на границите, но без териториални отстъпки от страна на Косово. \r\n„Казват ни, че не искат корекция на границата, но искат да придобият Прешево и Буяновац. Много са умни.Знаете ли кога ще се случи това, кога Косово и Метохия ще влязат в ООН и ще ги признаят за държава? Когато върбата роди грозде“, заяви Дачич пред репортери. \r\nПървият дипломат на Белград припомни, че една от възможностите, споменати от Прищина, е Сърбия да признае Косово, а в замяна мнозинството от сръбските общини в северната част на Косово да получат известна степен  на автономия в управлението.  Според него тази идея също е недопустима.  Тереза Герова", "date": "2018.09.17", "title": "Ивица Дачич: Сърбия ще признае Косово и ще се съгласи с приемането му в ООН, когато върбата роди грозде"}
{"url": "http://www.focus-news.net/news/2018/09/17/2568100/ombudsmanat-maya-manolova-organizira-priemni-vav-vsichki-deset-obshtini-na-oblast-shumen.html", "text": "На 18 септември омбудсманът Мая Манолова и експерти от институцията организират приемни за гражданите на място във всички десет общини на Област Шумен – Велики Преслав, Венец, Върбица, Каолиново, Каспичан, Никола Козлево, Нови Пазар, Смядово, Хитрино и Шумен. Това съобщиха от пресофиса на  Омбудсмана на Р България . \r\nОт 10.00 часа екипи на омбудсмана ще консултират гражданите в Шумен, Върбица, Каолиново, Никола Козлево и Смядово. \r\nВ 11.00 часа националният обществен защитник Мая Манолова ще се запознае с проблемите на жителите в с. Хитрино, където по-късно ще даде и брифинг за журналистите. \r\nОт 13.00 часа експерти на омбудсмана ще се срещат с гражданите в общините Велики Преслав, Венец, Каспичан и Нови пазар. ПРИЕМНИТЕ ЩЕ СЕ ПРОВЕДАТ КАКТО СЛЕДВА: ОБЩИНА ВЕЛИКИ ПРЕСЛАВ \r\nНачален час на приемната – 13.00 \r\nМясто: Заседателна зала в старата сграда на Общината  \r\n/ул. „Борис Спиров“ № 76/ ОБЩИНА ВЕНЕЦ \r\nНачален час на приемната – 13.00\t\t\t \r\nМясто:  Общинска администрация – заседателна зала, 1 етаж   \r\n/с. Венец/ ОБЩИНА ВЪРБИЦА \r\nНачален час на приемната – 10.00 \r\nМясто: Заседателна зала на Общинския съвет –сграда на Младежкия дом  \r\n/ул. „Вит“ № 1/ ОБЩИНА КАОЛИНОВО \r\nНачален час на приемната – 10.00 \r\nМясто: Общинска администрация  \r\n/пл. „Украйна“ № 4/ ОБЩИНА КАСПИЧАН \r\nНачален час на приемната – 13.00 \r\nМясто: Общинска администрация  \r\n/ул. „Мадарски конник“ № 91/ ОБЩИНА НИКОЛА КОЗЛЕВО \r\nНачален час на приемната – 10.00 \r\nМясто: Общинска администрация  \r\n/пл. „23-ти септември“ № 5/ ОБЩИНА НОВИ ПАЗАР \r\nНачален час на приемната – 13.00\t \r\nМясто – Общинска администрация – многофункционална зала /пленарна зала/ на партера \r\n/ул. „Васил Левски“ № 3/ ОБЩИНА СМЯДОВО \r\nНачален час на приемната – 10.00\t \r\nМясто: Ритуална зала  \r\n/пл. „Княз Борис I“ № 4/ ОБЩИНА ХИТРИНО \r\nНачален час на приемната – 11.00\t\t \r\nМясто: Общинска администрация  \r\n/ул. „Възраждане“ № 45/ ОБЩИНА ШУМЕН \r\nНачален час на приемната – 10.00\t\t \r\nМясто: Офис на местния обществен посредник Иван Капралов \r\n/ул. „Цар Иван Александър“ № 81, 4 етаж/", "date": "2018.09.17", "title": "Омбудсманът Мая Манолова организира приемни във всички десет общини на Област Шумен"}
{"url": "http://www.focus-news.net/news/2018/09/17/2568099/komisar-mariya-gabriel-sarbiya-e-strategicheski-uchastnik-za-izpalnenieto-na-tsifrovata-programa-za-zapadnite-balkani-i-namalyavane-na-taksite-za-rouming.html", "text": "Комисарят по цифровата икономика и общество Мария Габриел днес е на стратегическа мисия в Сърбия с фокус върху Цифровата програма за региона на Западните Балкани, сътрудничеството в областта на киберсигурността и стъпките, които правителството на Сърбия предприема по пътя за присъединяване към ЕС, съобщава  пресслужбата на Европейската комисия .  \r\nНа пресконференция със сръбския премиер Ана Бърнабич комисарят отбеляза, че ЕС е важен партньор на Сърбия в процеса на цифровизация, подкрепен от Цифровата програма за региона, която стартира през юни в София. Стълбовете на програмата са пътната карта за намаляването на тарифите за роуминг, мерките за повишаване на цифровите умения, разгръщането на цифровата инфраструктура и подкрепата за цифровизиране на предприятията, а активното участие на Сърбия е ключов елемент за успеха на програмата.  \r\n„Важно е да насърчаваме сръбските власти в усилията им за изпълнение на приоритетите в Цифровата програма за Западните Балкани. Вече представихме пътната карта за намаляване на тарифите за роуминг, а сега основното предизвикателство е да се постигне споразумение на регионално ниво. Амбицията ни е да има такова споразумение между шестте държави до април и да го представим на Срещата на високо равнище в областта на цифровите технологии в Белград. Гражданите, институциите, бизнесът имат нужда да общуват по-добре помежду си, но това не можем да постигнем, докато роумингът за мобилни данни е над 14 евро за мегабайт. Разчитам да не спираме усилията за промяна на ситуацията и от юли да постигнем цена от 75 цента, а след 2021 г. цената да падне до 20 цента“, коментира комисар Мария Габриел. Тя подчерта, че ЕС участва в този процес на политическо равнище, но също така е в контакт с мобилните оператори и националните и европейски регулатори. Комисарят и сръбският премиер изразиха надежда, че постоянната подкрепа на ЕС в крайна сметка ще доведе до положителни резултати.  \r\nОтвъд роуминга, българският еврокомисар открои като приоритет съвместната работа със Сърбия в областта на киберсигурността, цифровите иновационни хъбове, цифровото образование и умения. „Имаме възможности за сътрудничество по отношение на киберсигурността чрез прилагането на директивата за неприкосновеността на личния живот (NIS), както и новото ни предложение за Европейски център за киберсигурност и мрежа от национални центрове. Много важни са цифровите умения, затова се надявам повече сръбски училища да се включат в инициативата ни Европейска седмица на програмирането, а младите хора да се възползват от схемата за трансграничен стаж Цифрова възможност, което би отговорило на недостига на експерти в цифровата сфера. Що се отнася до бизнеса ще се радвам във всеки регион в Сърбия да бъдат изградени центрове за цифрови иновации в подкрепа на малките и средните предприятия в цифровата им трансформация“, заяви още комисар Мария Габриел.   \r\nБългарският еврокомисар и сръбският премиер посочиха предстоящата през април Среща на високо равнище като изключителна възможност Сърбия да представи постигнатите в страната резултати в областта на цифровизацията, изпълнението на Цифровата програма за Западните Балкани и начините за по-нататъшно ускоряване на процеса.", "date": "2018.09.17", "title": "Комисар Мария Габриел: Сърбия е стратегически участник за изпълнението на Цифровата програма за Западните Балкани и намаляване на таксите за роуминг"}
{"url": "http://www.focus-news.net/news/2018/09/17/2568090/burgas-s-vesel-praznik-be-otkrita-uchebnata-godina-v-detska-gradina-morska-zvezda.html", "text": "С весел празник бе открита учебната година в детска градина „Морска звезда“ в Бургас. Това съобщиха от пресцентъра на  Общината . \r\nСлед официалното откриване и празничната програма, на децата се даде възможност сами да открият това, което ги вълнува и да се занимават с него. На територията на цялата детска градина бяха разположени различни кътове по интереси, където децата изявиха своите таланти и възможности – танцуваха зумба, придобиха нови умения по карате, показа творчески умения в арт зоната, научиха различни елементи от художествената гимнастика, сътвориха вкусни изкушения в сладката работилничка. \r\nНовата учебна година стартира с напълно обновена база – помещения   с модерни цветови комбинации, обзаведени с удобни за използване от малчуганите мебели. За комфорта и на най-малките деца от 1 до 3 години е изградена нова детска площадка. \r\nЗа първи път в „Морска звезда“ - Бургас е въведен Берлински модел за адаптация на новоприетите деца. \r\nВ детска градина се обучават над 360 деца разпределени в дванадесет групи. Педагогическата колегия залага в работата си на личностния подход, в който всяко дете е подпомогнато да открие своите интереси и таланти.", "date": "2018.09.17", "title": "Бургас: С весел празник бе открита учебната година в детска градина „Морска звезда“"}
{"url": "http://www.focus-news.net/news/2018/09/17/2568103/ot-dnes-do-23-septemvri-e-v-hod-spetsializirana-politseyska-operatsiya-za-kontrol-na-izpolzvaneto-na-mobilni-telefoni-ot-shofyorite.html", "text": "От днес до 23 септември е в ход специализирана полицейска операция за недопускане използването на мобилни телефони от водачите на моторни превозни средства, съобщиха от пресцентъра на  МВР . Тя се провежда по линия на Европейската мрежа на службите на Пътна полиция TISPOL и подобни проверки ще има на територията на всички страни от Европа.  \r\nЦелта на операцията е водачите да осъзнаят последствията от пренебрегването на законовите изисквания. Съгласно чл. 104а от Закона за движение по пътищата на водача на моторно превозно средство е забранено да използва мобилен телефон по време на управление на превозното средство, освен чрез устройство, позволяващо използването на телефона без участието на ръцете. Санкцията, предвидена по закон за нарушителите, е глоба от 50 лева.", "date": "2018.09.17", "title": "От днес до 23 септември е в ход специализирана полицейска операция за контрол на използването на мобилни телефони от шофьорите"}
{"url": "http://www.focus-news.net/news/2018/09/17/2568095/rekrorat-na-mu-varna-prof-krasimir-ivanov-gordi-sme-che-vsyaka-godina-praga-ni-prekrachvat-tezi-koito-sa-uspeli-da-se-preboryat-v-usloviyata-na-neprekasnato-narastvashta-konkurentsiya.html", "text": "С тържество и водосвет, отслужен лично от Варненския и Великопреславски митрополит Йоан днес официално беше открита академичната година в Медицинския университет (МУ) във Варна, предаде репортер на  Радио „Фокус“ – Варна . На церемонията присъстваха директорът на Военноморската болница, командирът на Военноморските сили, ректорът на Военноморското училище, председателят на Българския Червен кръст и директорът на Университетската болница „Св. Марина“. „Скъпи първокурсници, добре дошли в един от най-високотехнологичните университети в страната. Горди сме, че всяка година прага ни прекрачват тези, които са успели да се преборят в условията на непрекъснато нарастваща конкуренция“, каза в поздравителното си слово ректорът на университета проф. Красимир Иванов.  \r\nВарненският и Великопреславски митрополит Йоан също пожела успех на бъдещите медици. „Вашата наука изисква да видите и да пипнете. Бъдете редовно на Вашите лекции и не пропускайте всеки един момент. Трябва да бъдете готови на една единствена цел – да помогнете на човека. Желая Ви сърдечно и искрено да прегърнете тази професия и да я носите достойно“, каза още духовникът. През 2018 година в Медицинския университет във Варна своето обучение започва втори курс по специалността „Военен лекар“. За да поздрави първокурсниците на церемонията присъства д-р Венцеслав Мутафчийски, началник на Военномедицинска академия – София. Той връчи на ректора проф. Красимир Иванов почетен плакет на началника на на ВМА. Той му подари и юбилейна карта, издадена по повод 140-тата годишнина на медицинската служба у на.  \r\nПо време на церемонията първенците, получили най-високи оценки на кандидат-студентските изпити положиха клетва за посвещение в медицината. Бъдещите лекари, стоматолози, фармацевти, акушери, медицински сестри и здравни специалисти бяха облечени с бели престилки от колегите си шестокурсници, за да бъдат символично приобщени към медицинската общност. Пресияна Болярова и Красимир Тодоров, които са отличниците на специалност „Медицина“ от Випуск 2018-та, прочетоха текста на клетвата. По традиция деканите на факултети посрещнаха всеки от студентите с хляб и сол в учебните аудитории. На края на церемонията ректорът проф. Красимир Иванов поля символично с менче вода пътя на студентите, за да им върви през новата година. През 2018 година в Медицинския университет във Варна и филиалите във Велико Търново, Шумен и Сливен ще се обучават 1360 първокурсници. На 21 септември вторият випуск от бъдещи военни лекари предстои да положи и своята военна клетва. \r\nДиана СТОЕВА", "date": "2018.09.17", "title": "Рекрорът на МУ - Варна проф. Красимир Иванов: Горди сме, че всяка година прага ни прекрачват тези, които са успели да се преборят в условията на непрекъснато нарастваща конкуренция"}
{"url": "http://www.focus-news.net/news/2018/09/17/2568104/burgas-ot-19-do-22-septemvri-gradat-shte-bade-domakin-na-nay-golemiya-forum-za-mezhdunarodno-istorichesko-dokumentalno-kino.html", "text": "От 19 до 22 септември Бургас ще бъде домакин на най-големия форум за международно историческо документално кино – DOCK. Това съобщиха от пресцентъра на  Общината . Специална комисия селектира предварително филмите, които ще се оценяват от авторитетно жури на световно ниво. Сред финалистите попадат ленти от Италия, Русия, Сърбия, САЩ, Холандия, копродукция между Естония, Германия и Финландия, Норвегия, България. \r\nПървото издание на фестивала ще бъде в три части, които ще се състоят на три места в града. В Експо център „Флора Бургас“ ще се проведе официалната конкурсна програма, в която ще се състезават селектираните заглавия. Специалната програма, посветена на 100 години от края на Първата световна война, ще бъде в Културен център „Морско казино“, а на открита сцена „Охлюва“ в три поредни вечери ще бъдат излъчени три от най-добрите филми от световното документално кино. Сред журито, което ще оценя одобрените предварително филми, са проф. Владимир Игнатовски – председател на журито, проф. Марин Марчевски, Мартичка Божилова, Зоран Хамович и Торстен Липсток.", "date": "2018.09.17", "title": "Бургас: От 19 до 22 септември градът ще бъде домакин на най-големия форум за международно историческо документално кино"}
{"url": "http://www.focus-news.net/news/2018/09/17/2568105/burgas-oshte-edin-vipusk-se-vklyuchi-v-initsiativata-varniobratno-i-matematicheskata-gimnaziya-v-grada-otnovo-poluchi-shtedro-darenie.html", "text": "Миналата година се роди инициативата #върниобратно, с която бивши ученици, завършили преди 15 години Математическата гимназия в Бургас си спомниха за своето любимо училище. Това съобщиха от пресцентъра на  Общината . Вместо само да отпразнуват своята годишнина, тогава те събраха близо 10 000 лева, с които успяха да закупят и дарят модерна мултимедийна интерактивна дъска. С подобна технология уроците са далеч по-интересни и забавни за учениците.Техният пример има продължение през 2018 година.Випуск 2003 на същото училище се включи във #върниобратно, а събраната сума отново е огромна, над 9000 лева. Тази година Математическата гимназия ще получи от своите бивши възпитаници 7 броя съвременни компютърни конфигурации, които да бъдат работните станции за подготовка на уроците от учителите, професионална цветна копирна машина, нов лиценз за мултимедийната система и нови микроскопи за учениците, които да сменят сегашните тридесетгодишни такива. \r\nИ така, за две поредни години събраните дарения са близо 20 000 лева.", "date": "2018.09.17", "title": "Бургас: Още един випуск се включи в инициативата #върниобратно и Математическата гимназия в града отново получи щедро дарение"}
{"url": "http://www.focus-news.net/news/2018/09/17/2568098/sofiya-veche-peti-chas-prodalzhava-protestat-pred-narodnoto-sabranie.html", "text": "Вече пети час продължава протестът срещу правителството пред Народното събрание, предаде репортер на Агенция „Фокус“ . Днес е вторият ден, в който българи от страната и чужбина се събират пред сградата на Народното събрание с искане за оставка на цялото правителство. В момента протестните действия протичат мирно. Граждани от различни краища на страната се изреждат пред мегафона, където изказват своите лични позиции относно сегашното управление на страната. „Властта ни убива, искаме справедливост“, „Няма да предадем България“, „Всички вън от парламента“, са част от репликите на протестиращите, които развяват трибагреници.  \r\nИсканията на протестиращите са за достойни пенсии, стабилна система на здравеопазването и гаранция, че избраните във властта, независимо дали в съдебна, изпълнителна или законодателна, могат да бъдат контролирани, а не да служат на чужди интереси. „Искаме да бъдем достойни български граждани“, заявяват още протестиращите. Те апелират всички българи да се обединят и да извоюват своя достоен живот.  \r\nПротестиращите заявиха, че от следващата седмица започват да организират подписка за провеждане на референдум за сваляне на властта, както и петиции срещу управляващите, които лично от тях ще бъдат внесени в Брюксел. В района на протеста има засилено полицейско присъствие.  \r\nДаяна ДЮЛГЕРОВА", "date": "2018.09.17", "title": "София: Вече пети час продължава протестът пред Народното събрание"}
{"url": "http://www.focus-news.net/news/2018/09/17/2568107/sofiyska-gradska-prokuratura-vazlozhi-na-dans-proverka-po-publikatsiya-za-izmami-pri-usvoyavane-na-sredstva-ot-evrofondove.html", "text": "Софийска градска прокуратура възложи на Държавна агенция „Национална сигурност“ извършването на проверка по повод публикация в сайта „Биволь“ – „ДжиПи Гейт“: Гранд корупция с еврофондове и обществени поръчки през консултантски фирми“. Това съобщиха от пресцентъра на  Прокуратурата . На 14.09.2018 г. сигнал за нередности и измами при усвояване на средства от европейски фондове по повод същата публикация е постъпил до главния прокурор от вицепремиера Томислав Дончев. Сигналът на г-н Дончев е адресиран и до министъра на вътрешните работи, както и до председателя на КПКОНПИ, с копие до изпълнителния директор на Изпълнителна агенция „Одит на средствата от ЕС“. Сигналите от Томислав Дончев и от сайта „Биволь“ са обединени.  \r\nПредмет на проверка ще са всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци. Проверката на процедурите, свързани с отделните проекти и тяхното финансиране, ще обхване и действията на държавни органи и длъжностни лица. На ДАНС са възложени конкретни действия, свързани с изискване на документи, снемане на обяснения и проверка на твърдяните факти. В хода на проверката ще бъде осъществено и взаимодействие с КПКОНПИ.", "date": "2018.09.17", "title": "Софийска градска прокуратура възложи на ДАНС проверка по публикация за измами при усвояване на средства от еврофондове"}
{"url": "http://www.focus-news.net/news/2018/09/17/2568106/v-pernik-shte-se-provede-konferentsiya-na-tema-parvata-svetovna-voyna-na-balkanite-probivat-na-dobro-pole-i-sabitiyata-prez-1918-g.html", "text": "На 18 септември, от 10.00 часа, в Малкия салон на Двореца на културата ще започне научната конференция на тема „Първата световна война на Балканите, пробивът на Добро поле и събитията през 1918 г.“ Това съобщиха от пресцентъра на  Община Перник . Събитието се организира съвместно от Института за исторически изследвания към БАН, Македонския научен институт, Регионален исторически музей – Перник и е под патронажа на председателя на Националния комитет за отбелязване на 100-годишнината от Първата световна война Красимир Каракачанов – министър на отбраната на Република България.", "date": "2018.09.17", "title": "В Перник ще се проведе конференция на тема „Първата световна война на Балканите, пробивът на Добро поле и събитията през 1918 г.“"}
{"url": "http://www.focus-news.net/news/2018/09/17/2568101/zam-kmetat-na-svishtov-aneliya-dimitrova-v-obshtinata-nyama-neobhvanati-ot-obrazovatelnata-sistema-uchenitsi.html", "text": "В община Свищов няма необхванати от образователната система ученици в задължителна възраст. Това съобщи за  Радио „Фокус“ – Велико Търново  зам.-кметът на Свищов Анелия Димитрова. Като основна причина тя посочи ефективната работа на междуинституционалния механизъм и на екипите, които работят в него.  Тя допълни, че принос за положителната тенденция оказва и промяната в Закона за училищното и предучилищното възпитание, според която бяха възстановени транспортните разходи на учениците над 16 години. „По този начин намалихме броя на учениците, които след завършено основно образование преминаваха към съседни общини, където да завършат следващия си етап на образование. Този процес беше ограничен именно чрез възстановяване на техните транспортни разходи“, допълни Анелия Димитрова. Тя коментира, че освен в подобряване на материалната база на образователните институции в Свищов, се инвестира и в развитие на педагогическия персонал. „Община Свищов се стреми да осигури един качествен и ефективен образователен процес , като това не би било възможно без синхрон във всички участници в него“, подчерта тя. \r\nПо думи на Анелия Димитрова водещ и доминантен приоритет в управленската политика на Община Свищов остава образованието. Тя уточни, че за местното ръководство най-важни са инвестициите именно в този сектор, защото те са дългосрочни, с перспектива и се правят за бъдещето на младите хора. „И през настоящата 2018 година усилията ни бяха насочени по посока надграждане на постигнатото в реновирането на материалната база в учебните и детските заведения на територията на цялата община. Нашият стремеж е да осигурим една съвременна и образователна среда за нашите деца“, категорична бе Анелия Димитрова.  Ремонти преди началото на учебната година бяха извършени в детска градина „Чиполино“ – Свищов, детска градина „Радост“ в село Царевец, в детска градина „Калина  малина“ – Свищов, както и в изнесената група „Детски свят“, която е към детска градина „Васил Левски“.  Реконструкциите обхванаха още детските заведения в селата Българско Сливово, Алеково, Козловец, Драгомирово и Ореш. Общата стойност на направените инвестиции за подобряване на материалната база е над 300 хиляди лева.  \r\nАнелия Димитрова съобщи също, че текущи ремонти са извършени във всички училища на територията на Свищовска община преди началото на новата учебна година с цел подобряване на материалната им база. Средствата за тях са заделени от делегираните бюджети на училищата. През настоящата година общинско финансиране са получилималомерните и слетите паралелки в населените места от региона след официално прието решение от Общински съвет – Свищов. „Също така продължават дейностите по проект, който е финансиран по Оперативна програма „Наука и образование за интелигентен растеж“ в СУ „Цветан Радославов“и  ОУ „Филип Сакелариевич“ в град Свищов. Като, освен финансирането на меките мерки по проекта, които включват различни клубове по интереси, зелени училища, образователни екскурзии, наемането на специалисти, които да работят с целевите групи по проекта, много от училищата получиха и оборудване, техника и обзавеждане, с които да осъществяват планираните дейности по проекта“, обясни Анелия Димитрова. Тя допълни, че всички общински училища са средищни, с изключение на ОУ „Филип Сакелариевич“. Едно от тях е предложено за включване в списъка със защитени училища в България – ОУ „Христо Ботев“ в село Алеково. \r\nЛуиза ТРАНЧЕВА", "date": "2018.09.17", "title": "Зам.-кметът на Свищов Анелия Димитрова: В общината няма необхванати от образователната система ученици"}
{"url": "http://www.focus-news.net/news/2018/09/17/2568109/mosv-412332-tona-otpadatsi-ot-2869-mesta-byaha-sabrani-v-kampaniyata-da-izchistim-balgariya-zaedno.html", "text": "Общо 4123,32 тона отпадъци бяха събрани на 15 септември в кампанията „Да изчистим България заедно“, организирана от бТВ, на която МОСВ е основен партньор за седма поредна година. Това съобщиха от пресцентъра на  Министерството на околната среда и водите . Това са окончателните данни от инициативата, обобщени от 16-те Регионални инспекции по околната среда и водите и експертите на дирекция „Управление на отпадъците и опазване на почвите“ в МОСВ. Данните са за събраните отпадъци от населените места и териториите в обхвата на съответната екоинспекция. Тези количества са събрани от общо 2869 места, които са почистени от доброволци в цялата страна. Според изчисленията от всяко замърсено място към Регионалните системи за управление на отпадъците е бил извозен средно по около тон и половина боклук.  Най-много отпадъци отчитат от РИОСВ във Варна – 742,95 тона, на второ и трето място са съответно Стара Загора  – 480,090 тона, и Перник – 435,82  тона. Следват данните от екоинспекциите в Бургас – 350,3 т, Хасково – 321,370 т,  Пловдив  – 316,98 т, Шумен – 247,68 т,  Враца – 234,65 т, София – 197,09 т,  Пазарджик – 176,92 т,  Русе – 171,78 т, Плевен – 133,71 т. Най-малки количества са отчетени в  Благоевград –  99,25 т,  Монтана – 87,68 т, Смолян – 86,66 т  и Велико Търново – 40,39 тона.", "date": "2018.09.17", "title": "МОСВ: 4123,32 тона отпадъци от 2869 места бяха събрани в кампанията „Да изчистим България заедно“"}
{"url": "http://www.focus-news.net/news/2018/09/17/2568108/sofiya-do-21-septemvri-ostava-v-sila-vremennata-organizatsiya-na-dvizhenie-po-ul-montevideo.html", "text": "До 24.00 часа на 21 септември 2018 г. се забранява влизането на пътни превозни средства в двете посоки по ул. „Монтевидео” между ул. „Боряна“ и бул. „Никола Петков“. Това съобщиха от пресцентъра на  Столична община .  \r\nДо 24.00 часа на 21 септември 2018 г. автобусите от линия № 73 ще се движат по променен маршрут. \r\nПромяната е само в посока ж. к. „Овча купел“ – от бул. „Овча купел“, надясно по ул. „Боряна“, надясно по ул. „Монтевидео“, наляво по бул. „Президент Линкълн“ и по маршрута си до ж.к. „Овча купел 2“. В обратната посока маршрутът не се променя. \r\nАвтобусите ще спират на всички съществуващи спирки по променения маршрут. \r\nСпирката на ул. „Монтевидео\" с  име „Ул. „Боряна“ и код: 1845 се измества с 40 м напред, в посока  ж.к. „Овча купел“. \r\nСпирката на ул. „Боряна“ с  име „Ул. „Боряна“ и код: 1844 с 45 м се измества напред, в посока  ул. „Любляна\".", "date": "2018.09.17", "title": "София: До 21 септември остава в сила временната организация на движение по ул. „Монтевидео”"}
{"url": "http://www.focus-news.net/news/2018/09/17/2568102/kmetat-daniel-panov-otkri-uchebnata-godina-v-meditsinskiya-filial-vav-veliko-tarnovo.html", "text": "Кметът на Велико Търново Даниел Панов уважи тържеството за откриването на четвъртата учебна година във филиала на Медицински университет „Параскев Стоянов“ – Варна. Това съобщиха от пресцентъра на  Община Велико Търново . Близо 40 са приетите тази година първокурсници, които ще се обучават за медицински сестри и акушерки. Над 150 са вече студентите във филиала, базиран в част от сградата на Хуманитарна гимназия „Св. св. Кирил и Методий“. \r\nДаниел Панов пожела на младите хора много успехи както в учението, така и в отговорните професии, които са си избрали. Студентските книжки на първокурсниците бяха връчени от директора на филиала – доц. Диана Димитрова. \r\nСтруктурата на Варненския медицински университет бе открит през есента на 2015 година. Така бе възстановена прекъсната през 2007 година традиция Старата столица да има висше учебно заведение, в което младите хора да получават образование по здравни грижи. \r\nСред гостите на тържеството бяха областният управител проф. Любомира Попова, общинските съветници д-р Николен Стойнов, д-р Валентин Точков, проф. Михаил Харалампиев, Деян Хаджийски.", "date": "2018.09.17", "title": "Кметът Даниел Панов откри учебната година в медицинския филиал във Велико Търново"}
{"url": "http://www.focus-news.net/news/2018/09/17/2568110/mvnr-na-rusiya-shte-vazstanovyavame-otnosheniyata-s-ukrayna-no-s-drugi-po-otgovorni-polititsi-v-kiev.html", "text": "Възстановяването на руско-украинските отношения, очевидно, ще трябва да стане с други, по-отговорни политици в Украйна, се казва в разпространено в понеделник съобщение от Министерството на външните работи на Русия във връзка с развалянето от страна на Киев на двустранния Договор за приятелство, сътрудничество и партньорство, предава ТАСС. \r\n„Изхождаме от това, че на народите на Русия и Украйна самата историческа съдба е предначертала да живеят в добросъседство. Към това ги тласкат и многовековното съвместно минало, тесните духовни, културни и родствени връзки“, обръщат внимание от министерството. „Настоящата криза между нашите страни неизбежно ще бъде преодоляна. Но възстановяването на отношенията, очевидно, ще се случи с други, по-отговорни украински политици“. \r\nОт руското външно ведомство добавят също, че решението на Киев да прекрати действието на Договора за добросъседство с Русия обслужва чужди на Украйна геополитически интереси и предизвиква дълбоко съжаление. \r\n„Предприеманите от сегашното ръководство на Украйна деструктивни действия предизвикват дълбоко съжаление“, посочват от МВнР на Русия. „В стремежа си да обслужат чужди геополитически интереси и своите политически амбиции, киевските власти демонстрират готовност с лекота да разрушават всичко това, което е работено с години и десетилетия и да прекъсват връзка, изграждани с векове от много поколения наши предци“. \r\nКакто напомнят от ведомството, по-рано президентът на Украйна Петро Порошенко подписа указ за отказ от автоматичното продължаване на поредния десетгодишен период на Договора за приятелство, сътрудничество и партньорство между Русия и Украйна и документът ще прекрати своето действие на 1 април 2019 година. Сега тази мярка трябва да бъде одобрена от Върховната рада. \r\n„В своя антируски бяс украинското ръководство, добрало се до властта след въоръжен антиконституционен преврат през 2014 година, не се гнуси да остави следа в историята, като за политици, нанесли колосални вреди не само на руско-украинските отношения, но и на националните интереси на самата Украйна“, обясняват от МВнР на Русия. \r\nПревод и редакция:", "date": "2018.09.17", "title": "МВнР на Русия: Ще възстановяваме отношенията с Украйна, но с други, по-отговорни политици в Киев"}
{"url": "http://www.focus-news.net/news/2018/09/17/2568093/prof-hristomir-branzov-nimh-ako-utre-ne-se-podpishe-sporazumenieto-s-ban-nimh-shte-tryabva-da-spre-24-chasoviya-si-rezhim-na-rabota.html", "text": "Ако утре не се подпише споразумението с БАН, НИМХ ще трябва да спре 24-часовия си режим на работа. Това каза за  Агенция „Фокус“  бившият директор на Националния институт по метеорология и хидрология (НИМХ) проф. Христомир Брънзов.  \r\n„Днес Управителния съвет на БАН е разглеждал едно споразумение, което трябваше да подпишем в петък, но те нямаха мандат. Днес са дали мандат на председателя да подпише това споразумение между БАНХ и НИМХ с гаранти КНСБ и Министерството на образованието и науката в лицето на министъра. В това споразумение ние поемаме ангажимент да излъчим кандидатури – различни от тази, която досега е излъчена, които да бъдат разгледани от Управителния съвет на БАН и да се избере и да се назначи изпълняващ длъжността директор на НИМХ, за да може да излезем от тази ситуация“, каза проф. Брънзов. Той обясни, че с по-дългосрочен характер е първата част на споразумението, която е свързана с отделянето на НИМХ от БАН. \r\n„Днес беше проведено нашето Общо събрание, което даде мандат на нашия председател да подпише това променено споразумение. Защото това, което имаше като мандат за петък, беше върху един по-различен текст“, посочи проф. Брънзов и обясни, че в петък след 5-часова среща текстът е бил променен. „Така че сега остава техническата страна за подписване. Би трябвало това да се случи най-късно утре сутринта, защото ние вече нямаме графици за нощен труд, така че ще трябва да преминаваме към нормален работен ден – т.е. да спрем 24-часовия режим на работа. И се надяваме, че както досега доставчиците на комунални услуги ни доставяха авансово електроенергия, да продължат още няколко дни, за да можем да продължим да работим поне в нормално работно време – от 8.00 до 17.00 часа. Защото ако спрат електроенергията и комуникациите, ще спрем тотално“, обясни бившият директор на НИМХ. \r\nЦветилена СИМЕОНОВА", "date": "2018.09.17", "title": "Проф. Христомир Брънзов, НИМХ: Ако утре не се подпише споразумението с БАН, НИМХ ще трябва да спре 24-часовия си режим на работа"}
{"url": "http://www.focus-news.net/news/2018/09/17/2568114/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-minavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, минаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.17", "title": "Кюстендил: Поради пропадане на пътното платно е въведен обходен маршрут за товарните автомобили, минаващи по пътя Смоличано – Пелатиково"}
{"url": "http://www.focus-news.net/news/2018/09/17/2568112/kyustendil-dnevniyat-tsentar-za-detsa-i-mladezhi-vyara-nadezhda-i-lyubov-v-grada-otbelyazva-svoya-praznik.html", "text": "Дневният център за деца и младежи „Вяра, надежда и любов” в Кюстендил отбелязва своя празник. Това съобщи за  Радио „Фокус” – Кюстендил  управителят на центъра Краси Ботева. По думите й празникът е отбелязан подобаващо, въпреки че тази година той съвпада с първия учебен ден, а много от децата са ангажирани с началото на новата учебна година. Центърът представлява комплекс от социални услуги, които създават условия за цялостно обслужване на потребителите през деня, свързани с предоставяне на храна, задоволяване на ежедневните, здравните, образователните и рехабилитационните потребности, както и на потребностите от организация на свободното време и личните контакти. С този ден приключват и дейностите, реализирани в рамките на изготвения летен план за работа с децата и младежите в центъра. \r\nВенцеслав ИЛЧЕВ", "date": "2018.09.17", "title": "Кюстендил: Дневният център за деца и младежи „Вяра, надежда и любов” в града отбелязва своя празник"}
{"url": "http://www.focus-news.net/news/2018/09/17/2568113/api-ofertite-za-izrabotvaneto-na-tehnicheski-proekti-pri-remonta-na-nad-80-km-republikanski-patishta-shte-badat-otvoreni-na-18-septemvri.html", "text": "Утре се отварят офертите за изработването на технически проекти при основния ремонт на над 80 км републикански пътища. Това съобщиха от пресцентъра на  Агенция \"Пътна инфраструктура\" . Въз основа на проекти, които ще бъдат направени, след това ще бъдат рехабилитирани близо 33 км от третокласния път ІIІ-606 Копривщица - Стрелча, 17 км от Златишкия проход - път ІI-37 Eтрополе - Златица, 11 км от път ІIІ-8001 Калотина - Беренде - Каленица – път III-813 и 20 км от път ІIІ-1403 Подгоре - Шишманово - гара Макреш - /о.п. Видин – Димово/. \r\nОбществената поръчка е в 4 обособени позиции: \r\nВ обособена позиция №1 са 32,8 км от път ІIІ-606 Копривщица - Стрелча от км 0+000 до км 32+852. Пътят е на територията на областите София и Пазарджик. Между 10-ти и 13-ти км участъкът преминава през гр. Копривщица. Предвиден е и ремонтът на 6 мостови съоръжения. Четири от тях са над река Тополница, а останалите са над реките Топлика и Въртопска. Индикативната стойност за изработването на техническия проект е 290 000 лв. без ДДС, а срокът за изпълнение е 150 дни. \r\nВ обособена позиция №2 е ремонтът на 16,7 км от Златишкия проход - път ІI-37 Eтрополе - Златица от км 20+964 до км 35+580 и от км 42+810 до км 44+820. Предвидено е и изработването на технически проект за ремонта на моста над р. Балъм дере при 44-ти км. Индикативната стойност за обособената позиция е 135 000 лв. без ДДС, а срокът е 120 дни. \r\nВ обособена позиция №3 е път ІIІ-8001 Калотина - Беренде - Каленица – път III-813 от км 0+000 до км 10+900. Участъкът, с дължина близо 11 км, преминава през три населени места - с. Калотина, с. Беренде извор и с. Беренде. Ще се ремонтират и 3 мостови съоръжения. Две от тях са над река Нишава, а третото е над дере. Индикативната стойност е 99 000 лв. без ДДС, а срокът е 100 дни. \r\nВ обособена позиция №4 са 20,4 км от път ІIІ-1403 Подгоре - Шишманово - гара Макреш - /о.п. Видин - Димово/ от км 0+000 до км 20+450. Участъкът преминава през с. Подгоре, с. Шишманово и с. Макреш. Ще бъдат основно ремонтирани 4 мостови съоръжения по третокласния път. Индикативната стойност за изготвянето на проекта е 180 000 лв. без ДДС. Срокът е 120 дни. \r\nБъдещите изпълнители на обществената поръчка ще трябва да направят геодезически измервания, конструктивно обследване на прилежащите съоръжения, инженерно-геоложки проучвания и изработване на инвестиционен (технически) проект. При изготвянето на техническите проекти за рехабилитация на четирите пътни участъка ще бъдат предвидени мерки за възстановяване на отводняването и основен ремонт на компрометираните водостоци и пътни принадлежности. \r\nОбщата индикативна стойност за изпълнение на обществената поръчка в четирите обособени позиции е 704 000 лв. без ДДС. Средствата са от бюджета на АПИ. \r\nОфертите ще бъдат отворени утре - 18 септември, в 14.00 ч. в зала 702 на АПИ.", "date": "2018.09.17", "title": "АПИ: Офертите за изработването на технически проекти при ремонта на над 80 км републикански пътища ще бъдат отворени на 18 септември"}
{"url": "http://www.focus-news.net/news/2018/09/17/2568118/kmetat-na-sofiya-yordanka-fandakova-i-zam-ministarat-na-truda-i-sotsialnata-politika-zornitsa-rusinova-shte-podpishat-dogovor-za-sazdavane-na-tsentar-za-podkrepa-za-litsa-s-uvrezhdaniya.html", "text": "На 18 септември 2018 г. от 13.00 часа в сградата на Столичната община кметът на София Йорданка Фандъкова и заместник-министърът на труда и социалната политика Зорница Русинова ще подпишат договор за изпълнение на проект за изграждане на „Център за подкрепа за лица с увреждания“ – София със 100 % безвъзмездна финансова помощ от Оперативна програма „Развитие на човешките ресурси 2012-2020“.  Това съобщиха от пресцентъра на  Столична община . Договорът ще бъде подписан в зала Официална в сградата на Столична община. По проекта ще бъде създадена пилотна услуга „Център за подкрепа за лица с увреждания“ (ЦПЛУ) за осигуряване на комплексна подкрепа чрез интегрирани социални услуги в общността за лица с увреждания, включително с тежки множествени увреждания, и подкрепа на семействата и близките, които полагат грижа за тях. За ефективното функциониране на услугата ще бъде осигурен квалифициран екип от 20 специалисти, който ще бъде обучен за управлението и предоставянето на новите услуги. Срокът за изпълнение на договора между ОП „Развитие на човешките ресурси“ и Столична община е 18 месеца.  \r\nЦелта на процедурата, по която се финансира проектът, е да бъде осигурена качествена грижа за лицата с тежки увреждания чрез създаване на иновативни центрове за комплексна подкрепа на лица с увреждания и техните семейства в 6 общини в България.", "date": "2018.09.17", "title": "Кметът на София  Йорданка Фандъкова и зам.-министърът на труда и социалната политика Зорница Русинова ще подпишат договор за създаване на „Център за подкрепа за лица с увреждания“"}
{"url": "http://www.focus-news.net/news/2018/09/17/2568111/veliko-tarnovo-gradat-posreshtna-novata-uchebna-godina-s-rast-na-uchenitsite.html", "text": "С ръст на учениците Велико Търново посрещна днес новата учебна година. 8500 деца и младежи влязоха в класните стаи на училищата в общината. Повече спрямо годината са и първокласниците, които са над 700, съобщават от пресцентъра на  Община Велико Търново . \r\nКметът Даниел Панов уважи тържествата за откриване на учебната година в ОУ „Св. Патриарх Евтимий“, Природо-математическата гимназия „Васил Друмев“ и СУ „Емилиян Станев“. \r\n„Първият учебен ден носи тържествен и празничен дух и символизира голямата роля, която образованието има – просветата е основен стълб в развитието на нашата държава и винаги е било на почит от нашия народ. Днешният ден е особено важен за първокласниците. Ехото от първия звънец, образът и думите на първия учител, прелистването на първия буквар и изписването на буквите – тези мигове са особено вълнуващи и радостни. Помним ги с усмивка на лице цял живот. Скъпи деца, бъдете сигурни, че училището е ваш втори дом, а вашите учители са както ваши наставници, така и приятели“, обърна се Даниел Панов към най-малките ученици в ОУ „Св. Патриарх Евтимий“ и СУ „Емилиян Станев“. \r\nГрадоначалникът призова възпитаниците на трите училища да ценят времето, прекарано в клас, да уважават и почитат педагозите. „Доброто и качествено образование е ключът към бъдещите ви успехи. А учителите са тези хора, които ще ви помогнат да намерите този ключ“, бе посланието на кмета на Велико Търново. Той подчерта, че всеки успех на учениците, постигнат от състезания или олимпиади, е гордост за града. \r\n„Гордейте се, че учите във Велико Търново – историческата и духовна столица на България, средище на българския дух, култура, традиции и обичаи“, каза още Даниел Панов на учениците, а към абитуриентите се обърна с думите винаги да носят частица от Старата столица в сърцата си. \r\nПодаръци имаше за малчуганите от подготвителните групи в ОУ „Св. Патриарх Евтимий“ и СУ „Емилиян Станев“. Те получиха комплекти с образователни материали, дарени от младото семейство Стойнови и от председателя на комисията по здравеопазване в Общинския съвет и изявен хирург – д-р Николен Стойнов. \r\nКметът Даниел Панов посети също ОУ „Христо Ботев“ и Хуманитарна гимназия „Св. св. Кирил и Методий“. Той благодари на учителските колективи, че са приели образованието на децата не като служебно задължение, а като кауза. \r\nЗаместник-кметовете на Велико Търново Снежана Данева-Иванова, проф. Георги Камарашев и Ганчо Карабаджаков гостуваха в ОУ „Петко Р. Славейков“, Професионалната гимназия по електроника „А. С. Попов“ и Частна професионална гимназия „Аркус“. Председателят на общинския съвет Венцислав Спирдонов уважи тържествата в ОУ „Св. Патриарх Евтимий“ и Езикова гимназия „Проф. д-р Асен Златаров“.", "date": "2018.09.17", "title": "Велико Търново: Градът посрещна новата учебна година с ръст на учениците"}
{"url": "http://www.focus-news.net/news/2018/09/17/2568119/burgas-intenziven-e-trafikat-v-oblastta.html", "text": "Интензивен е трафикът в област Бургас, предаде репортер на  Радио „Фокус“-Бургас . Натоварено е движението по пътя Бургас – Слънчев бряг в района на кръстовищата с кръгово движение при Поморие. Интензивен е трафикът и в посока Созопол в района на база Атия. Натоварено е движението и по автомагистрала „Тракия“ в района на Бургас и по входно-изходните пътни артерии на града. В град Бургас по-натоварено е движението по бул. „Тодор Александров“, в района на кръстовището между улиците „Спортна“ и „Индустриална“, както и на кръстовището с кръгово движение „Трапезица“. \r\nМария КУРТЕВА", "date": "2018.09.17", "title": "Бургас: Интензивен е трафикът в областта"}
{"url": "http://www.focus-news.net/news/2018/09/17/2568115/protestirashtite-pred-narodnoto-sabranie-se-otpraviha-kam-sgradata-na-ministerskiya-savet.html", "text": "Протестиращите пред Народното събрание се отправиха към сградата на Министерския съвет, предаде репортер на  Агенция „Фокус“ . Протестиращите се движат в най-дясното платно за движение на бул. „Цар Освободител“, като уточниха, че имат разрешение за шествието от Столична община. Те заявиха, че утре отново в 12.00 часа се събират пред сградата на Народното събрание за трети ден на протеста и протестите им ще продължат всеки ден до победата. Шествието протича при засилено полицейско присъствие. Движението на бул. „Цар Освободител“ в дясното лента е затруднено, заради преминаващата тълпа. Полицейски екипи регулират движението в района. \r\nДаяна ДЮЛГЕРОВА", "date": "2018.09.17", "title": "Протестиращите пред Народното събрание се отправиха към сградата на Министерския съвет"}
{"url": "http://www.focus-news.net/news/2018/09/17/2568117/prezidentat-na-makedoniya-kam-dzheyms-matis-vlizaneto-v-nato-i-es-ostavat-nay-golemite-strategicheski-tseli-na-skopie.html", "text": "Влизането в НАТО и ЕС остават стратегически цели и най-големи приоритети на Република Македония и това би допринесло за развитието и просперитета на целия регион, подчерта македонският президент Георги Ивавнов в понеделник на срещата с американския министър на отбраната Джеймс Матис, предава  скопският телевизионен канал „Сител“. \r\nИванов, както съобщават от неговия кабинет, е заявил, че Македония остава стабилен стратегически партньор на САЩ и че и в бъдеще ще се бори за сигурността, свободата и демократическото развитие на региона и активно ще участва в съвместните активности в борбата против тероризма и останалите заплахи на глобално ниво. \r\nИванов и Матис са обменили мнения и за текущите политически събития в Македония, евроатлантическите перспективи на страната и двустранното сътрудничество между Скопие и Вашингтон в сигурността и отбраната. \r\nМакедонският държавен глава е благодарил за подкрепата на САЩ за провеждане на реформите в отбраната и сигурността в Македония, както от финансов, така и от технически аспект. \r\n„Дори да не сме в НАТО, нашата армия е съвместима с Алианса и за това сме благодарни на САЩ. Това е вложение в бъдещето. Трябва да бъдем по-подготвени за новите заплахи и новите предизвикателства“, заяви президентът на срещата с Матис. \r\nПревод и редакция:", "date": "2018.09.17", "title": "Президентът на Македония към Джеймс Матис: Влизането в НАТО и ЕС остават най-големите стратегически цели на Скопие"}
{"url": "http://www.focus-news.net/news/2018/09/17/2568116/otets-stiliyan-hram-sveti-nikola-chernomorets-chestvaneto-na-vyara-nadezhda-i-lyubov-e-kulminatsiyata-na-poreditsa-ot-praznitsi-svarzani-s-vazdvizhenie-na-svetiya-krast-gospoden.html", "text": "Честването на Вяра, Надежда и Любов е кулминацията на поредица от празници, свързани с Въздвижение на Светия кръст Господен. Това каза за  Радио „Фокус“ – Бургас  Отец Стилиян от храм „Свети Никола“ в град Черноморец. По думите му празниците напомнят, че всеки от нас носи своя кръст в сърцето си, който, едновременно с това, е и ключ към Царството Божие. \r\n„В християнската религия вярата, надеждата и любовта са основните християнски добродетели, които в миналото са имена на дъщерите на София, които са били възпитани в послушание, въздържание и любов“, заяви още Отец Стилиян. Той добави, че семейството им е живяло през първата половина на II век, което е било време на жестоки гонения срещу християнските убеждения и вяра. \r\n„Затова в онези времена е било твърде смело и опасно да изповядват открито своята вяра“,допълни още свещеникът. По думите му историята разказва, че след публичния процес, насочен срещу трите дъщери и майка им, затова, че изповядват различна от общоприетата религия, те загинали. Той добави, че въпреки мъченията истинските християни не са се отказали от своите убеждения и са се борили за построяването на Царството Божие – свят на мир, любов и съгласие между всички хора. \r\n„Ние правим разлика между знание и познание. Честването на днешния ден съвпада с началото на учебната година, а знанието без вяра в Бог е синкаво и не може да донесе нищо полезно“, посочи още свещеникът.  Той добави, че от 777 година мощите на трите дъщери на Света София – Вяра, Надежда и Любов, се намират в областта Елзац във Франция, където празникът се отбелязва по специален начин. \r\nМария ГЕОРГИЕВА", "date": "2018.09.17", "title": "Отец Стилиян, храм „Свети Никола“ - Черноморец:  Честването на Вяра, Надежда и Любов е кулминацията на поредица от празници, свързани с Въздвижение на Светия кръст Господен"}
{"url": "http://www.focus-news.net/news/2018/09/17/2568123/izp-direktor-na-ia-operativna-programa-nauka-i-obrazovanie-za-inteligenten-rastezh-kiril-geratliev-shte-predstavi-napredaka-na-op-nauka-i-obrazovanie-za-inteligenten-rastezh-2014-2020-g.html", "text": "На 18 септември, вторник, от 14.30 часа, изпълнителният директор на ИА „Оперативна програма „Наука и образование за интелигентен растеж” Кирил Гератлиев ще представи финансовия и технически напредък на ОП „Наука и образование за интелигентен растеж“ 2014-2020 г., както и подхода на Управляващия орган по проектите за изграждане и развитие на Центрове за върхови постижения и Центрове за компетентност. Това съобщиха от пресцентъра на  Министерството на образованието и науката . Оперативна програма „Наука и образование за интелигентен растеж“ 2014-2020 г. се съфинансира от Европейския фонд за регионално развитие, Европейския социален фонд и националния бюджет. \r\nБрифингът ще се проведе в сградата на Министерство на образованието и науката, зала на ет.4.", "date": "2018.09.17", "title": "Изп. директор на ИА „Оперативна програма „Наука и образование за интелигентен растеж” Кирил Гератлиев ще представи напредъка на ОП „Наука и образование за интелигентен растеж“ 2014-2020 г."}
{"url": "http://www.focus-news.net/news/2018/09/17/2568124/obshtinskite-savetnitsi-ot-gerb-ruse-organizirat-priemni-za-grazhdani-na-20-septemvri.html", "text": "Общинските съветници от ГЕРБ-Русе ще имат приемни за граждани на 20 септември 2018 г.,четвъртък, от 17.30 часа в град Русе. Това съобщиха от пресцентъра на  ПП ГЕРБ . В централния офис на партията, намиращ се на ул. „Чипровци” № 2, на въпроси на хората ще отговарят проф. Васил Пенчев и Богдан Донев.  \r\nВ клуба, намиращ се на ул. „Доростол” № 1, жителите на общината ще могат да поставят своите проблеми пред доц. Сашо Нунев и Илиян Илиев. \r\nДимитър Кънчев и Бедрос Пехливанян ще са на разположение на хората за актуални проблеми в клуба, намиращ се в кв. „Чародейка”, комплекс „Чародейка”, ет. 2.  \r\nВладислав Атанасов и Марияна Данова - Иванчева ще бъдат в клуба на ул. „Отец Паисий” № 4, а Събина Павлова – в клуба на ул. „Илинден“ № 7 в кв. „Дружба 3“ /до комплекс „Олимпия“/. \r\nЗаписванията стават на място или на телефон 082/82 52 64.", "date": "2018.09.17", "title": "Общинските съветници от ГЕРБ-Русе организират приемни за граждани на 20 септември"}
{"url": "http://www.focus-news.net/news/2018/09/17/2568122/smolyan-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка ще се регулира със светофарна уредба, а скоростта ще е ограничена до 20 км/ч. Трафикът ще се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в края на първия работен ден от седмицата е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.17", "title": "Смолян: Сухи и нормално проходими са пътищата в областта"}
{"url": "http://www.focus-news.net/news/2018/09/17/2568121/deny-ukrayna-na-saveta-za-asotsiatsiya-mezhdu-ukrayna-i-es-prez-dekemvri-shte-bade-formirana-yasna-logistika-za-integratsiyata-na-kiev-v-sayuza.html", "text": "Провеждането на заседанието на Съвета за асоциация между Украйна и Европейския съюз е планирано за декември тази година, съобщи украинският премиер Владимир Гройсман след края на телефонния си разговор с върховния представител на Съюза по политиката на сигурност и външните работи Федерика Могерини, пише  киевският ежедневник „День“ . \r\n„Проведох телефонен разговор с Могерини. Обсъдихме подробно текущото сътрудничество, както и подготовката и съдържателното запълване на заседанието на Съвета за асоциация Украйна-ЕС. Планираме да го проведем през декември“, написа Гройсман във „Фейсбук“. \r\nПо неговите думи, страните са се договорили по време на това заседание „да сформираме ясна логистика на нашата интеграция с ЕС. Конкретно, по такива направления като правосъдие, цифров пазар, енергетика и митнически въпроси“. \r\n„Нашата цел е интеграция с Европейския съюз. Затова и водим постоянен и интензивен диалог с Европейската комисия“, резюмира Гройсман. \r\nПревод и редакция:", "date": "2018.09.17", "title": "„День“ (Украйна): На Съвета за асоциация между Украйна и ЕС през декември ще бъде „формирана ясна логистика“ за интеграцията на Киев в Съюза"}
{"url": "http://www.focus-news.net/news/2018/09/17/2568127/ministar-nikolina-angelkova-natsionalnite-kurorti-sa-litseto-na-balgarskiya-turizam-i-tryabva-da-imat-produktovo-obosobeni-i-parti-zoni-i-zoni-za-otdih.html", "text": "Националните курорти са лицето на българския туризъм и трябва да имат продуктово обособени и парти зони, и зони за отдих. Това каза министърът на туризма Николина Ангелкова в интервю за предаването „Лице в лице“ по  бТВ . \r\nНа въпрос дали познава бъдещите нови министри, тя отговори: „Познавам ги. Те са изключително добри специалисти. Искам да благодаря на министрите Московски, Нанков и Радев, с които сме работили изключително добре заедно, тъй като сектор „Туризъм“ изисква работа в екип. И аз много им благодаря за всичко, което са правили, за да постигнем тези добри резултати“.  \r\nМинистър Ангелкова посочи, че не вижда напрежение в кабинета заради смяната на министрите. „Всеки от нас си изпълнява задълженията. За мен е много важно как свършва летният и ще започне новия сезон. Успяхме да направим така, че година по-рано да рекламираме двата туристически сезона, за да гарантираме една устойчивост, каквато забелязваме през последните три години, a именно ръстове – 16% през 2016 г., 9% на годишна база през 2017 г. и сега за 2018 г. очакваме около 8% ръст на годишна база“, обясни тя. \r\nНа въпрос дали е имало разговори да бъде сменен и министърът на туризма, Ангелкова отговори, че не е имало такъв разговор. „Основната ми цел и тази на моите служители в министерството е да спазваме закона, а ако има някакво съмнение – компетентните органи трябва да си свършат работа. И в случая със сигнала до Прокуратурата на вицепремиера Валери Симеонов те го направиха. Мисля, че с него нямаме разногласия, за мен е важно в режим на диалог да изчистваме всичко. Да, имаме различни гледни точки, но затова е важно да се обсъжда и да вземем най-добрите решения за сектора“, коментира Ангелкова. \r\nТя посочи, че националните курорти са лицето на българския туризъм и трябва да имат специален статут. „Това е нещо, което направихме с промените в Закона за туризма, които предстои да бъдат внесени в Народното събрание, защото общественото им обсъждане изтече. И там на база на дискусията беше включено от нас националните курорти да бъдат с особен статут, да бъдат извън Закона за шума и да бъдат регламентирани в специална наредба, която е подзаконов нормативен акт, и да се даде възможност да се развива всякакъв вид туризъм. И големите туроператори, които излязоха с писма до нас, продават на туристите и Слънчев бряг, и Златни пясъци и като парти зона, и като зона за отдих от години“, обясни министърът на туризма. Ангелкова посочи, че целта на новите законови промени е да се регламентира това и да се даде възможност на местната власт и местния бизнес да обособят продуктово такива зони.", "date": "2018.09.17", "title": "Министър Николина Ангелкова: Националните курорти са лицето на българския туризъм и трябва да имат продуктово обособени и парти зони, и зони за отдих"}
{"url": "http://www.focus-news.net/news/2018/09/17/2568128/aktsenti-v-sutreshniya-blok-dobro-utro-balgariya-po-radio-fokus-na-18-septemvri.html", "text": "Ще даде ли нова надежда за Сирия срещата в Сочи на президентите на Русия и Турция Владимир Путин и Реджеп Тайип Ердоган. По тези и още въпроси ще разговаряме с Георги Димов, бивш генерален консул на България в Одрин. Главният секретар в кабинета „Борисов 1” Росен Желязков е новият номиниран за транспортен министър в кабинета „Борисов 3”. Ще се стабилизира ли политическата обстановка с тази номинация? Това последна или поредна промяна е? Темата ще коментираме с политолога доц. Антоний Гълъбов, преподавател в НБУ. За културната програма на област Смолян с акцент на предстоящите Дельови празници в Златоград и фестивала на киселото мляко в с. Момчиловци, както и за оценката на туристическия сезон в областта ще разговаряме с областния управител Недялко Славов. Представителна изложба на художничката Бронка Гюрова ще бъде открита в Градската художествена галерия във Варна. Повече по темата ще научим от репортера ни във Варна Диана Стоева. Започнаха Празниците на Стария град в Пловдив, още информация за програмата ще разберем от репортера ни в Пловдив Цветана Тончева. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2018.09.17", "title": "Акценти в сутрешния блок „Добро утро, България“ по Радио „Фокус“ на 18 септември"}
{"url": "http://www.focus-news.net/news/2018/09/17/2568129/blagoevgrad-natovaren-e-trafikat-po-osnovnite-patni-napravleniya-v-oblastta.html", "text": "Натоварен е трафикът по основните пътни направления в област Благоевград – автомагистрала „Струма“, главен път Е-79 и второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Към този час на деня няма образували се колони от автомобили. През деня не са регистрирани тежки пътни инциденти в областта, заради които да е било спирано движението по пътищата или да са били въвеждани ограничения. В региона не се извършват ремонтни дейности по републиканската пътна мрежа. Повишена е опасност от падащи камъни в Кресненското дефиле и по второкласен път 19 Симитли – Гоце Делчев. \r\nИнтензивен е трафикът по основните улици и булеварди в областния център. Пътните настилки са сухи и нормално проходими. В края на деня по-натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, поради което движението в определени участъци е преустановено. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛора КАЛЧЕВА", "date": "2018.09.17", "title": "Благоевград: Натоварен е трафикът по основните пътни направления в областта"}
{"url": "http://www.focus-news.net/news/2018/09/17/2568120/661-parvoklasnitsi-v-obshtina-blagoevgrad-vlyazoha-v-uyutni-klasni-stai-i-uchilishta-s-novi-pridobivki.html", "text": "661 ученици в община Благоевград за първи път прекрачиха прага на училището и влязоха в своите класни стаи. Това съобщиха от пресцентъра на  Община Благоевград . Всички учебни заведения в Благоевград започнаха новата учебна година, както бе обещал кметът д-р Атанас Камбитов, с редица обновления. Спортни площадки, обновени физкултурни салони, нова материална база, оборудване са само част от новостите, с които благоевградските училища започват годината.  \r\nОбщина Благоевград е поела твърд ангажимент да подкрепя всяко учебно заведение. Кметът д-р Атанас Камбитов, председателят на ОбС Радослав Тасков и заместник- кметовете на Благоевград пожелаха успешна година на директори, училищен колектив и ученици. Заедно с това, те откриха дългоочаквани нововъведения в Благоевградска професионална гимназия „Ичко Бойчев“, СУИЧЕ „Св. Климент Охридски“, XI ОУ „Христо Ботев“. От следващата година още две училища в града ще имат свои закрити басейни- VI ОУ „Иван Вазов“ и XI ОУ „Христо Ботев“. Предвижда се да се обнови и модернизира сградният фонд на НХГ „Св. св. Кирил и Методий“, Трето ОУ „Димитър Талев“ и Пето ОУ „Георги Измирлиев“.", "date": "2018.09.17", "title": "661 първокласници в община Благоевград влязоха в уютни класни стаи и училища с нови придобивки"}
{"url": "http://www.focus-news.net/news/2018/09/17/2568125/mladite-stolichni-sotsialisti-pokazaha-istinata-za-grada-v-izlozhbata-sofiya-na-dve-skorosti.html", "text": "Младите социалисти от столицата показаха истината за града в изложбата „София на две скорости“ по повод празника на София - 17-и септември. Това съобщиха от пресцентъра на  ГС на БСП-София . Снимките бяха подредени на изхода на метростанция „Сердика“ от страната на Министерството на здравеопазването. На откриването на изложбата присъстваха лидерът на БСП – София и председател на групата на социалистите в СОС Калоян Паргов, заместник-председателят на СОС от БСП Милка Христова, народните представители Христо Проданов и Николай Цонков и общинските съветници Борис Цветков и Николай Николов, както и председателят на Младежкото обединение на БСП Николай Бериевски.  \r\n„Нека не правим софиянци заложници на предизборните кампании и пиара с лентичките, призова Калоян Паргов. На тържествената сесия в Столичния общински съвет пожелах всички заедно да работим, за да преодолеем диспропорциите в града. За да няма разлика между красивия център и забравените крайни квартали“. \r\nПредседателят на Младежкото обединение на БСП в София Петко Димитров пък разкри, че изложбата ще бъде обогатявана и разширявана с нови снимки, които да показват разликите в града ни. „Планираме тази изложба да обиколи всички квартали на София, за да покаже каква е истината, каза Петко Димитров. - Със сигурност управляващите трябва да се грижат за всички квартали на София така, както го правят за центъра. В тази връзка е и нашата кампанията, която с младежите от БСП – София подехме. Казва се „24 по 24“. За 24 месеца ще обиколим всички 24 района на града. Ще правим различни събития, ще се срещаме с гражданите, за да чуем проблемите им. А след това ще се опитаме да ги разрешаваме един по един с нашите общински съветници“. \r\n„Една от снимките в изложбата показва улицата, на която живея, каза Надежда Мидюрова, заместник-председател на МО на БСП - София. - Намира се в квартал „Овча купел“. Няма асфалт, има кал, локви, дупки. Непроходима е. При всеки дъжд гаражите се наводняват, майките с детски колички не могат да преминават по нея, да не говорим за хора с инвалидни колички. Пускали сме множество жалби до общината, но последно ни обясниха, че попадаме в зоната на „Западната тангента“ и нашата улица ще бъде ремонтирана, когато има яснота за нейното разширяване. Дотогава от общината можели само да поддържат „нормален достъп“ до улицата. В същото време и аз, а и всички съседи, плащаме данъци, за да живеем в европейска столица. Не може управляващите в Столична община да заблуждават хората с красивия център и да твърдят, че всичко е наред. София е с две лица и това е голямото лицемерие на управляващите в града ни в последните 10 години“.", "date": "2018.09.17", "title": "Младите столични социалисти показаха истината за града в изложбата „София на две скорости“"}
{"url": "http://www.focus-news.net/news/2018/09/17/2568133/prezidentat-rumen-radev-v-bukuresht-bez-svarzanost-ne-mozhem-da-postignem-po-barzo-zalichavane-na-ogromnite-razliki-mezhdu-iztochna-i-zapadna-evropa.html", "text": "Без свързаност и интеграция не можем да постигнем по-бърза конвергенция и заличаване на огромните разлики, които все още съществуват между Източна и Западна Европа. Това заяви президентът Румен Радев пред журналисти в Букурещ, съобщиха от  прессекретариата на държавния глава . Държавният глава е на работно посещение в Румъния за участие в срещата на върха на инициативата „Три морета“. По думите на президента Радев инициативата „Три морета“ е насочена към засилването на икономическата интеграция между дванадесетте държави членки от региона, която следва да допринесе „най-вече за ускореното им икономическо и социално развитие, както и за заличаване на разликата им с другите държави от Западна Европа“.  \r\nБългария участва в рамките на инициативата с три свои проекта, стана ясно от думите на държавния глава – изграждането на тунел под Петрохан, рехабилитацията на железопътната връзка Русе – Варна и разширяване на капацитета на газохранилището в Чирен. „Инициативата е отворена и за нови проекти, но бъдещето й зависи много от това дали ще успеем да излезем от сферата на политическото говорене”, каза още президентът. Румен Радев добави, че именно способността на държавите от региона да се обединяват около проекти от взаимен интерес и привличането на финансови средства за тяхната реализация, ще определи нейното бъдеще.  \r\nПрезидентът изрази и надежда за преминаването към конкретни действия за  реализацията на структурата на самата инициатива, механизмите за нейното ръководство, критериите за определянето на приоритетите в набелязаните проекти и най-вече по отношение на финансирането.  „Говорим за европейски механизми и трансатлантическо партньорство, но всичко това е обект на предстоящи разговори”, коментира още Румен Радев.  \r\nВ инициативата „Три морета“ участват президентите на България, Хърватия, Унгария, Литва, Полша, Румъния, Словакия и Словения. В работата на форума ще вземат участие и председателят на Европейската комисия Жан-Клод Юнкер, министърът на енергетиката на САЩ Рик Пери, министърът на външните работи на Германия Хайко Маас и висши представители на Европейска банка за възстановяване и развитие и Световната банка.  \r\nВ рамките на срещата на върха днес в Букурещ се провежда и бизнес форум, който има за цел да открои възможностите за реализация на съвместни проекти в областта на регионалната свързаност.", "date": "2018.09.17", "title": "Президентът Румен Радев в Букурещ: Без свързаност не можем да постигнем по-бързо заличаване на огромните разлики между Източна и Западна Европа"}
{"url": "http://www.focus-news.net/news/2018/09/17/2568135/sofiya-vremenno-se-zabranyava-vlizaneto-na-patni-transportni-sredstva-v-uchastatsi-na-ul-knyaz-aleksandar-i-i-ul-ivan-denkoglu.html", "text": "Временно се забранява влизането на пътни транспортни средства  в участъци на ул. „Княз Александър I“  и ул. „Иван Денкоглу“. Това съобщиха от пресцентъра на  Столична община . От 18 септември до 18 октомври се забранява влизането, престоят и паркирането на пътни превозни средства по ул. „Иван Денкоглу“ в участъка от ул. „Ангел Кънчев“ до ул. „Граф Игнатиев“ и по ул. „Княз Александър I“  в участъка от ул. „Стефан Караджа“ до ул. „Граф Игнатиев“.", "date": "2018.09.17", "title": "София: Временно се забранява влизането на пътни транспортни средства  в участъци на ул. „Княз Александър I“  и ул. „Иван Денкоглу“"}
{"url": "http://www.focus-news.net/news/2018/09/17/2568130/melnishkiyat-episkop-gerasim-oglavi-arhiereyska-sveta-liturgiya-v-drevniya-sofiyski-hram-sv-sofiya-premadrost-bozhiya-v-proslava-na-sv-sofiya-i-neynite-dashteri-svetite-vyara-nadezhda-i-lyubov.html", "text": "Мелнишкият епископ Герасим оглави Архиерейска света Литургия в древния софийски храм „Св. София - Премъдрост Божия“, в прослава на св. София и нейните дъщери светите Вяра, Надежда и Любов, предаде репортер на  Агенция „Фокус“ . На 17 септември всяка година Православната църква прославя св. София и нейните дъщери - мъчениците Вяра, Надежда и Любов. По този повод във всички епархии на Българската православна църква се отслужва празнична света Литургия. Втори храмов празник чества древната софийска църква „Св. София - Премъдрост Божия“. Денят се отбелязва и като празник на столицата ни. По този повод, с благословението на Негово светейшество Българския патриарх и Софийски митрополит Неофит, в храм „Св. София - Премъдрост Божия“, бе отслужена Архиерейска света Литургия. Тя бе оглавена от Негово преосвещенство Мелнишкият епископ Герасим - главен секретар на Светия Синод на Българската православна църква. Той бе в съслужение с Негово преосвещенство Белоградчишки епископ Поликарп- викарий на Софийския митрополит,  Негово високопреподобие архимандрит Василий - протосингел на Софийска епархия, Негово високоблагоговейнство ставр. ик. Ангел Ангелов - духовен надзорник на Софийска епархия и предстоятел на храма, предстоятели на столични църкви, храмовото духовенство и др. След светата богослужба Преосвещеният епископ Поликарп отслужи молебен и водосвет за здравето и благополучието на всички православни християни.  \r\nНикола ПЕТКОВ", "date": "2018.09.17", "title": "Мелнишкият епископ Герасим оглави Архиерейска света Литургия в древния софийски храм „Св. София - Премъдрост Божия“,  в прослава на св. София и нейните дъщери светите Вяра, Надежда и Любов"}
{"url": "http://www.focus-news.net/news/2018/09/17/2568134/pregled-na-mezhdunarodnite-novini-do-18-chasa-agentsiya-fokus.html", "text": "В Сочи завърши срещата между президентите на Русия и Турция Владимир Путин и Реджеп Таийп Ердоган, съобщава  „Анадолската агенция“ . \r\nПреговорите между лидерите в сочинската резиденция на руския държавен глава „Бочаров ручей“ продължи 1 час и 50 минути в закрит режим, уточнява агенцията. \r\nСлед завършването на срещата лице в лице, започна заседанието между разширените делегации на Турция и Русия. \r\nНа срещата в разширен състав от страна на Анкара взимат участие министърът на външните работи Мевлют Чавушоглу, министърът на финансите Берат Албайрак, министърът на отбраната Хулуси Акара, министърът на енергетиката и природните ресурси Фатих Донмез, министърът на търговията Рухсар Пекджан, директорът на разузнаването Хакан Фидан, прессекретарят на президента Ибрахим Калън и ръководителят на службата за връзка с администрацията на президента Фахреттин Алтун. \r\nСлед края на преговорите се очаква пресконференция на Путин и Ердоган. \r\n***  Провеждането на заседанието на Съвета за асоциация между Украйна и Европейския съюз е планирано за декември тази година, съобщи украинският премиер Владимир Гройсман след края на телефонния си разговор с върховния представител на Съюза по политиката на сигурност и външните работи Федерика Могерини, пише  киевският ежедневник „День“ . \r\n„Проведох телефонен разговор с Могерини. Обсъдихме подробно текущото сътрудничество, както и подготовката и съдържателното запълване на заседанието на Съвета за асоциация Украйна-ЕС. Планираме да го проведем през декември“, написа Гройсман във „Фейсбук“. \r\nПо неговите думи, страните са се договорили по време на това заседание „да сформираме ясна логистика на нашата интеграция с ЕС. Конкретно, по такива направления като правосъдие, цифров пазар, енергетика и митнически въпроси“. \r\n„Нашата цел е интеграция с Европейския съюз. Затова и водим постоянен и интензивен диалог с Европейската комисия“, резюмира Гройсман. \r\n*** Възстановяването на руско-украинските отношения, очевидно, ще трябва да стане с други, по-отговорни политици в Украйна, се казва в разпространено в понеделник съобщение от Министерството на външните работи на Русия във връзка с развалянето от страна на Киев на двустранния Договор за приятелство, сътрудничество и партньорство, предава ТАСС. \r\n„Изхождаме от това, че на народите на Русия и Украйна самата историческа съдба е предначертала да живеят в добросъседство. Към това ги тласкат и многовековното съвместно минало, тесните духовни, културни и родствени връзки“, обръщат внимание от министерството. „Настоящата криза между нашите страни неизбежно ще бъде преодоляна. Но възстановяването на отношенията, очевидно, ще се случи с други, по-отговорни украински политици“. \r\nОт руското външно ведомство добавят също, че решението на Киев да прекрати действието на Договора за добросъседство с Русия обслужва чужди на Украйна геополитически интереси и предизвиква дълбоко съжаление. \r\n„Предприеманите от сегашното ръководство на Украйна деструктивни действия предизвикват дълбоко съжаление“, посочват от МВнР на Русия. „В стремежа си да обслужат чужди геополитически интереси и своите политически амбиции, киевските власти демонстрират готовност с лекота да разрушават всичко това, което е работено с години и десетилетия и да прекъсват връзка, изграждани с векове от много поколения наши предци“. \r\nКакто напомнят от ведомството, по-рано президентът на Украйна Петро Порошенко подписа указ за отказ от автоматичното продължаване на поредния десетгодишен период на Договора за приятелство, сътрудничество и партньорство между Русия и Украйна и документът ще прекрати своето действие на 1 април 2019 година. Сега тази мярка трябва да бъде одобрена от Върховната рада. \r\n„В своя антируски бяс украинското ръководство, добрало се до властта след въоръжен антиконституционен преврат през 2014 година, не се гнуси да остави следа в историята, като за политици, нанесли колосални вреди не само на руско-украинските отношения, но и на националните интереси на самата Украйна“, обясняват от МВнР на Русия. \r\n***  Президентът на Турция Реджеп Таийп Ердоган заяви, че Анкара ще изпрати повече войници в Кипър, а няма да намалява контингента си там, предава  AFP. \r\nВ коментари, публикувани от турските медии в понеделник, Ердоган добави, че Турция няма нужда от военноморска база в Кипър, както се твърди от някои, но може да построи такова съоръжение, ако това се окаже необходимо от „психологическа“ гледна точка. \r\n„Не, няма да намаляваме броя на войниците си. Ще ги увеличаваме, няма да ги съкращаваме“, заяви той пред журналистите, които пътуваха с него на връщане от визитата му в Азербайджан. \r\nЕрдоган посочи, че губи търпение по кипърския въпрос и че „това ще да бъде разрешено“, ако гърците киприоти са подкрепили обединението на референдума през 2004 година за плана, предложен от бившия генерален-секретар на ООН Кофи Анан. \r\n„Затова ние ще приложим формула, която сме приели помежду си“, посочи турският държавен глава. \r\n„Франс прес“ коментира, че според предположенията, в турската част на Кипър има около 35 хиляди войници, въпреки че военните говорят за много по-малка бройка. \r\nЩо се отнася до коментарите в някои консервативни турски медии за евентуално построяване на турска военноморска база на средиземноморския остров, Ердоган заяви, че „ние нямаме нужда да строим база там, защото за разлика от Гърция, Турция е на „минути“ от брега на Кипър. \r\n„Този въпрос има единствено психологическо измерение. В този смисъл, ако почувстваме нужда да го направим, ще построим база. Нашето присъствие там е важно“, обясни турският лидер. \r\n***  Министърът на външните работи на Сърбия Ивица Дачич отново привлече вниманието на медиите с колоритно изявление за Косово. Официален Белград ще признае най-младата държава на Балканите и ще се съгласи с членството й в ООН, „когато върбата роди грозде“, цитира думите му скопската електронна медия  A1 On . \r\nНа прием в посолството на Гърция в Белград, Дачич заяви, че Сърбия всеки ден получава призиви от Косово, които са „извън реалността“. Като пример той посочи предложението за корекция на границите, но без териториални отстъпки от страна на Косово. \r\n„Казват ни, че не искат корекция на границата, но искат да придобият Прешево и Буяновац. Много са умни.Знаете ли кога ще се случи това, кога Косово и Метохия ще влязат в ООН и ще ги признаят за държава? Когато върбата роди грозде“, заяви Дачич пред репортери. \r\nПървият дипломат на Белград припомни, че една от възможностите, споменати от Прищина, е Сърбия да признае Косово, а в замяна мнозинството от сръбските общини в северната част на Косово да получат известна степен  на автономия в управлението.  Според него тази идея също е недопустима. \r\n***  Министър-председателят на Великобритания Тереза Мей каза на метежниците в своята Консервативна партия, че ако саботират нейната сделка за излизане на Обединеното кралство от Европейския съюз, Лондон ще трябва да се раздели с Брюксел без споразумение, предава  Reuters . \r\nОбединеното кралство трябва да излезе от ЕС на 29 март догодина, ни към този момент все още нищо не е ясно. До сега не е постигнат цялостен договор между страните и някои бунтовници в британската Консервативна партия заплашиха да гласуват срещу договора, ако такъв бъде постигнат, отбелязва британската агенция. \r\nСъдбата на правителството на Мей и нейния план за Брекзит са поставени под съмнение, защото не е ясно дали ще може да събере нужните 320 гласа в Камарата на представителите. \r\n„Мисля, че алтернативата на това е да останем без сделка“, заяви премиерът пред BBC, като добави, че е сигурна в това, че ще постигне добра сделка, която ще бъде одобрена от парламента в Лондон. \r\n***  Сърбия ненужно отваря други фронтове в региона, за да отвлече вниманието на гражданите си от финала на разрешаването на спора с Косово, заяви президентът на Черна гора Мило Джуканович пред държавната медия на страната. Държавният глава коментира, че не може да разбере медийната атака, която се води срещу Подгорица и която е инициирана от политически кръгове в Белград, предава електронното издание на вестник „Нова Македония“. \r\n„Кога ще се реши окончателно въпроса за Косово, ще трябва да подобрявате отношенията, които разсипахте. Епилогът, всъщност, представлява формализация на това, което се случи през 1999 година и за това съм разговарял и с (президентът на Косово Хашим) Тачи, и с (президентът на Сърбия Александър) Вучич. Един от важните фактори за настоящата кампания против Черна гора е винаги актуалният сръбски национализъм и лидерите на просръбските партии, които освен политически интереси, са дълбоко свързани финансово с Москва и Белград“, заяви Джуканович. \r\nВ коментар за статута на сръбската общност в страната, държавният глава посочи, че на нея не са й отнети никакви права. \r\n„Мотив за атаката срещу Черна гора е предстоящото преброяване , за което лидерите на просръбските партии искат пари от Белград, с които да водят кампания за записване на по-голям брой граждани като сърби“, посочи Джуканович. \r\nЧерногорският президент подчерта, че проблемите на Дейтън не са решени дори и днес. \r\n„Босна и Херцеговина е нефункционална държава, отношенията между Косово и Сърбия не са решени и Македония се опитва да излезе от блокадата по своя път към европейска интеграция. От решаването на всички въпроси между Косово и Сърбия, и Македония ще зависи и стабилността на Босна“, заключва Джуканович. \r\n***  Президентите на Руската федерация и Турция Владимир Путин и Реджеп Тайип Ердоган ще завършват срещата си в Сочи със съвместно изявление, с което ще вдъхнат „нова надежда“ за региона (кой точно не се пояснява), предава  TACC . \r\n„С изявлението, което ще направим днес, тук, в Сочи, след срещата, считам, че ще дадем нова надежда за региона“, подчерта Ердоган на срещата с лидера на Кремъл. \r\nСъгласно думите му, двамата с Путин са се срещали няколко пъти от началото на годината и са разменили многократно мнения по актуалните проблеми. „Тази размяна на мнения укрепва нашето сътрудничество, но най-вече нашата солидарност по регионалните въпроси дава надежди на народите от региона. Мисля, че не само регионът, но и целият свят гледа към нашата среща“, коментира Ердоган. \r\n***  Президентът на Сърбия Александър Вучич заяви в Пекин, че ще представи нова идея на китайския председател Си Дзинпин, предава  белградското радио „Б92“ . \r\nСлед пристигането си в китайската столица, Вучич разкри, че във вторник ще предложи своя нова идея на китайския лидер. \r\n„Имам още една идея, искам Сърбия да постигне конкурентни предимства пред страните в региона и Европа и имам някои странни искания към президента Си. И се надявам, че няма да се изсмеете, а ще разберете какво искам“, обясни държавният глава. \r\n„Ще направя нещо, за което не мога да говоря сега“, добави Вучич, като съобщи още, че иска да уговори визита на китайският президент в Сърбия. \r\n***  Министърът на отбраната на САЩ Джеймс Матис обвини Москва в опит за намеса в кампанията за референдума за името на Македония, предава руската информационна агенция  Интерфакс , като уточнява, че думите му са изречени пред журналистите, съпътващи го в рамките на посещението му в балканската страна. \r\n„Трябва да дадем възможност на Македония да взима собствени решения“, категоричен бе Матис, като обвини Русия във „финансиране и провеждане на широка кампания за влияние“ на предстоящия референдум в Македония. \r\nСъгласно думите му, „няма съмнение“, че Москва отпуска средства на проруски групи, за да „провалят“ референдума. \r\n***  Министърът на отбраната на САЩ Джеймс Матис, който пристигна на официално работно посещение в Македония, изрази подкрепа за предстоящия референдум за името на югозападната ни съседка, като припомни на гражданите за „уникалния шанс“, който им се предоставя, отбелязва електронното издание на македонския  „Фокус“ . \r\n„За мен е удоволствие да се срещна с Вас. Това е уникален шанс за Вашата страна“, подчерта Матис на пресконференцията, последвала срещите му с премиера Зоран Заев и македонския министър на отбраната Радмила Шекеринска. \r\nВ Скопие Матис изрази благодарност на Македония за изпращането на нейни военнослужещи в мисията на НАТО в Афганистан.", "date": "2018.09.17", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/17/2568137/blagoevgrad-intenziven-e-trafikat-na-tovarni-avtomobili-na-gkpp-kulata-v-dvete-posoki.html", "text": "Интензивен е трафикът на товарни автомобили на ГКПП „Кулата“ в двете посоки. Това съобщиха за  Радио „Фокус“-Пирин  от „Гранична полиция“. Без забавяне се осъществява преминаването на ГКПП „Илинден-Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево-Ново село“. \r\nЛора КАЛЧЕВА", "date": "2018.09.17", "title": "Благоевград: Интензивен е трафикът на товарни автомобили на ГКПП „Кулата“ в двете посоки"}
{"url": "http://www.focus-news.net/news/2018/09/17/2568140/ministar-rumen-porozhanov-i-gratskiyat-mu-kolega-stavros-arahovitis-se-obyaviha-za-zapazvane-na-byudzheta-na-obshtata-selskostopanska-politika.html", "text": "Министърът на земеделието, храните и горите Румен Порожанов се срещна днес в Атина с гръцкия си колега Ставрос Араховитис. Това съобщиха от пресцентъра на  Министерството на земеделието, храните и горите . Двамата министри бяха единодушни по отношение на запазване на бюджета на Общата селскостопанска политика (ОСП) на нивото на 2014-2020. Те смятат, че Многогодишната финансова рамка трябва да бъде приета преди изборите през месец май 2019 г. за нов Европейски парламент. ОСП следва да остане обща политика и бюджетът е най-важен, за да няма Европа на различни скорости. Министър Порожанов изрази подкрепата си за Меморандума на няколко държави-членки за запазване на бюджета на ОСП след 2020 г. Министрите се съгласиха, че двете държави имат много сходни проблеми и трябва да бъдат обединени, за да отговорят на очакванията на стотици хиляди земеделски производители.  \r\nТе споделиха също опасенията си за бюрокрацията, която ще се създаде при изготвянето на Стратегическите планове за ОСП. Двамата министри подкрепят обвързаната подкрепа.  \r\nПо време на срещата министър Порожанов запозна гръцкия си колега с превантивните мерки, предприети от България по отношение на Африканската чума по свинете. Двамата министри се обединиха около идеята за координиране на усилията за създаване на работна група, която ще работи съвместно по отношение на  ветеринарните и фитосанитарни въпроси, както и търговията със селскостопански продукти.", "date": "2018.09.17", "title": "Министър Румен Порожанов и гръцкият му колега Ставрос Араховитис се обявиха за запазване на бюджета на Общата селскостопанска политика"}
{"url": "http://www.focus-news.net/news/2018/09/17/2568138/pernik-vazstanoveno-e-dvizhenieto-pri-km-12-na-am-lyulin-v-posoka-pernik-i-po-patya-dragichevo-pernik.html", "text": "Възстановено е движението при км 12 на АМ „Люлин“ в посока Перник и по пътя I-6 Драгичево – Перник. Това съобщиха от  Агенция „Пътна инфраструктура“", "date": "2018.09.17", "title": "Перник: Възстановено е движението при км 12 на АМ „Люлин“ в посока Перник и по пътя Драгичево – Перник"}
{"url": "http://www.focus-news.net/news/2018/09/17/2568139/pleven-obrazuvano-e-dosadebno-proizvodstvo-za-prichinena-telesna-povreda-na-20-godishen-mazh-ot-grada.html", "text": "Във Второ Районно управление на МВР-Плевен е образувано досъдебно производство за причинена телесна повреда на 20-годишен мъж от града. Това съобщиха от пресцентъра на  МВР . Инцидентът е станал на 16 септември, около 06.00 часа. Възникнал е скандал, прераснал в сбиване между пострадалия и 18-годишен от Плевен. На 20-годишния е оказана медицинска помощ, и освободен, без опасност за живота. Уведомена е прокуратурата.", "date": "2018.09.17", "title": "Плевен: Образувано е досъдебно производство за причинена телесна повреда на 20-годишен мъж от града"}
{"url": "http://www.focus-news.net/news/2018/09/17/2568141/do-kraya-na-sedmitsata-shte-badat-predlozheni-promeni-v-naredba-4-za-prisaedinyavane-na-potrebitelite-i-za-polzvane-na-vik-sistemite.html", "text": "До края на тази седмица трябва да приключи работата на експертите, които изготвят промени в Наредба № 4 за условията и реда за присъединяване на потребителите и за ползване на водоснабдителните и канализационните системи. Това съобщиха от пресцентъра на  Министерството на регионалното развитие и благоустройството . Измененията се разработват от няколко месеца от сформирана със заповед на министъра на регионалното развитие и благоустройството в оставка Николай Нанков междуведомствена работна група. В състава ѝ са включени представители на различни ангажирани по темата ведомства, на институцията Омбудсман, на Държавната агенция за метереологичен и технически надзор, ВиК операторите, Комисията за защита на потребителите, както и представители на неправителствени организации.  \r\nНа обсъждане ще бъдат предложени текстове за по-ясно определяне на границата на собствеността между публичните и частните водоснабдителни и канализационни мрежи. На базата на постъпили предложения и сигнали от граждани и неправителствени организации са разгледани и обсъдени и възможности за по-точно отчитане и справедливо разпределение на общите разходи в сградите в режим на етажна собственост, без да се нарушава основния принцип, че ангажимента за поддръжка на вътрешната водопроводна мрежа е на собствениците, а операторите отговарят за поддръжката на публичната инфраструктура на базата на което се формира и услугата на цялата територия, обслужвана от тях.", "date": "2018.09.17", "title": "До края на седмицата ще бъдат предложени промени в Наредба №4 за присъединяване на потребителите и за ползване на ВиК системите"}
{"url": "http://www.focus-news.net/news/2018/09/17/2568142/sliven-intenzivno-e-dvizhenieto-po-patishtata-v-oblastta.html", "text": "Интензивно е движението по пътищата в Сливенска облат, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.17", "title": "Сливен: Интензивно е движението по пътищата в областта"}
{"url": "http://www.focus-news.net/news/2018/09/17/2568143/veliko-tarnovo-ogranicheno-poradi-svlachishte-e-dvizhenieto-v-uchastak-ot-patya-mezhdu-selata-tsarski-izvor-i-draganovo.html", "text": "Ограничено поради свлачище е движението в участък от пътя между селата Царски извор и Драганово. Обходният маршрут е през село Сушица, съобщиха за  Радио „Фокус“ – Велико Търново  от Областно пътно управление-Велико Търново. Отворен за движение на всички превозни средства е Проходът на Републиката. \r\nОграничено е движението на моторни превозни средства над 3,5 т. по пътя между селата Чешма и Кесарево. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година. \r\nОграничено е движението в участък от пътя между Велико Търново и Горна Оряховица поради изграждане на водопровод. Забраната е въведена от км 49+610 до км 49+730. Срокът за приключване на ремонтните дейности е до 20 септември. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по пътя Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nДвижението по пътя Дебелец-Средни колиби-Елена е ограничено за моторни превозни средства над 10 тона поради намален габарит на пътното платно. Обходният маршрут е по направлението Дебелец – Велико Търново – Лясковски кантон – Миндя – Елена и обратно. \r\nТрафикът в края на работния ден в град Велико Търново е интензивен. По-натоварени са участъците в центъра на града – в района на кръстовищата пред сградите на Съдебната палата и Пощата. Натоварено е и по ул. „Магистрална“, част от главен път София-Варна, в района на Южен пътен възел и пътен възел „Качица“. Всички светофарни уредби към момента работят нормално. \r\nМария НЕДЕВА", "date": "2018.09.17", "title": "Велико Търново: Ограничено поради свлачище е движението в участък от пътя между селата Царски извор и Драганово"}
{"url": "http://www.focus-news.net/news/2018/09/17/2568132/vrachanskiyat-mitropolit-grigoriy-izprati-svoya-arhipastirskiya-blagoslov-za-nachaloto-na-uchebnata-godina-do-vsichki-uchiteli-i-uchenitsi.html", "text": "Врачанският  митрополит Григорий изпрати своя архипастирския благослов за началото на учебната година до всички учители и ученици, предаде репортер на  Агенция \"Фокус\" . \r\nВ него се казва: \"Скъпи учители, ученици и родители, възлюбени чеда на Църквата Христова, които живеете и се трудите в пределите на богохранимата Врачанска епархия, в първия ден от Новата учебна година се обръщам към всички вас с архипастирско благословение и най-искрени пожелания за крепко здраве, сили и мъдрост, които са предпоставка за нейното успешно и ползотворно протичане. Св. Православна църква, вярна на своята вековна традиция, винаги е ценила високо и е поощрявала образователното дело, благославяйки с любов всяка инициатива, насочена към повишаване на равнището на просветата сред поверения ѝ от Бога народ. Такава тя остава и до днес, радвайки се на всеки успех на родното образование и просвета и благославяйки с особено молитвено усърдие както всички обучаващи, така и всички обучавани. Нека Христовата светлина да живее в сърцата на всички ученици и да ги направи плодородна земя, в която семената на преподаваните от учителите знания да дадат прекрасни плодове! \r\nНека с много вяра, надежда и любов да отправим поглед към Бога и да Го помолим със Светлината на Истината и Мъдростта да освети пътя на нашия живот. На добър час и нека Божията благодат и молитвите на Пресветата наша Владичица Богородица, на св. Софроний Врачански и всички Божии светци бъдат с вас и с вашите семейства и през тази учебна година! \r\nЧестито и благословено ново начало!\". \r\nВрачанският митрополит лично присъства на откриването на новата учебна година в няколко училища във Враца.  \r\nНикола ПЕТКОВ", "date": "2018.09.17", "title": "Врачанският митрополит Григорий изпрати своя архипастирския благослов за началото на учебната година до всички учители и ученици"}
{"url": "http://www.focus-news.net/news/2018/09/17/2568131/niki-heyli-rusiya-mami-za-sanktsiite-sreshtu-severna-koreya.html", "text": "Постоянният представител на САЩ при ООН Ники Хейли обвини Русия, че „мами“ за въведените от ООН санкции срещу Северна Корея и заяви, че Вашингтон има „доказателства за постоянни нарушения на Русия в много области“, предава  Reuters . \r\n„Русия трябва да спре нарушенията на санкциите срещу Северна Корея. Трябва да спре своята организирана кампания за прикриване на доказателствата за нарушение на санкциите“, заяви представителят на Вашингтон. „Нейните нарушения не са единичен случай. Те са систематични“. \r\nПостоянният представител на Китай при ООН Ма Жаоксу, от своя страна, заяви, че страната му прилага ограничителните мерки срещу Северна Корея, но предупреди, че влизането в конфронтация с Пхенян ще доведе до „задънена улица“. Той призова за прогрес в преговорите между САЩ и Северна Корея и призова Съвета за сигурност на ООН да се обедини по въпроса. \r\nПревод и редакция:", "date": "2018.09.17", "title": "Ники Хейли: Русия мами за санкциите срещу Северна Корея"}
{"url": "http://www.focus-news.net/news/2018/09/17/2568126/anadolska-agentsiya-v-sochi-zavarshi-sreshtata-litse-v-litse-mezhdu-prezidentite-na-rusiya-i-turtsiya-sledva-sreshta-v-razshiren-sastav.html", "text": "В Сочи завърши срещата между президентите на Русия и Турция Владимир Путин и Реджеп Таийп Ердоган, съобщава  „Анадолската агенция“ . \r\nПреговорите между лидерите в сочинската резиденция на руския държавен глава „Бочаров ручей“ продължи 1 час и 50 минути в закрит режим, уточнява агенцията. \r\nСлед завършването на срещата лице в лице, започна заседанието между разширените делегации на Турция и Русия. \r\nНа срещата в разширен състав от страна на Анкара взимат участие министърът на външните работи Мевлют Чавушоглу, министърът на финансите Берат Албайрак, министърът на отбраната Хулуси Акара, министърът на енергетиката и природните ресурси Фатих Донмез, министърът на търговията Рухсар Пекджан, директорът на разузнаването Хакан Фидан, прессекретарят на президента Ибрахим Калън и ръководителят на службата за връзка с администрацията на президента Фахреттин Алтун. \r\nСлед края на преговорите се очаква пресконференция на Путин и Ердоган. \r\nПревод и редакция:", "date": "2018.09.17", "title": "„Анадолска агенция“: В Сочи завърши срещата лице в лице между президентите на Русия и Турция, следва среща в разширен състав"}
{"url": "http://www.focus-news.net/news/2018/09/17/2568145/sofiya-vavezhda-se-organizatsiya-na-dvizhenieto-za-osnoven-remont-na-relsov-pat-po-tramvayna-liniya-8-ot-22-septemvri.html", "text": "Въвежда се организация на движението за основен ремонт на релсов път по трамвайна линия № 8. Това съобщиха от пресцентъра на  Столична община . Във връзка с ремонт на стрелка № 236 на трамвайно обръщателно колело „ж.к. Люлин“ за времето от 00.00 часа на 22.09.2018 г. до 23.09.2018 г. се въвежда следната организация на движение:  \r\nТрамвайна линия № 8 ще се движи от Съдебна палата до ж.к. “Западен парк”. Разкрива се временна автобусна линия № 8-ТМ с маршрут: от крайната станция на автобусни линии №№ 82, 108 и 310 наляво по бул. “Добринова скала”, бул. “Д-р Петър Дертлиев”, бул. “Панчо Владигеров”, бул. “Царица Йоана”, ул. “Булина ливада”, бул. “Александър Стамболийски”, бул. “Вардар” и по бул. “Царица Йоана”.  \r\nАвтобусите да спират на:  \r\nВсички съществуващи автобусни спирки по маршрута.  \r\nТрамвайните спирки по бул. “Д-р Петър Дертлиев”.  \r\nВременно се разкриват спирките:  \r\n- двупосочна “Бул. Луи Пастьор”, разположена на кръстовище бул. “Царица Йоана” и бул. “Луи Пастьор” за нощната линия N 1;  \r\n- двупосочна “Бул. Д-р Петър Дертлиев”, разположена на бул. “Царица Йоана” преди бул. “Д-р Петър Дертлиев” за нощната линия N 1;  \r\n- на ул. “Булина ливада” при бл. 63 в посока бул. “Александър Стамболийски”;  \r\n- на бул. “Царица Йоана” на спирка “Метростанция Вардар” за нощната линия N 1 в посока ж.к. „Люлин“;  \r\n- на бул. „Панчо Владигеров“ на 100.00 метра след бул. „Захари Стоянов“ в посока ж.к. „Люлин“.  \r\nНа 06.10.2018 год. и 07.10.2018 год. във връзка с ремонт се предвижда следната организация на движение:  \r\n- Трамвайна линия № 22 се движи от ж.к. „Красна поляна“ до трамвайно обръщателно колело „Гео Милев“, при следните експлоатационни параметри.  \r\nРазкрива се временна автобусна линия № 22-ТМ с маршрут: от автостанция „Изток“ (начална спирка на автобусни линии №№ 90, 117 и 118) по ул. “Летоструй”, по бул. “Ботевградско шосе” до ж.п. гара „Подуяне“, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция „Изток“, при следните експлоатационни параметри. Автобусите ще спират на съществуващите автобусни спирки по маршрута.", "date": "2018.09.17", "title": "София: Въвежда се организация на движението за основен ремонт на релсов път по трамвайна линия № 8 от 22 септември"}
{"url": "http://www.focus-news.net/news/2018/09/17/2568146/kathimerini-gartsiya-interesite-na-sasht-sa-po-seriozni-ot-razshiryavaneto-na-bazata-v-zaliva-suda.html", "text": "Докато интересите на САЩ за засилване на военните връзки с Гърция продължават да са големи, възможността за разширяване на американската военноморска база в критския залив Суда е малка, така че властите разглеждат други варианти, разбра  гръцкият вестник Kathimerini . \r\nЯсно е, че разширяването на връзките между Атина и Вашингтон и сътрудничеството между Гърция, Кипър и Израел в региона са от стратегически интерес за САЩ, коментира изданието. \r\nДипломат, запознат със ситуацията, коментира пред „Катимерини“, че връзките между Атина и Вашингтон не са били по-добри в близките 50 години. \r\nПомощник-държавният секретар на САЩ за Европа и Евразия Уес Мичъл също е все по-близък до идеята на Гърция и Кипър да се предостави по-ключова роля в региона, пише вестникът. \r\nСъгласно твърденията на източниците, Мичъл е на мнение, че Атина може „да играе с топката“, след като Турция е станала по-несигурен фактор в района на Източното Средиземноморие. \r\nЩо се отнася до базата в залива Суда, която може да приеме самолетоносачи и има съоръжения за поправка на ескадрени миноносци, възможностите за нейното разширение са ограничени, така че властите, както се твърди, обмислят изграждането на ново съоръжение в Южен Крит, където ще се помещават специалните сили, след прехвърлянето на дроновете MQ-9 от американската база в Лариса. \r\nПревод и редакция:", "date": "2018.09.17", "title": "Kathimerini (Гърция): Интересите на САЩ са по-сериозни от разширяването на базата в залива Суда"}
{"url": "http://www.focus-news.net/news/2018/09/17/2568136/prezidentat-rumen-radev-ministar-predsedatelyat-i-resorniyat-ministar-tryabva-da-organizirat-saglasuvaneto-na-predlozhenieto-za-osvobozhdavane-na-glavniya-sekretar-na-mvr.html", "text": "Поканен съм на среща, на която няма как да отида. Особено когато лидерите се разминават с институционалния тон. Коалиционният съвет не е законов орган. Това заяви президентът Румен Радев в отговор на въпрос дали ще се отзове на поканата за среща, отправена от коалиционния съвет на управляващата коалиция, съобщиха от  прессекретариата на държавния глава .  \r\n„Кабинетът си има министър-председател и ресорен министър и точно те трябва да организират това, което до момента не е направено, а именно съгласуването на това предложение за освобождаване от длъжност на главния секретар на МВР“, допълни държавният глава.", "date": "2018.09.17", "title": "Президентът Румен Радев: Министър-председателят и ресорният министър трябва да организират съгласуването на предложението за освобождаване на главния секретар на МВР"}
{"url": "http://www.focus-news.net/news/2018/09/17/2568144/ministar-nikolina-angelkova-predvidili-sme-nakazaniya-do-50-hil-lv-ako-na-neohranyaem-plazh-se-izvarshva-nezakonna-targovska-deynost.html", "text": "Предвидили сме наказания до 50 хил. лв., ако на неохраняем плаж се извършва незаконна търговска дейност. Това каза министърът на туризма Николина Ангелкова в интервю за предаването „Лице в лице“ по  бТВ . \r\nНа въпрос има ли много жалби от туристи във връзка с шума, които карат българските хотелиери да плащат неустойки, Ангелкова отговори: „След подобни сигнали, които имаше в медиите, съм изпратила над 500 писма до отделни хотелиери и туроператори, за да ни дадат информация за конкретните искове, които са били заведени срещу тях. Имахме не повече от два такива и можем да предоставим тази информация. Като основният проблем не беше свързан с шума, а с оплаквания за различни стомашни заболявания най-вече по отношение на британските туристи. Но изчистихме това в разговори как да се продава дестинация „България“. Когато имаме продуктово райониране и това е известно още от самото начало на продаване на дестинацията и продукта, те няма да имат основания за претенции, защото ще бъдат наясно, че тази зона, в която купуват своите нощувки, ограничението ще бъде до еди-колко си часа“, каза още тя и посочи, че по този начин ще бъдат спестени много искове и претенции. \r\n„Очакваме около 5% ръст на летния туризъм. В момента се движим в рамките на 4%, но очакваме да бъдат отчетени август и септември, които са традиционно силни. За юни и юли имаме над 2,8 млн. чуждестранни туристи, което е ръст от 4% в сравнение с миналата година“, обясни Ангелкова. \r\nТя посочи още, че с новите промени в Закона за туризма предстои групиране на плажовете. „Именно когато групираме плажовете – а ние сме предложили това да става в 4 групи, те няма да бъдат по общ знаменател и ще има различни параметри за всяка една от групите. Надяваме се това да предизвика сериозен интерес от бъдещите инвеститори, които да ги стопанисват. От 234 плажа от 2016 г. успяхме да намалим неохраняемите с 23% - или от 120, които са били през 2015 г., до 87 за миналата година. Т.е. успели сме да предизвикаме интерес и към малките плажове, които са били нестопанисвани“, коментира Ангелкова. Тя посочи, че изискванията за кандидатстване в конкурсните процедури за това са изключително строги. „Това е така, за да можем да предлагаме качествена услуга“, каза още тя. „Изключително важно е как ще бъдат групирани плажовете, защото няма как да сложим под общ знаменател тези в Слънчев бряг и Златни пясъци – т.е. тези, които са на територията на национални курорти, с плажовете в Резово, на Камчия и др.“, обясни министър Ангелкова. Като друга важна промяна, която трябва да стане с приемането на новите промени, тя посочи по-строгите наказания за неохраняемите плажове. „Предвидили сме наказания до 50 хил. лв., ако на неохраняем плаж се извърша незаконна търговска дейност“, обясни министър Ангелкова.", "date": "2018.09.17", "title": "Министър Николина Ангелкова: Предвидили сме наказания до 50 хил. лв., ако на неохраняем плаж се извършва незаконна търговска дейност"}
{"url": "http://www.focus-news.net/news/2018/09/17/2568150/predstoyashti-sabitiya-v-stranata-za-18-septemvri-agentsiya-fokus.html", "text": "*** \r\nОт 08.30 часа министърът на отбраната Красимир Каракачанов ще открие годишната конференция на началниците на военните полиции на страните - членки на НАТО в Гранд хотел „София”. \r\n*** \r\nОт 11.30 часа в Областната администрация министърът на отбраната Красимир Каракачанов ще представи проекта за изграждането на паметник на воините от Девета пехотна плевенска дивизия. В събитието, което ще се проведе в зала „Плевен“, ще участва областният управител Мирослав Петров и представители на инициативния комитет. \r\n*** \r\nОт 09.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа ще се проведе заседание на Съдебната колегия на Висшия съдебен съвет. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Христо А., който е обвинен в безстопанственост в особено големи размери, представляваща особено тежък случай. \r\n*** \r\nОт 10.00 часа в хотел „Сенс“ заместник-министър Зорница Русинова ще участва в представянето на програма „Социален диалог – достойни условия на труд“. \r\n*** \r\nОт 10.00 часа  Институтът за пътна безопасност ще представи проект на програма за обучение по безопасност на движението по пътищата в училищата и детските градини, както и фотоизложба на тема „Истината за пътната безопасност“. Събитието ще се проведе в Park CENTER SOFIA, бул. „Арсеналски“2, ет.2. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Христо Ш., на когото са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Националния пресклуб на БТА ще се състои пресконференция за представяне на новорегистрираната политическа партия - „Коалиция за теб България” (КТБ). \r\n*** \r\nОт 10.00 часа на скейт площадката в парк „Студентски“ за трета поредна година СО – район „Студентски“ ще отбележи Деня на София като организира инициативата „Студентски\" танцува – 3“.  \r\n*** \r\nОт 11.00 часа в заседателната зала на Асоциацията на индустриалния капитал в България ще се проведе пресконференция, на която ще бъде представен Законопроект за изменение и допълнение на Закона за храните, целящ да прекъсне порочната практика на т.н. „двойни стандарти“ при храните. \r\n*** \r\nОт 11.00 часа в хотел „Вега“ ще се проведе дискусия по предложението на Европейската комисия за промените на общите правила за достъп до международния пазар на автобусни превози във вторaта част на „Пакет за мобилност“. Събитието е организирано съвместно от Петър Курумбашев, член на Комисията по транспорт и туризъм в ЕП и Форум за балкански транспорт и инфраструктура  /ФБТИ/ със съдействието на Федерацията на научно-техническите съюзи /ФНТС/.  \r\n*** \r\nОт 11.00 часа в офиса на Капш в XS Tower в „София Парк“ (ул. „Панорама София“ 5) ще бъде представен начинът за купуване на електронна винетка за леките автомобили и превозните средства до 3,5 тона от терминал за самообслужване. На събитието ще присъстват председателят на Управителния съвет на Агенция „Пътна инфраструктура“ (АПИ) инж. Светослав Глосов и Михаел Вебер, управител на Консорциум Капш Трафик Солюшънс. \r\n*** \r\nОт 11.00 часа заместник-кметът на София доц.д-р Тодор Чобанов ще представи резултатите от приключил проект на Столична община и „Киндиру България“ в няколко столични детски градини. Пресконференцията ще се проведе в зала „Официална“ на Столична община. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа пред сградата на Агенцията на хората с увреждания ще се състои протест срещу изпълнителния директор на Агенцията Минчо Коралски. \r\n*** \r\nОт 11.00 часа в шоурума на „М Кар“ София (бул. „Черни връх“ 53) ще се състои пресконференция по повод четвъртото издание на кино-литературния фестивал CineLibri. \r\n*** \r\nОт 11.30 часа в пресклуб „България“ на Националния стадион ще се състои пресконференция с участието на спечелилите бронз за България от Световното първенство по модерен петобой за мъже в Мексико Явор Пешлеевски и Тодор Михалев. На срещата с медиите ще бъдат още завоювалите квоти за предстоящите следващия месец в Буенос Айрес Олимпийски младежки игри Зорница Стоилова и Христо Панайотов, както и Андрей Кузманов, президент на Българска федерация по модерен петобой. \r\n*** \r\nОт 12.00 часа пред сградата на Народното събрание ще се проведе третият пореден протест срещу  правителството, организиран в социалните мрежи от българи в чужбина. \r\n*** \r\nОт 13.00 часа заместник-министърът на труда и социалната политика Зорница Русинова и кметът на София Йорданка Фандъкова ще подпишат договор за изпълнение на проект за изграждане на „Център за подкрепа за лица с увреждания“ – София със 100 % безвъзмездна финансова помощ от Оперативна програма „Развитие на човешките ресурси 2014-2020“. Договорът ще бъде подписан в зала Официална в сградата на Столична община. \r\n*** \r\nОт 13.00 часа 9-и състав на Специализирания наказателен съд ще заседава по делото срещу Деян М., Мирослав М. и др., на които са повдигнати обвинения за организиране и ръководене на организирана  престъпна група. \r\n*** \r\nОт 13.00 часа 11-и състав на Специализирания наказателен съд ще заседава по делото срещу Радослав Д., на когото е повдигнато обвинение за изнудване. \r\n*** \r\nОт 14.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 19-и състав на Специализирания наказателен съд ще заседава по делото срещу Виктор Б., Ивайло И. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за организиране и ръководене на престъпна група. \r\n*** \r\nОт 14.00 часа 15-и състав на Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа изпълнителният директор на ИА „Оперативна програма „Наука и образование за интелигентен растеж” Кирил Гератлиев ще представи финансовия и технически напредък на ОП „Наука и образование за интелигентен растеж“ 2014-2020 г., както и подхода на Управляващия орган по проектите за изграждане и развитие на Центрове за върхови постижения и Центрове за компетентност. Брифингът ще се проведе в сградата на Министерство на образованието и науката, зала на ет.4. \r\n*** \r\nОт 14.30 часа 7-и състав на Специализирания наказателен съд ще заседава по делото срещу Цветомил П., на когото са повдигнати обвинения за организиране и ръководене на организирана престъпна група. \r\n*** \r\nОт 15.00 до 17.00 часа, лидерът на БСП – София Калоян Паргов и народният представител от „БСП за България“ проф. Румен Гечев  ще бъдат на разположение на софиянци в постоянната приемна на БСП - София на ул. „Леге“ №10, етаж 1.  \r\n*** \r\nОт 15.00 часа в зала „България“ ще се проведе пресконференция по повод юбилейния сезон на Софийската филхармония и откриването на изложба пред НДК, посветена на 90-годишната ѝ история. \r\n*** \r\nОт 15.00 часа в зала „Арена“ на хотел „Арена ди Сердика“ ще се състои презентация и коктейл с участието на официални лица от Lockheed Martin Aeronautics, САЩ.  \r\n*** \r\nОт 15.00 часа 11-и състав на Специализирания наказателен съд ще заседава по делото срещу Фарес Алхусейн Фарес, на когото са повдигнати обвинения за образуване и ръководене на организирана престъпна група. \r\n*** \r\nОт 15.30 часа 17-и състав на Специализирания наказателен съд ще заседава по делото срещу Атанас С., Тодор С. и др., на които са повдигнати обвинения за образуване и ръководене на организирана престъпна група. \r\n*** \r\nОт 17.00 часа в Изложбена зала „Архиви” ще бъде представена втората част от монографията на Петър Куцаров „България в руските секретни архиви“: „Независимостта на България и Русия“.  \r\n*** \r\nОт 17.00 часа в Националната библиотека „Св. св. Кирил и Методий“ ще бъде представен сборникът „Непознатият Дамян Калфов“. Книгата съдържа текстовете, представени на конференцията, посветена на 130-годишнината от рождението на писателя Дамян Калфов, организирана през октомври 2017 г. от Националния литературен музей, Националната библиотека „Св. св. Кирил и Методий“ и с подкрепата на внука на писателя – проф. Александър Георгиев. \r\n*** \r\nОт 17.30 часа пред ОКИ ДК „Красно село“ в парково пространство „Хиподрума“ ще се проведе концерт по повод празника на район „Красно село“. \r\n*** \r\nОт 18.00 часа в галерия „Структура” на ул. „Кузман Шапкарев” 9 ще се проведе събитие от поредицата „Диалози за София”, което ще разгледа връзките между темите „Облик и бизнес” в София с експертното участие на представители на водещите заинтересовани страни. \r\n*** \r\nОт 18.00 часа в зала 702 на Агенция „Пътна инфраструктура“ ще бъдат отворени офертите за изработването на технически проекти при ремонта на над 80 км републикански пътища. \r\n*** \r\nОт 19.00 часа в Зала 1 на НДК ще се проведе Международният фестивал за поп и рок музика – София. Фестивалът дава сцена на автори и изпълнители в категориите „Конкурс за нова българска песен“ и „Международен конкурс за изпълнители“. \r\n*** \r\nОт 19.00 часа в кино „Люмиер Лидл“ ще се състои премиерата на най-новия филм на „Камен Во Студио“ – „105 минути София“. \r\n*** \r\nОт 19.30 часа в зала „Сигма“ на Sofia Event Center модна къща „Жени стил“ с дизайнер Евгения Живкова ще представи най-новата си колекция „Фантазия“ есен/зима 2018/2019. \r\n*** \r\nОт 13.00 часа в зала 2 на Районен съд Асеновград ще бъде гледано делото срещу Лили  И., на която е повдигнато обвинение за документална измама. \r\n*** \r\nОт 11.30 часа в кафе-сладкарницата на ОДМВР Благоевград ще се състои брифинг във връзка с проекта EDWARD с наименование за Република България „Операция „Европейски ден без загинали на пътя – EDWARD“. \r\n*** \r\nОт 10.00 часа в Гранд хотел „Приморец“ ще се проведе бизнес закуска на Imoti.net, на която ще бъдат обсъдени теми като кои са най-търсените имоти в Бургас, какви са изискванията на купувачите и колко пари са склонни да платят, за да се сдобият с желаното жилище. \r\n*** \r\nОт 18.00 часа ще се проведе велопоход от Морската градина до Солниците и обратно в рамките на Европейската седмица на мобилността. От 19.30 часа ще се проведе „Вело кино“ - прожекция на филм и клип от триатлон \"Лъвско сърце\" от 2016 г. и 2017 г. \r\n*** \r\nОт 19.00 часа в Експоцентър „Флора“ ще се състои концерт на Ансамбъл АРТОС – Австрия, с който ще бъде открито тазгодишното издание на Дните на австрийската култура и изкуство в Бургас. \r\n*** \r\nОт 10.00 часа в „Астор Гардън хотел“ в курорта Св. Св. Константин и Елена ще бъде открит II форум на побратимените български и руски градове. На срещата, посветена на 120 г. от създаването на най-стария български морски курорт – „Св. Св. Константин и Елена“,  ще присъстват представители на 19 руски и 14 български града. В рамките на форума от 14.00 часа ще се проведе кръгла маса на тема:  „Устойчиво развитие  на туризма в помощта на културата – добри практики в Русия и България“. \r\n*** \r\nОт 11.30 часа в сградата на Военноморски клуб-Варна /ДНФ/ Организационен комитет „22-ри Септември“ ще даде пресконференция във връзка с предстоящия спектакъл \"Българската армия от Аспарух до наши дни\", организиран по случай 140 г. от създаването на Българската армия и 110 г от Независимостта на Република България. \r\n*** \r\nОт 18.00 часа в Градската художествена галерия се открива представителна изложба на художничката Бонка Гюрова. \r\n*** \r\nОт 18.00 часа в Галерия 8 ще бъда открита изложбата „Спомен“ с живописни творби на проф. Иван Кирков. \r\n*** \r\nОт 19.00 часа в Аулата на Икономическия университет ще се състои концерт на Явор Желев, Слав Славчев и струнен квартет „Фрош“. Ще им партнират Кристиан Косев – контрабас и Драгомир Йосифов – клавесин. Концертът е част от програмата на Международния музикален фестивал „Варненско лято“. \r\n*** \r\nОт 13.00 часа екипи на омбудсмана Мая Манолова ще консултират гражданите в заседателна зала в старата сграда на общината на ул. „Борис Спиров“ № 76. \r\n*** \r\nОт 11.00 часа в Регионалния пресклуб на БТА във Велико Търново ще се проведе пресконференция на ректора на Великотърновския университет проф. Христо Бонджолов. \r\n*** \r\nОт 19.00 часа в Архитектурно-музеен резерват „Трапезица“ ще се състои премиерата на постановката „12-та нощ“ от Шекспир - един адаптиран спектакъл за откритото пространство на крепостта.  \r\n*** \r\nОт 20.30 часа в Летния театър ще се проведе концерт на дует „Ритон“ - „40 години музика и любов“. \r\n*** \r\nОт 13.00 часа екипи на омбудсмана Мая Манолова ще консултират гражданите в заседателната зала в сградата на Общината. \r\n*** \r\nОт 11.00 часа в Заседателната зала на Областна администрация - Враца ще се проведе пресконференция на Областната комисия по безопасност на движението по пътищата по повод отбелязването на Европейския ден без загинали на пътя.  \r\n*** \r\nОт 19.30 часа на панаирната сцена пред стадион „Христо Ботев” ще се проведе концерт на Светлин Миланов и Ансамбъл „Мездра”. \r\n*** \r\nОт 10.00 часа екипи на омбудсмана Мая Манолова ще консултират гражданите в заседателната зала на Общинския съвет –сграда на Младежкия дом. \r\n*** \r\nВ Окръжен съд – Добрич ще бъде представена изложбата „Рисунки по стихове на Дора Габе“ на участниците в Програма „Еко лято“ при Младежки център – Добрич. \r\n*** \r\nОт 17.30 часа в Дом-паметник „Йордан Йовков“ ще се състои премиера на книгата „Време за сбогуване“ от Драгни Драгнев, посветена на 78-годишнината от възвръщането на Южна Добруджа към България. \r\n*** \r\nОт 18.00 часа в Народно читалище „Мевляна – 2012  г.“ ще се проведе музикално ателие за деца и ученици в изпълнение на дейност 3 на проект „Тайнствената красота на музикалните инструменти-културно наследство от нашите предци“. \r\n*** \r\nОт 19.00 часа в Огледална зала „Нели Божкова“ ще се проведе концерт на Български камерен оркестър – Добрич с диригент Алексей Измирлиев.  \r\n*** \r\nОт 18.00 часа в Музея на фотографията ще бъдат представени проектите на Дебора Валтер от Швейцария - DSCXXX. jpg  и  Zoom.   \r\n*** \r\nОт 10.00 часа екипи на омбудсмана Мая Манолова ще консултират гражданите в сградата на Общинската администрация на пл. „Украйна“ № 4. \r\n*** \r\nОт 13.00 часа екипи на омбудсмана Мая Манолова ще консултират гражданите в сградата на Общинската администрация на ул. „Мадарски конник“ № 91. \r\n*** \r\nОт 11.00 часа в залата на читалище „Братство“ ще се проведе младежка трудова борса.   \r\n*** \r\nОт 14.00 часа Окръжен съд – Кюстендил ще заседава по делото срещу протестиралите за неизплатени възнаграждения миньори от Бобов дол. \r\n*** \r\nОт 10.00 часа екипи на омбудсмана Мая Манолова ще консултират гражданите в сградата на Общинската администрация на пл. „23-ти септември“ № 5. \r\n*** \r\nОт 13.00 часа екипи на омбудсмана Мая Манолова ще консултират гражданите в сградата на Общинската администрация на ул. „Васил Левски“ № 3. \r\n*** \r\nОт 10.00 часа в малкия салон на Двореца на културата  ще се проведе Национална научна конференция на тема „Първата световна война на Балканите, пробивът на Добро поле и събитията през 1918 г.“. \r\n*** \r\nОт 18.00 часа пред сградата на Областната администрация на пл. „Възраждане“ ще се проведе протест под надслов „Да възродим плевенския спорт“. \r\n***   \r\nОт 09.30 до 16.00 часа в  Данчова къща ще продължи конференцията на тема „Съхранение, опазване и популяризиране на културното наследство в област Пловдив“ в рамките на Празниците на Стария град. \r\n*** . \r\nОт 10.00 часа, в централния офис на партията, Областната структура на ПП ГЕРБ ще представи новото ръководство.  \r\n*** . \r\nОт 11.00 часа на бул. „Източен“ 18, кметът на Пловдив инж. Иван Тотев и кметът на район „Източен“ Николай Чунчуков ще направят първа копка на изграждането на ново крило на детска ясла „Веселушка“.    \r\n***   \r\nОт 15.00 до 18.00 часа в Къща „Клианти“ ще се проведат Творилници по икебана, съвместно със Сдружение „СОГА“ – София. \r\n*** \r\nОт 16.00 до 18.00 часа общинският съветник от  ГЕРБ в Общински съвет – Пловдив Иван Вичков ще се срещне с граждани офиса на партията в район „Тракия” в блок 91.  \r\n***   \r\nОт 17.30 часа в Къща „Недкович“ ще бъде представена изложба на пана от макраме, изработени от Неонила Хрелкова. \r\n***   \r\nОт 18.30 часа в Къща „Стамболян“ ще бъда представена изложбата „В духа на старата бохема“ –  картини на Георги Божилов - Слона, Димитър Киров, Енчо Пиронков, Йоан Левиев и Христо Стефанов под звуците на Биг Бенд Пловдив и Огнян Видев. \r\n*** \r\nОт 17 .00 часа  ще се проведе Шествието на звездите по сливенското ларго  по повод юбилея на  Сливенския драматичен театър. На събитието е поканан министърът на културата Боил Банов. \r\n*** \r\nОт 20.30 часа в Амфитеатъра на Стария център Община Смолян организира пряко излъчване на всички срещата България-Полша от Световното по волейбол за мъже. \r\n*** \r\nОт 10.00 часа екипи на омбудсмана Мая Манолова ще консултират гражданите в ритуалната зала на пл. „Княз Борис I“ № 4. \r\n*** \r\nОт 11.00 часа в Младежкия център в Стрелча ще се състои честване на 100 години от Дойранската епопея по време на Първата световна война. Предвидено е откриване на изложба, посветена на 100-годишнината от Дойранската епопея и прожекция на филм посветен на паметните събития край Дойран по време на Първата световна война. \r\n*** \r\nОт 11.00 часа националният обществен защитник Мая Манолова лично ще се запознае с проблемите на жителите в с. Хитрино в сградата на Общинската администрация.   \r\n*** \r\nОт 10.00 часа екипи на омбудсмана Мая Манолова ще консултират гражданите в офиса на местния обществен посредник Иван Капралов. \r\n*** \r\nОт 10.30 часа в зала 203 на общината ще бъде даден брифинг.", "date": "2018.09.17", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2018/09/17/2568151/prof-sergey-ignatov-bivsh-obrazovatelen-ministar-obrazovatelnata-sistema-u-nas-se-promenya-bavno-nadezhdata-e-v-noviya-zakon.html", "text": "Образователната система у нас се променя бавно, надеждата е в новия образователен закон. Това каза за празничната програма „Всички в час“ на  Радио „Фокус“  проф. Сергей Игнатов, министър на образованието и науката на България в периода 2009 г. - 2013  проф. Сергей Игнатов и ректор на Европейския хуманитарен университет (ЕХУ) във Вилнюс, Литва. Според него един от сериозните проблеми в световен мащаб е свързан с творческото начало. По думите му във всяко дете, още преди да постъпи в детската градина, има творчески потенциал. „Но ако съберем тези деца 30 години по-късно, ще видим, че голяма част от креативността на творческото начало отсъства“, обясни Игнатов. „И те самите си признават, че тези хора не са творчески личности. Това е световното образование – детската градина и училището да запазят този творчески пламък и ако могат да го развият. Редно е училището да бъде подобно поле, създаващо условия за развитие и насърчаване на творческото начало във всяко отделно дете“, коментира Сергей Игнатов. Той добави, че българското училище страда от липсата на по-осезаемо присъствие на учителите. „Затова всички слоеве на обществото трябва да подкрепят учителите у нас, за да може професията да възстанови своя социален статус“. Бившият образователен министър призова медиите да обръщат повече внимание на професията учител и да се дава гласност на проблемите в сектора.", "date": "2018.09.17", "title": "Проф. Сергей Игнатов, бивш образователен министър: Образователната система у нас се променя бавно, надеждата е в новия закон"}
{"url": "http://www.focus-news.net/news/2018/09/17/2568147/kmetat-na-sliven-stefan-radev-obrazovanieto-e-siguren-garant-za-badeshti-uspehi.html", "text": "Бъдете уверени, учете се неуморно и осъществявайте мечтите си. Образованието е сигурен гарант за бъдещите ви успехи, каза кметът Стефан Радев при откриването на новата учебна година в Профилирана гимназия с преподаване на западни езици „Захарий Стоянов“ в Сливен. Това съобщиха от пресцентъра на  Община Сливен . \r\nРадев подчерта, че училището е с утвърдени традиции и изрази убеденост, че днешното поколение ще продължи да ги следва. Кметът се обърна и към преподавателите с думите, че успехите на техните възпитаници са най-голямото признание за тях. \r\nВ Основно училище „Христо Ботев“ кметът поздрави първокласниците, които за първи път прекрачват прага на училището. „Скъпи първокласници, днес е особено важен ден, който дълго ще помните. Не се страхувайте и вървете редом с вашите учители по пътя на знанието“, посочи в словото си Стефан Радев. \r\n94 първокласници влязоха в училището под арка от цветя. Всеки един от тях получи подарък от кмета – „Сливенски буквар“, показващ някои от забележителностите на град Сливен. \r\nКметът беше гост и на официалното откриване на новата академична година във Филиала на Медицинския университет – Варна в Сливен. Общо 42 студенти, които ще се обучават в специалностите „Медицинска сестра“ и „Акушерка“, положиха „клетва на първокурсника“. \r\nСред официалните гости на събитието бяха председателят на Общинския съвет Димитър Митев, заместник – кметът Пепа Чиликова, директори и управители на лечебни заведения в града, преподаватели, лекари и др. Церемонията завърши с изпълнение на Ансамбъла за народни песни и танци „Сливен“.", "date": "2018.09.17", "title": "Кметът на Сливен Стефан Радев: Образованието е сигурен гарант за бъдещи успехи"}
{"url": "http://www.focus-news.net/news/2018/09/17/2568153/blagoevgrad-110-ta-godishnina-ot-nezavisimostta-na-balgariya-shte-bade-otbelyazana-v-gotse-delchev.html", "text": "По повод 110-та годишнина от обявяване на Независимостта на България, община Гоце Делчев организира празничен концерт на Държавния ансамбъл за народни игри и песни на Република Македония \"Танец\". Това съобщиха от пресцентъра на  Община Гоце Делчев . Гостуването на ансамбъла е част и от празничната програма на Традиционния есенен панаир. Концертът ще се състои на 22 септември 2018 г. (събота), от 18:00 часа на площад \"Македония\", пред Дома на културата.", "date": "2018.09.17", "title": "Благоевград: 110-та годишнина от Независимостта на България ще бъде отбелязана в Гоце Делчев"}
{"url": "http://www.focus-news.net/news/2018/09/17/2568152/plovdiv-131-tona-otpadatsi-sa-sabrani-v-asenovgrad-po-vreme-na-natsionalnata-kampaniya-da-izchistim-balgariya-zaedno.html", "text": "131 тона отпадъци са събрани в Асеновград по време на националната кампания „Да изчистим България заедно”, съобщиха за  Радио „Фокус“- Пловдив  от Общината. За осъществяването на кампанията бяха осигурени чували и ръкавици за всички граждани, които предварително се бяха записали в направление „Екология” към Общината. Такива организирани групи се регистрираха за всички квартали на територията на града. Младежи от БЧК почистиха парка до ж. п. гара- Асеновград, един от танцовите клубове в града почистиха зелената площ и детската площадка на ул. „Свобода”, инициативни граждани и представители на политически партии чистиха в парка на ул. „Цар Освободител” и зелените площи около читалище „Родолюбие”.  \r\nПГ „Цар Иван Асен II” съвместно с Ротари клуб- Асеновград почистиха поверения им парк край река Чая, за който те се грижат от близо една година насам. Представители на общинската администрация се включиха в почистването на пътя за НПК Асенова крепост. Фирмите в Източна промишлена зона почистиха района около техните седалища. Трима души самостоятелно са депонирали своя отпадък. За останалите регистрирани локации бяха осигурени сметоизвозващи машини. \r\nОбщина Асеновград бе осигурила допълнителна техника фадрома и самосвал. В трите гъстонаселени квартали „Изток”, „Запад” и „Баделема” бяха поставени контейнери тип „лодка” за строителни и едрогабаритни отпадъци.", "date": "2018.09.17", "title": "Пловдив: 131 тона отпадъци са събрани в Асеновград по време на националната кампания „Да изчистим България заедно”"}
{"url": "http://www.focus-news.net/news/2018/09/17/2568149/protestirashtite-sreshtu-pravitelstvoto-sa-pred-sgradata-na-ministerskiya-savet.html", "text": "Протестиращите срещу правителството са пред сградата на Министерския съвет, предаде репортер на  Агенция \"Фокус\" . Движението по бул. \"Цар Освободител\" е възстановено. Гражданите са разположени на площада пред сградата на Министерски съвет и не пречат на движението. На място има засилено полицейско присъствие. Протестиращите продължават да апелират управлението да подаде оставка. Те обвиниха журналистите и медиите, които в момента отразяват събитието, че са подкупни и корумпирани. \r\nДаяна ДЮЛГЕРОВА", "date": "2018.09.17", "title": "Протестиращите срещу правителството са пред сградата на Министерския съвет"}
{"url": "http://www.focus-news.net/news/2018/09/17/2568156/the-jerusalem-post-siriyskite-kyurdi-zapochnaha-ofanziva-sreshtu-posledniya-bastion-na-islyamska-darzhava-v-siriya.html", "text": "Подкрепяните от САЩ сирийски кюрдски формирования започнаха широкомащабна офанзива в Източна Сирия, която трябва да доведе до ликвидирането на последния бастион на терористичната групировка „Ислямска държава“ в близкоизточната страна, но това едва ли ще дойде до края на екстемистката групировка, пише  израелското електронно издание The Jerusalem Post . \r\nПодкрепяни от коалицията на САЩ, основно кюрдските „Сирийски демократични сили“ (СДС) започнаха офанзива срещу последните точки на съпротива на „ИД“, които се намират в селските райони на изток от град Дейр-ез-Зор, край брега на река Ефрат, където се вярва, че се крие Абу Бакър ал Багдади и другите лидери на групировката, пояснява изданието. \r\nСДС, съставена от кюрдски и арабски въоръжени формирования, е в интензивни битки с бойците от ИД край град Хаджин и близкостоящите села, докато увеличават натиска срещу екстремистката група и навлизат все по-дълбоко в контролираната от ИД територия. Коалицията, оглавявана от САЩ, подпомага офанзивата с въздушни и артилерийски удари. \r\n„Американската военна подкрепа за СДС в борбата с ИД е доста голяма“ заяви професор Офра Бенгио, ръководител на програмата за кюрдски изследвания в Центъра „Моше Даян“ за близкоизточни и африкански изследвания. „Въпреки това, остава въпросителна за това колко дълго американците ще продължат тази подкрепа и дали няма да превърнат кюрдите в разменна монета за преговорите с Русия и Турция“. \r\nЗавоюването на Хаджин и близките села край границата с Ирак ще бъдат важна победа в продължаващата война срещу ИД в Сирия, отбелязва JPost. \r\n„Хаджин е последният голям градски център, който ИД продължава да контролира и наистина е доста голям“, отбелязва Оуен Холдауей, журналист на свободна практика, базиран в Иракски Кюрдистан и Сирия. „Много от техните лидери и чуждестранните им бойци все още са разположени там, така че там има големи сили“. \r\n„Американците изглежда увеличават атаките на своята коалиция затова той сигурно ще падне“, продължи той, но добави, че, „вероятно, това няма да е края на ИД, защото групата продължава да контролира райони в сирийската пустиня, както и в Ирак“. \r\nЕкстремистката групировка просто ще премине към „спящи клетки и тактика на внезапни удари“, твърди Холдаей, като уточнява, че някои от селата в пустинята край Хаджин продължават да са на страната на терористичната групировка. \r\nДоктор Бенгио, който е и начело на Програмата за кюрдски изследвания към университета в Тел Авив, е съгласен с Холдауей, че ИД едва ли ще изчезне скоро. „Не мисля, че това ще е идеологическа или военна ликвидация на групировката“, уверен е експертът. Той отбеляза, че иракският премиер Хайдер ал Абади обяви победа срещу ИД миналия декември, но екстремистите продължават да осъществяват терористични атаки из цялата страна. Подобни атаки ще има и в Сирия, дори СДС да успее да вземе последния им градски център в страната, категоричен е той. \r\nПревод и редакция:", "date": "2018.09.17", "title": "The Jerusalem Post: Сирийските кюрди започнаха офанзива срещу последния бастион на „Ислямска държава“ в Сирия"}
{"url": "http://www.focus-news.net/news/2018/09/17/2568154/plovdiv-trinadeset-sdruzheniya-ot-tsyala-balgariya-se-vklyuchiha-v-srednovekoven-panair-kray-asenovgrad.html", "text": "За седма поредна година Община Асеновград и Исторически музей Асеновград организираха „Средновековен панаир”, представящ епохата с бита, облеклото и традициите от стари времена. Това съобщиха за  Радио „Фокус“-Пловдив  от Oбщината. Съорганизатор тази година бе Сдружение за възстановяване и съхранение на българските традиции – „Авитохол” от град Варна. Тринадесет сдружения от цяла България се включиха в събитието, което преобрази местността св. Трифон и събра стотици асеновградчани и гости на града. Участниците в панаира представиха интересни неща от бита на куманите, кожарство и обущарство, бита и традициите на средновековните българи от Х-ХII в. като бойни практики, работа с лък, сабя, бич, боен строй и двубои, керамиката от периода на Второто Българско Царство, грънчарско колело, лекции и въвеждане на деца в грънчарския занаят. Имаше демонстрация на калиграфия и иконопис, металопластика, медальони по автентични образци, накити и украшения. Вски посетител можеше да си вземе като сувенир автентична монета, изработена на момента чрез монетосечене или  да си закупи средновековна медовина. \r\nПрограмата продължи и през двата почивни дни, като най- любопитни бяха децата. За тях имаше и конна езда с водач истински рицар в доспехи.", "date": "2018.09.17", "title": "Пловдив: Тринадесет сдружения от цяла България се включиха в „Средновековен панаир” край Асеновград"}
{"url": "http://www.focus-news.net/news/2018/09/17/2568158/sport-manchestar-yunayted-shte-predlozhi-novi-dogovori-na-chetirima-futbolisti.html", "text": "Мениджърът на Манчестър Юнайтед потвърди, че иска да задържи в отбора за дълго време Люк Шоу, Хуан Мата и Андер Ерера, чиито договори изтичат в края на годината. Португалецът е уверен, че клубът ще предложи удължаване на контркатите на тези играчи и те ще приемат. \r\nДругият футболист на английския отбор, чийто договор изтича след края на сезона е Ашли Йънг, но и той би трябвало да остане в отбора.", "date": "2018.09.17", "title": "Спорт: Манчестър Юнайтед ще предложи нови договори на четирима футболисти"}
{"url": "http://www.focus-news.net/news/2018/09/17/2568157/silistra-tri-partii-sa-se-registrirali-v-oik-glavinitsa-za-chastnichnite-izbori-za-kmet-na-kmetstvo-suhodol.html", "text": "Три партии са се регистрирали в Общинска избирателна комисия (ОИК)-Главиница за частничните избори за кмет на кметство Суходол, насрочени за 14 октомври. Това са ГЕРБ, ДПС и БСП, съобщи за  Радио „Фокус“-Шумен  Венцислав Маринов, председател на Общинската избирателна комисия. Две от политическите партии вече са подали и заявления за регистрация на кандидатски листи. Срокът за това изтича в 17.00 часа на 18 септември. \r\nИвелина ИВАНОВА", "date": "2018.09.17", "title": "Силистра: Три партии са се регистрирали в ОИК-Главиница за частничните избори за кмет на кметство Суходол"}
{"url": "http://www.focus-news.net/news/2018/09/17/2568148/tass-razgovorite-mezhdu-putin-i-erdogan-v-sochi-prodalzhavat-poveche-ot-tri-chasa.html", "text": "Разговорите между президентите на Русия и Турция Владимир Путин и Реджеп Таийп Ердоган в руския черноморски курорт Сочи продължават повече от три часа. Дискусиите между двамата лидери започнаха в резиденцията „Бочаров ручей“ в около 15:00 българско време в тесен състав, а след това към държавните глави се присъединиха членовете на делегациите, предава  ТАСС . \r\nСлед края на срещата президентите ще направят изявления пред пресата. \r\nПри откриването на преговорите, Путин заяви, че трябва да бъдат обсъдени всички въпроси от разрешаването на сирийската криза и да се потърси решение на натрупалите се проблеми. По неговите думи, „въпросите са страшно много, при това, има и много сложни“. \r\nНа свой ред Ердоган отбеляза, че резултатите от преговорите с руския президент по сирийската тема могат да дадат „нова надежда“ за целия регион. „В заявленията, с които ще направим тук, в Сочи, след срещата, ще има нова надежда за региона“, увери турският лидер. \r\nПо-рано от Кремъл отбелязаха, че президентите на Русия и Турция се срещат, „за да сверят часовниците си“ по въпроса за разрешаването на кризата в Сирия. Сред основните теми на преговорите бяха отбелязани разделянето на терористите от умерената опозиция и мирните жители в Идлиб, както и възможността за провеждане на наземна антитерористична операция в този сирийски регион. \r\n В дневния ред е и обсъждането на актуални въпроси от двустранното сътрудничество. \r\nПревод и редакция:", "date": "2018.09.17", "title": "ТАСС: Разговорите между Путин и Ердоган в Сочи продължават повече от три часа"}
{"url": "http://www.focus-news.net/news/2018/09/17/2568163/daniela-maleshkova-gerb-po-natsionalnata-programa-osiguryavane-na-savremenna-obrazovatelna-sreda-oblast-pazardzhik-e-sas-seriozno-uchastie.html", "text": "По Националната програма „Осигуряване на съвременна образователна среда“, област Пазарджик е със сериозно участие, каза за  Радио „Фокус“ – Пазарджик  народният представител от ГЕРБ Даниела Малешкова. Като пример тя посочи, че по модул „Ученически шкафчета“ само в община Септември няколко училища са спечелили проекти. „Това са училище „Христо Ботев“ в град Септември, училището в град Ветрен, в село Карабунар, началното училище в село Злокучене. Тези шкафчета вече са доставени и ще допринесат за олекотяване на ученическите раници“, коментира Малешкова. Тя каза също, че през новата учебна година от 1 до 7 клас ще могат да се използват безплатни електронни учебници. „Те са на РDF  формат и ще могат да се използват чрез компютри, мобилни телефони, таблети. Надявам се тези електронни варианти да се ползват в учебните часове, за да може допълнително да се олекоти комплекта от помагала, които учениците носят в раниците си“, каза също Малешкова. \r\nВаня НИКОЛОВА", "date": "2018.09.17", "title": "Даниела Малешкова, ГЕРБ: По Националната програма „Осигуряване на съвременна образователна среда“, област Пазарджик е със сериозно участие"}
{"url": "http://www.focus-news.net/news/2018/09/17/2568155/kyustendil-zam-kmetat-svetoslav-vasilev-beshe-gost-na-otkrivaneto-na-uchebnata-godina-v-osnovno-uchilishte-daskal-dimitri.html", "text": "Зам.-кметът на Община Кюстендил Светослав Василев беше гост на откриването на учебната година в Основно училище „Даскал Димитри”, предаде репортер на  Радио „Фокус” – Кюстендил . В рамките на тържеството беше издигнато националното знаме на Република България, присъстващите приветстваха и училищното знаме. Директорът на учебното заведение Светла Антова отправи поздрав към присъстващите и пожелание за успешна нова учебна година. „Имаме една паралелка в първи клас, общо 11 учебни паралелки. Първокласниците ни са 24. Добрата новина е тази, че започваме новата учебна година без маломерна паралелка, с две деца в повече, в сравнение с миналата година. Имаме подобрена материална база”, каза Светла Антова. По думите й изградена е рампа за деца с увреждания, сградата на учебното заведение е изцяло санирана. „Очаквам добри резултати в националното външно оценяване за учениците от четвърти и седми клас. Пожелавам една успешна и спокойна учебна година, защото това е нашият дом”, каза Светла Антова. По думите й кадровият ресурс е достатъчен за един качествен учебен процес. \r\nВенцеслав ИЛЧЕВ", "date": "2018.09.17", "title": "Кюстендил: Зам.-кметът Светослав Василев беше гост на откриването на учебната година в Основно училище „Даскал Димитри”"}
{"url": "http://www.focus-news.net/news/2018/09/17/2568164/gazeta-express-kosovo-albanskite-vlasti-namaliha-taksite-za-magistralata-drach-kukas.html", "text": "Албанските власти в понеделник намалиха таксите за магистралата между Драч и Кукъс, която също свързва Албания и Косово, пише  базираното в Прищина албанско електронно издание Gazeta Express . \r\nТаксата е намалена до 5 евро, а местните жители ще плащат само по 0.8 евро, отбелязва изданието. Първоначално Тирана направи опит да направи таксите за магистралата от 2.5 евро до 22 евро, но това доведе до протести, които прераснаха в насилие и демонстрантите изпотрошиха бутките за събиране на парите, припомня Gazeta Express. \r\nКонцесиoнерът вече е възстановил щетите, а новите такси ще важат за всички превозни средства, минаващи по пътя. \r\nПревод и редакция:", "date": "2018.09.17", "title": "Gazeta Express (Косово): Албанските власти намалиха таксите за магистралата Драч – Кукъс"}
{"url": "http://www.focus-news.net/news/2018/09/17/2568159/narodnite-predstaviteli-na-gerb-smolyan-d-r-daniela-daritkova-i-d-r-krasimir-sabev-pozdraviha-uchenitsite-za-nachaloto-na-uchebnata-godina.html", "text": "Народните представители на ГЕРБ - Смолян д-р Даниела Дариткова и д-р Красимир Събев поздравиха учениците за началото на учебната година, съобщиха от пресцентъра на  ГЕРБ – Смолян . \r\nВ поздравителният адрес се казва: „Уважаеми учители, родители и ученици, за нас е удоволствие да Ви поздравим с началото на новата учебна година! Има нещо изключително специално в този септемврийски ден, който е символ на стремежа на българина към духовност, наука и просвещение. Училището е институция на бъдещето, което чертае нови траектории на познанието. То е средище на духовност, мечти, приятелства и силни емоции. Скъпи учители, нека вашият ентусиазъм никога да не ви напуска, вашият оптимизъм да продължи да вдъхновява деца и родители, вашата просветителска мисия да бъде все по-успешна“. „Скъпи първокласници, изживейте щастието на учението. Бъдете любопитни и всеотдайни, бъдете смели и иновативни. Скъпи ученици, животът очаква от Вас да искате и да успеете! Откривайте нови знания, формирайте интереси, образовайте се и сбъднете мечтите си, изпълнени с вяра в своите възможности! Носете с чест името на училището, което Ви води! Нека пребъде този ден! Нека училището остане храм на знанието и човечността; учителстването – ценностен пример! Честит първи учебен ден и на добър час!“, се посочва още в поздравлението на народните представители от ГЕРБ - Смолян.", "date": "2018.09.17", "title": "Народните представители на ГЕРБ - Смолян д-р Даниела Дариткова и д-р Красимир Събев поздравиха учениците за началото на учебната година"}
{"url": "http://www.focus-news.net/news/2018/09/17/2568160/kyustendil-kmetat-na-obshtina-dupnitsa-metodi-chimev-pozhela-spokoyna-i-uspeshna-uchebna-godina.html", "text": "Кметът на Община Дупница Методи Чимев пожела спокойна и успешна учебна година. Това съобщи за  Радио „Фокус” – Кюстендил  Христо Апостолов, пресаташе на Община Дупница. Кметът инж. Методи Чимев откри новата учебна година в училищата „Христо Ботев” в село Самораново и „Св. св. Кирил и Методий” в село Яхиново. С официални тържества във всички 14 училища в община Дупница днес бе открита новата учебна година. Навсякъде празничният първи учебен ден започна с издигане на националния флаг под звуците на химна на Република България и посрещане на училищното знаме. Последваха тържествени слова на директори, учители и родители с пожелания за успешна година. Всяко училище беше подготвило празнична програма, с която да приветства първокласниците и да каже добре дошли отново на по-големите ученици. \r\nВенцеслав ИЛЧЕВ", "date": "2018.09.17", "title": "Кюстендил: Кметът на Община Дупница Методи Чимев пожела спокойна и успешна учебна година"}
{"url": "http://www.focus-news.net/news/2018/09/17/2568161/varna-v-provadiya-narodniyat-predstavitel-tanya-petrova-pozhela-uspeh-na-uchiteli-i-uchenitsi.html", "text": "Варненският народен представител Таня Петрова поздрави учители и ученици по повод първия учебен ден. Заедно с общинския съветник Димо Димов тя бе сред официалните гости на тържественото начало на новата учебна година в Средното училище „Димитър Благоев” и в Професионалната гимназия по селско стопанство „Земя” в град Провадия. Това съобщиха от пресцентъра на  ПП ГЕРБ - Варна .  \r\n„На добър час! Нека се гордеем с успехите на учениците! Нека и в края на учебната година децата ни бъдат усмихнати, както са ведри и в този празничен ден!”, пожела Таня Петрова в СУ „Димитър Благоев”. В приветствието си тя се обърна специално и към първокласниците, които по традиция посрещат първия учебен ден с най-голямо вълнение. Варненският депутат отправи пожелания и към всички учители. „Нека колегите съхранят и предадат на следващите поколения своята мъдрост и благост”, заяви Таня Петрова, която е дългогодишен директор на ОУ „П. Р. Славейков” във Варна. Тя с интерес разгледа обновената база на иновативното училище в Провадия.  \r\nДиректорът Йордан Михалев с гордост й показа внедрените условия за 3D обучение и оборудваната през тази година втора дигитална зала. „За да възродим престижа на учителската професия трябва да работим всички заедно – учители, общество, държава”, коментира Таня Петрова пред учителския колектив в ПГСС „Земя”, където бе посрещната от директора на училището Виолета Станкова.  „Бъдете здрави,  имайте повече вяра в това, което правите, надежда, че усилията, които полагаме, са в името на страната ни и на по-доброто бъдеще на децата ни и нека  Вашите семейства и ученици да Ви даряват с много любов”, пожела народният представител, като припомни, че първият учебен ден съвпада с голям християнски празник.", "date": "2018.09.17", "title": "Варна: В Провадия народният представител Таня Петрова пожела успех на учители и ученици"}
{"url": "http://www.focus-news.net/news/2018/09/17/2568162/mariya-semerdzhieva-ruo-smolyan-v-chetiri-uchilishta-v-oblastta-tazi-godina-nyama-uchenitsi-v-parvi-klas.html", "text": "В четири училища в област Смолян тази година няма нито едно дете в първи клас и това са ОУ „Юрий Гагарин“ – Смолян, както и училищата в селата Забърдо, Арда и Широка лъка. В осем училища в региона има само по един или двама първокласници. Това съобщи на пресконференция в Мария Семерджиева – началник на Регионалното управление на образованието (РУО) – Смолян, предаде репортер на  Радио „Фокус“ – Смолян . Децата, прекрачили за първи път прага на училищата в област Смолян тази година, са 683 и са с 200 по-малко от предходната година, като се очаква през следващите 2-3 години броят им постепенно да намалява. Семерджиева подчерта, че няма закрити училища през новата учебна година в областта, но за сметка на това се разширява мрежата от защитени и средищни училища. \r\nНай-много са първокласниците в община Смолян – 242-ма, следвани от общините Рудозем – 77, Златоград – 75, Девин – 72, Мадан – 65, Доспат – 60, Чепеларе – 39, Неделино – 25, Баните – 16 и Борино – 12 първокласници, каза още Семерджиева. \r\nМария Семерджиева съобщи също, че 61 училища и 49 детски градини функционират на територията на област Смолян. По думите й, спадът в броят на учениците се дължи най-вече на намалелия брой първокласници, които са с около 200 по-малко от миналата година. Тя отбеляза, че във всички училища в областта се учи на едносменен режим, като учениците от първи до четвърти клас са на задължителна целодневна организация на учебния процес, като в такъв е въведен и в голяма част от класовете до осми. \r\nСемерджиева подчерта, че тази година са утвърдени 20 профилирани паралелки и 14 професионални, като е сформирана нова паралелка със специалност „Рехабилитация“ в Баните, както и за първи път след седемгодишно прекъсване „Строителство и архитектура“ в Професионалната гимназия по строителство и туризъм в Смолян. Защитените училища в областта са 26, а защитените детски градини са 17. Тази година към тях се присъединяват и средното училище в Борино, както и три детски градини – в  – Средец, Ягодина и Широка лъка. Към осемте средищни детски градини, се прибавят и още две в селата Момчиловци и Търън. \r\nВсички училища в област Смолян имат готовност за посрещане на зимния сезон и са снабдени с необходимите нафта и дърва за отопление. На 90 % са приключени ремонтите, а там, където продължават са създадени всички условия за нормален учебен процес. Началникът на РУО – Смолян отбеляза, че от 20 до 22 септември съвместно с „Автомобилна администрация“ ще се извършат и ежегодните проверки на ученическите автобуси. \r\nНяма недостиг на учители в системата на образованието в област Смолян, категорична е Семерджиева. Тя поясни, че в региона работят 1696 педагогически специалисти и по този начин на около 10 деца има назначен един педагогически специалист. \r\nТя отбеляза и добрата работа на екипите за обхват на децата, които са извън системата на образованието. На територията на областта работят 15 екипа за обхват с 278 човека от всички институции в координационното звено. През миналата година са посетени 1091 адреса, но над 900 деца не са на територията на страната и са напуснали с родителите си, каза още Семерджиева. \r\nНели ГЕРГЬОВСКА", "date": "2018.09.17", "title": "Мария Семерджиева, РУО – Смолян: В четири училища в областта тази година няма ученици в първи клас"}
{"url": "http://www.focus-news.net/news/2018/09/17/2568168/evrodeputatat-momchil-nekov-pozhelavam-na-uchenitsite-da-trupat-znanie-na-roditelite-da-vyarvat-vav-vazmozhnostite-na-detsata-si-a-na-uchitelite-da-prevedat-obrazovanieto-ni-v-21-vek.html", "text": "Eвродепутат Момчил Неков участва в тържествената церемония по откриване на новата учебна 2018/2019 година във високотехнологичното училище в Карнобат - СУ „Христо Ботев“. Това съобщиха от  пресофиса на евродепутата . Той изказа искрените си благодарности към екипа на училището за развитието и популяризирането на новите технологии в образованието. \r\n„На учениците искам да кажа, че знанието е безценно, трупайте го, за да може да го използвате в най-подходящия момент, особено в днешния технологичен 21 век. На родителите бих казал да имат повече вяра във възможностите на децата си, подкрепяйте ги и не забравяйте, че вие сте първите им учители в живота. На самите учители казвам – имайте повече търпение, вие сте стожери на образователната система и вие трябва да преведете образованието ни в 21 век, разчитаме на Вас!“, каза Неков пред събралите се ученици, родители и учители за откриване на учебната година в СУ „Христо Ботев“. \r\nСлед официалната церемония Неков посети интерактивните класни стаи в училището и разговоря с ученици и учители.  \r\nСУ „Христо Ботев“ в Карнобат е определено като училище на бъдещето, където високите технологии и приятната атмосфера карат децата да учат и да се забавляват. Над 800 ученици се обучават на интерактивни дъски, използвайки съвременни технологии, включително и мобилни телефони.", "date": "2018.09.17", "title": "Евродепутатът Момчил Неков: Пожелавам на учениците да трупат знание, на родителите да вярват във възможностите на децата си, а на учителите да преведат образованието ни в 21 век"}
{"url": "http://www.focus-news.net/news/2018/09/17/2568166/tass-niki-heyli-obvini-rusiya-che-e-sadeystvala-za-ubiystvoto-na-brata-na-kim-chen-un.html", "text": "Постоянният представител на САЩ при ООН Ники Хейли обвини Русия, че е съдействала на севернокорейските спецслужби в убийството на Ким Чен-нам – братът на лидера на Северна Корея Ким Чен-ун, предава  ТАСС . \r\n„Тогава Северна Корея изпълни убийството на Ким Чен-нам, това стана със съдействието на Русия, която предаваше биологически вещества на Северна Корея“, увери Хейли в понеделник на заседание на Съвета за сигурност на ООН по въпроса за санкциите срещу Пхенян. \r\nАмериканският дипломат също заяви, че Русия помага на Корейската народно-демократична република (КНДР) да заобикаля санкциите, въведени от СС на ООН. \r\nПревод и редакция:", "date": "2018.09.17", "title": "ТАСС: Ники Хейли обвини Русия, че е съдействала за убийството на брата на Ким Чен-ун"}
{"url": "http://www.focus-news.net/news/2018/09/17/2568165/predsedatelyat-na-obs-blagoevgrad-radoslav-taskov-otkri-uchebnata-20182019-godina-v-iii-ou-dimitar-talev.html", "text": "Председателят на Общински съвет-Благоевград Радослав Тасков постави официално началото на учебната 2018/2019 година в III ОУ „Димитър Талев“. Това съобщиха от пресцентъра на  Община Благоевград . Заедно с директора  на училището Михаил Спасов те приветстваха първокласниците с „Добре дошли“. Радослав Тасков поздрави учениците и техните родители , като им пожела успешна година.  \r\nПразничната програма, по традиция включваше много танцово- музикални изпълнения. В нея участие взеха и деца, които за първи път прекрачват прага на училището. Всички ученици бяха подредени най- отпред в училищния двор, за да се насладят на празника и откриването на учебната година.  \r\nТрето основно училище „Димитър Талев“ е едно от първите учебни  заведения с обновена спортна зала.   \r\nВъв всички училища в областния град учебната година започна с издигане на националния флаг и химна на Република България. Всяко учебно заведение бе подготвило интересна музикална програма за радост на деца и родители.", "date": "2018.09.17", "title": "Председателят на ОбС-Благоевград Радослав Тасков откри учебната 2018/2019 година в III ОУ „Димитър Талев“"}
{"url": "http://www.focus-news.net/news/2018/09/17/2568175/gabrovo-dvizhenieto-v-uchastak-ot-patya-sevlievo-draganovtsi-se-osashtestvyava-s-povisheno-vnimanie-poradi-stroitelni-deynosti.html", "text": "Движението в участък от пътя Севлиево -Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година, съобщиха за Радио „Фокус“ – Велико Търново от  Областно пътно управление – Габрово . \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 граница с област Ловеч – Кормянско - Малък Вършец – при км 46+800, по общинския път до III-403 в с. Малък Вършец. В една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. \r\nОграничено е движението в участък от пътя между селата Чехлевци и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nМария НЕДЕВА", "date": "2018.09.17", "title": "Габрово: Движението в участък от пътя Севлиево-Драгановци се осъществява с повишено внимание поради строителни дейности"}
{"url": "http://www.focus-news.net/news/2018/09/17/2568169/blagoevgrad-zamestnik-kmetat-po-kultura-i-humanitarni-deynosti-hristina-shopova-otkri-novoto-sportno-igrishte-v-suiche-sv-kliment-ohridski.html", "text": "Заместник- кметът по култура и хуманитарни дейности Христина Шопова откри новото спортно игрище в СУИЧЕ „Св. Климент Охридски“ в Благоевград, съобщиха от пресцентъра на  Община Благоевград . Сред гостите в благоевградските училища бяха още заместник-кметовете Иво Николов и инж. Емилия Тунева, председателят на Общински съвет-Благоевград Радослав Тасков. Във всички училища в община Благоевград учебната година бе открита тържествено с издигане на националния флаг на Република България и химна на страната. Талантливите деца на Благоевград поздравяваха гостите, учители и своите родители с богати танцово-музикални програми и рецитали. За успешна учебна година бяха отслужени и водосвети.", "date": "2018.09.17", "title": "Благоевград: Заместник- кметът по култура и хуманитарни дейности Христина Шопова откри новото спортно игрище в СУИЧЕ „Св. Климент Охридски“"}
{"url": "http://www.focus-news.net/news/2018/09/17/2568167/svetoslav-vasilev-zam-kmet-na-obshtina-kyustendil-vsichki-parvoklasnitsi-v-grada-poluchiha-kato-podarak-pravoslaven-bukvar.html", "text": "Всички първокласници в Кюстендил получиха като подарък православен буквар. Това каза пред  Радио „Фокус” – Кюстендил  Светослав Василев, зам.-кмет на Община Кюстендил с ресор „Култура, образование, туризъм, младежки дейности и спорт”. „По традиция всички първокласници са получили като подарък православен буквар, в който е изписано посвещение от Община Кюстендил”, каза Светослав Василев. По думите му и тази година в кюстендилските училища и детски градини ще продължи да се изучава предметът „Религия”. Православният буквар представлява книга за най-малките и за тези, които ще ги учат и наставляват в божието слово. Букварът посреща малките читатели с образите на светите братя Кирил и Методий и разказ за написването на азбуката. В началото е представена и молитва преди учение, с която децата може да започват своя учебен ден. Освен познатите им думи, чути до този момент, децата ще имат възможност да се запознаят и с малко познати или напълно непознати за тях думи като ангел, светец, литургия, тайнство и причастие. \r\nВасилев посочи също, че са създадени много добри условия за провеждане на учебните занятия в Кюстендил. „Общината е доказала своя опит в организирането на учебните занятия, в осигуряване на добри и оптимални условия за провеждане на учебния процес. Бяха проведени срещи с представители на „Пътна полиция” относно пътната безопасност на децата, да се гарантира тяхното спокойно пристигане в училище, както и отпътуването им в края на деня”, каза Светослав Василев. По думите му тази година броят на първокласниците е 396. Те ще се обучават в 18 паралелки. С десет деца има по-малко записани в първи клас, в сравнение с предходната учебна година. С цел пълно обхващане на децата и учениците в образователния процес са организирани обходни екипи. „Сформирани са екипите със съответната заповед, ние получаваме адресите на незаписаните деца от представител на Регионално управление на образованието – Кюстендил. Започва един обход на тези деца, за да се проверят причините за не записване. Както спомена при визитата си в Кюстендил и министърът на образованието и науката Красимир Вълчев, тази година адресите са много по-малко. За сравнение мога да кажа, че миналата година ние сме обходили 600 – 800 адреса, а сега броят на подадените адреси на ученици до 15-годишна възраст, са около 35 – 40”, каза Светослав Василев. По думите му тази година системата работи доста по-добре, отразени са децата в чужбина, адресите са доста по-малко. \r\nВасилев заяви още, че програмата за изучаване на религия в училищата и детските градини продължава да се развива. „Тази практика продължава. Броят на преподавателите е запазен. Мога да кажа, че е изключително трудно да се намерят преподаватели, но за щастие ние за момента се справяме. Самата програма продължава да се развива. Тази година вече ще имаме и ученици, които да изучават религия и в пети клас”, каза Светослав Василев. По думите му до 2020 година всяко едно училище в страната трябва да мине на еднодневен режим на обучение. „Мога да се похваля, че нашата община е отличник в изпълнението на тази задача. Тази година всички училища на територията на Община Кюстендил ще бъдат само една смяна. Това е по-удобно за децата, за преподавателите, по отношение на отоплението и т.н”, каза Светослав Василев. Според него продължава да се увеличава и интересът към целодневната организация на учебния ден, в която дейност Община Кюстендил е сред пионерите в страната. „Децата тази година са повече. Запазва се интересът към целодневната форма на обучение. От година на година този вид обучение се популяризира и децата се включват”, каза Светослав Василев. \r\nВенцеслав ИЛЧЕВ", "date": "2018.09.17", "title": "Светослав Василев, зам.-кмет на Община Кюстендил: Всички първокласници в града получиха като подарък православен буквар"}
{"url": "http://www.focus-news.net/news/2018/09/17/2568177/rumen-hristov-sds-osven-naprezhenie-v-pravitelstvoto-ima-i-naprezhenie-v-obshtestvoto-koeto-upravlyavashtite-ne-mogat-da-ovladeyat.html", "text": "Освен напрежение в правителството, има и напрежение в обществото, което управляващите не могат да овладеят. Това каза за  Радио „Фокус“  председателят на СДС Румен Христов и добави, че действията на правителството се обуславят от потушаването на скандалите от последните месеци. \r\n„Напрежението в управлението е значително. Интересното е, че то се проявява в такива големи размери много по-рано отколкото при предишните два кабинета на Борисов. Усещането е, че боксуваме, че 30 години след началото на промените ние сме в Европа политически, но не и икономически. Ниските доходи, проблемите в социалната сфера, здравеопазването, образованието и усещането за нарушена справедливост – всичко това, наред с непрекъснатите скандали и мини кризи, ни правят още по-големи песимисти. Освен че сме свидетели на идейно и кадрово изчерпване,  наблюдаваме и невъзможността да се управляват кризи.“ \r\nРумен Христов окачестви напрежението между премиер и президент като сблъсък на силни личности и коментира, че умората от 10 годишното управление на ГЕРБ се отразява в общесвените нагласи и е нормално хората да имат повече доверие на президента като нова фигура. \r\nПредседателят на СДС каза още, че каузите, които трябва да обединят българите са повишаване на доходите, работеща икономика, ръст на БВП и съдебна реформа. Той изрази надежда на евентуални предсрочни избори, доверието на гражданите да получат системните партии.", "date": "2018.09.17", "title": "Румен Христов, СДС: Освен напрежение в правителството, има и напрежение в обществото, което управляващите не могат да овладеят"}
{"url": "http://www.focus-news.net/news/2018/09/17/2568171/", "text": "Професията, която носи най-много вяра, надежда и любов е учителската. Това каза в   празничната програма „Всички в час“  на  Радио „Фокус“  Теодора Тодорова, преподавател по гражданско образование, философия, свят и личност в 9-та Френска езикова гимназия „Алфонс дьо ламартин“ в София по повод днешния празник на столицата, първият учебен ден и празника на светиците Вяра, Надежда, Любов и майка им София. Тя коментира, че образователната система в България е значим фактор в общественото пространство. „Образователната система е спояващият елемент, който дава възможност на младите хора да утвърдят себе си като самостоятелно мислещи граждани, които могат да продължат напред с ангажимент както към себе си, така и към общността, в която живеят. Важно е да уважаваме образователната система, да знаем какви са нашите корени, защото ние сме отговорни пред предците си. И онова, което правим, също ще бъде от някакво значение и смисъл, което ще остане за в бъдеще“, обясни Теодора Тодорова. Тя коментира и ролята на учителите в днешната образователна система, като уточни, че много важни са социалния и личностния елемент и това как се преподава, а не толкова самото съдържание на учебния материал.", "date": "2018.09.17", "title": "Теодора Тодорова, ФЕГ “Алфонс дьо Ламартин“: Учителската професия носи най-много вяра, надежда и любов"}
{"url": "http://www.focus-news.net/news/2018/09/17/2568174/gabrovo-blizo-800-sa-parvoklasnitsite-v-oblastta.html", "text": "787 първокласници влизат в училищата в Габровска област днес. В сравнение с миналата година те са със 71 по-малко. Общият брой на учениците, които са записани в школата в региона е около 10 000, съобщи за  Радио „Фокус“ – Велико Търново  Георги Маринов, началник на Регионалното управление на образование в Габрово. Той бе категоричен и, че всички учебни заведения в областта са материално и кадрово обезпечени за новата учебна година. Въпреки това все още има незаети работни места за учители, помощник възпитатели и ресурсни учители. Закритите училища са две – ОУ „Цанко Дюстабанов“ в Габрово и Възпитателното училище в село Керека. Ремонти към момента текат в сградата на  ОУ „Цанко Дюстабанов“, където ще бъдат настанени около 170 деца от НУ „Васил Левски“. \r\nЛуиза ТРАНЧЕВА", "date": "2018.09.17", "title": "Габрово: Близо 800 са първокласниците в областта"}
{"url": "http://www.focus-news.net/news/2018/09/17/2568182/nimh-utre-shte-e-predimno-slanchevo-maksimalnite-temperaturi-shte-sa-mezhdu-23-i-28.html", "text": "През нощта ще преобладава ясно време. Минималните температури ще са предимно между 10° и 15°, по-високи ще са по морския бряг. Атмосферното налягане ще се задържи по-високо от средното за месеца.  Утре ще е предимно слънчево. Ще има и временни увеличения на облачността, по-значителни над източните райони и Рило-Родопската област, но ще се задържи почти без валеж. Ще духа слаб до умерен източен вятър. Максималните температури ще са между 23° и 28°, в София – около 23°. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\" дежурният синоптик Георги Цеков. \r\nПо Черноморието ще е предимно слънчево, с временни увеличения на облачността в часовете до обяд. Ще духа умерен изток-североизточен вятър. Максималните температури ще са 22-24°, близки до температурата на морската вода. Вълнението на морето ще бъде 2-3 бала. \r\nНад планините ще преобладава слънчево време. Главно в масивите на Южна България ще има временни увеличения на облачността. Ще духа слаб до умерен североизточен вятър. Максималната температура на височина 1200 метра ще е около 18°, на 2000 метра – около 12°. \r\nДо петък времето ще бъде предимно слънчево. Ще духа слаб, в източните райони до умерен вятър от изток-североизток. Преобладаващите минимални температури ще бъдат между 8° и 13°, а максималните – между 23° и 28°.", "date": "2018.09.17", "title": "НИМХ: Утре ще е предимно слънчево, максималните температури ще са между 23° и 28°"}
{"url": "http://www.focus-news.net/news/2018/09/17/2568173/tass-vladimir-putin-zayavi-che-chetirichasovite-razgovori-s-erdogan-sa-bili-konstruktivni-i-sadarzhatelni.html", "text": "Президентът на Русия Владимир Путин остана доволен от разговорите с турския си колега Реджеп Таийп Ердоган в Сочи, които продължиха четири часа, предава  ТАСС . \r\n„Току що с господин президента проведохме много съдържателни и конструктивни разговори“, заяви руският държавен глава след срещата с Ердоган. Той напомни, че това са четвъртите руско-турски преговори на най-високо ниво през тази година. \r\nДискусиите между лидерите продължиха повече от четири часа, отбелязва руската агенция. Разговорите в резиденция „Бочаров ручей“ започнаха в 15:00 часа (съвпада с българското време) в тесен състав, а след това към държавните глави се присъединиха членовете на делегациите. \r\nПри откриването на срещата, Путин заяви, че има намерение да обсъди всички въпроси от разрешаването на сирийския конфликт и да потърси решение на насъбралите се проблеми. По неговите думи „въпросите са изключително много, при това има и много сложни“. \r\nНа свой ред Ердоган отбеляза, че резултатите от преговорите с руския президент за разрешаването на сирийската криза могат да дадат „нова надежда“ на региона. \r\nПревод и редакция:", "date": "2018.09.17", "title": "ТАСС: Владимир Путин заяви, че четиричасовите разговори с Ердоган са били конструктивни и съдържателни"}
{"url": "http://www.focus-news.net/news/2018/09/17/2568181/sport-izigraha-se-chetiri-macha-ot-svetovnoto-parvenstvo-po-voleybol-rusiya-bie-kamerun-30.html", "text": "Изиграха се четири мача от програмата на Световното първенство по волейбол за понеделник. В групата на България Куба победи Пуерто Рико с 3:1 гейма, което е първата победа на отбора на това първенство. В група А Белгия победи Доминиканската република с 3:0 гейма, с което излезе временно на второ място след Италия. Русия победи Камерун с 3:0 и излезе на трето място в група C, след отборите на САЩ и Сърбия. В група B, Нидерландия надделя над Египет с 3:1 гейма и излезе начело във временното класиране.", "date": "2018.09.17", "title": "Спорт: Изиграха се четири мача от Световното първенство по волейбол, Русия бие Камерун 3:0"}
{"url": "http://www.focus-news.net/news/2018/09/17/2568180/iliya-stoilov-obvinenieto-che-sam-rakovodil-organizirana-prestapna-grupa-e-politicheska-porachka-na-gerb.html", "text": "Обвинението, че съм ръководил организирана престъпна група е политическа поръчка на ГЕРБ. Това се посочва в изявление на Илия Стоилов,  разпространено до медиите . В него Стоилов обявява за неверни твърденията, че е избягал от страната с огромна сума пари и, че брат му - народният представител от ПГ на „БСП за България“ Георги Стоилов, е търговец на наркотици.  \r\nСтоилов обяснява, че още през 2015 г. съпругата му е подала сигнал в прокуратурата срещу лицето Николай Николов, за кражба на над 100 000 лв., като допълва, че според изнесената информация от Главния прокурор и министъра на вътрешните работи в Народното събрание,Николай Николов е подал сигнал през октомври 2016 г. за отвличане и рекет и именно този сигнал стои в основата на неговото задържане и обвинение. Стоилов посочва, че майката на Николай Николов е активист на ГЕРБ и работи в община Русе, а баща му е бивш служител на МВР Русе и добавя, че от 2010 г., е подложен на тормоз и изнудване от страна на ПП ГЕРБ, защото е симпатизант на друга политическа сила и ясно изразява възгледите си. \r\nСтоилов отбелязва, че досъдебното производство на Специализираната прокуратура срещу него е образувано веднага след парламентарните избори през 2017 г., като от началото на разработката срещу него до задържането му на 14 октомври 2017г. няма данни за нито едно престъпление от негова страна. \r\nВ изявлението си Илия Стилов заявява, че за да се обслужи обвинението срещу него са изнудвани множество хора да лъжесвидетелстват и добавя, че твърденията за разпространение на наркотици, оръжия и склоняване към проституция липсват в  обвинителния му акт, тъй като няма никакви данни за това. \r\nТой твърди още, че обвинителен акт  срещу него е внесен в съда на 13 юни 2018г., един ден преди изтичането на осеммесечния допустим от закона срок за задържане при редица нарушения на Специализирана прокуратура.  \r\nСтоилов посочва още, че е напуснал страната законно и се ползва от конституционното си право да избере в кое лечебно заведение да направи така необходимите му към момента изследвания и лечение. Той допълва, че след тяхното приключване ще се върне в България и се надява, че Главният прокурор и съдът ще бъдат обективни и ще спазват закона.", "date": "2018.09.17", "title": "Илия Стоилов: Обвинението, че съм ръководил организирана престъпна група е политическа поръчка на ГЕРБ"}
{"url": "http://www.focus-news.net/news/2018/09/17/2568185/chetirima-dushi-sa-zadarzhani-za-trafik-na-kokain-ot-dominikana-obzor.html", "text": "Четирима души са задържани за трафик на кокаин от Доминикана. По време на брифинг ръководителят на Специализираната прокуратура Даниела Начева обясни, че те са задържани за 72 часа, като част от тях са криминално проявени. „Групата е набирала малоимотни лица, които е финансирала, за да пътуват през европейски държави за Доминикана. Там те са поглъщали капсули, съдържащи кокаин – средно между 80 и 100 капсули по между 8 и 13 грама в зависимост от пола на съответното муле. Същите лица са били транспортирани обратно в България през европейски летища до Букурещ, където са били посрещани от член на групата и транспортирани в района на Стара Загора и околните села. Там са били настанявани в помещения, като им е бил ограничаван контактът с външния свят, докато дефекират наркотика“, обясни Начева. За извършените услуги на тези лица са били плащани между 3 и 5 хил. лв. Пренесеният от тях кокаин е бил разпространяван на територията на цялата страна. \r\nДиректорът на ГДБОП главен комисар Ивайло Спиридонов посочи, че по сигнала се работи от края на миналата година. „На 15 септември задържахме лице, изпратено в Доминикана, за да погълне кокаин и да го пренесе до тук. То каца в Лисабон, но там му става лошо. С помощта на наши партньорски служби лицето е задържано и транспортирано. Започна да дефекира такива капсули – около 90, като общото количество е 1,1 кг. кокаин“, каза още Спиридонов. \r\nПредстои прокуратурата да поиска мярка за неотклонение „задържане под стража“ за четиримата задържани. \r\nЦветилена СИМЕОНОВА", "date": "2018.09.17", "title": "Четирима души са задържани за трафик на кокаин от Доминикана (ОБЗОР)"}
{"url": "http://www.focus-news.net/news/2018/09/17/2568176/afp-rusiya-i-turtsiya-se-saglasiha-za-demilitarizirana-zona-po-liniyata-na-kontakt-mezhdu-opozitsiyata-i-pravitelstvenite-sili.html", "text": "Русия и Турция се разбраха да създадат „демилитаризирана зона“ по линията на контакт между правителствените сили на Сирия и въоръжената опозиция в северозападната провинция Идлиб, заяви руският президент Владимир Путин в понеделник след продължилите четири часа разговори с турски си колега Реджеп Таийп Ердоган в Сочи, предава  AFP . \r\n„Решихме да създадем демилитаризирана зона с дълбочина от 15 до 20 километра край линията на контакт между въоръжената опозиция и правителствените сили на 15 октомври т.г.“, заяви Путин. \r\nПревод и редакция:", "date": "2018.09.17", "title": "AFP: Русия и Турция се съгласиха за „демилитаризирана зона“ по линията на контакт между опозицията и правителствените сили"}
{"url": "http://www.focus-news.net/news/2018/09/17/2568188/hilari-klintan-republikantsite-podkopavat-demokratsiyata-mnogo-predi-tramp.html", "text": "Близо две години, след като Доналд Тръмп победи Хилъри Клинтън в президентските избори, двукратно провалилият се кандидат на Демократите написа есе, в което обвини представителят на Републиканската партия, че води пълномащабна война срещу американската демокрация, пише  вестник The Washington Times . \r\nВ послеписа след допълнената версия на издадените през 2017 година нейни мемоари „Какво се случи“, които трябва да излязат във вторник, Клинтън обявява, че подкопаването на американските институции е изключително Републикански проблем. \r\n„Има тенденция, когато говорим за тези неща, да отбелязваме и „двете страни“. Но истината е, че това не е симетричен проблем“, пише провалилият се кандидат. „Трябва да бъдем ясни за това. Увеличаващият се радикализъм и безотговорността на Републиканската партия, включително десетилетията на лошо управление, демонизирането на Демократите и нарушаването на нормите е това, което ни докара Доналд Тръмп“. \r\n„Републиканците подкопават американската демокрация много преди Тръмп да стигне до Овалния кабинет“, категорична е Клинтън. \r\nПревод и редакция:", "date": "2018.09.17", "title": "Хилъри Клинтън: Републиканците подкопават демокрацията „много преди Тръмп“"}
{"url": "http://www.focus-news.net/news/2018/09/17/2568179/redzhep-taiyp-erdogan-rusiya-i-turtsiya-imat-namerenie-da-likvidirat-vsichki-radikalni-grupirovki-v-idlib.html", "text": "Москва и Анкара са се договорили да отстранят всички радикални групировки от територията на северозападната сирийска провинция Идлиб, съобщи в понеделник президентът на Турция Реджеп Таийп Ердоган след края на срещата с руския си колега Владимир Путин в Сочи, предава  ТАСС . \r\n„Необходимо е идлибския въпрос да бъде решен в духа на астанинските процеси. Територията, която се намира под контрола на сирийската армия и опозицията, трябва да бъде демилитаризирана“, заяви Ердоган. „Заедно с Русия ще приложим всички усилия за отстраняването на всички радикални групи от тези територии“. \r\nПревод и редакция:", "date": "2018.09.17", "title": "Реджеп Таийп Ердоган: Русия и Турция имат намерение да ликвидират всички радикални групировки в Идлиб"}
{"url": "http://www.focus-news.net/news/2018/09/17/2568183/redzhep-taiyp-erdogan-turtsiya-shte-prodalzhi-borbata-s-kyurdskite-formirovaniya-v-siriya.html", "text": "Президентът на Турция Реджеп Таийп Ердоган заяви, че Анкара ще продължи да се бори с кюрдските формирования в Сирия, които възприема като заплаха за своята сигурност, предава  РИА Новости . \r\nСлед края на разговорите с руския президент Владимир Путин, на която бе постигната договрка за сирийската провинция Идлиб, Ердоган отбеляза, че „териториите, които се контролират от терористите не се ограничават само с провинция Идлиб“. Той отнесе към терористите „всички организации, които представляват заплаха за нашата страна а това, преди всичко, са „Отрядите за народна самоотбрана“ (ОНС). \r\n„Затова смятаме, че е от голямо значение да освободим тези територии от ОНС“, заяви турският лидер на пресконференцията. \r\nПревод и редакция:", "date": "2018.09.17", "title": "Реджеп Таийп Ердоган: Турция ще продължи борбата с кюрдските формирования в Сирия"}
{"url": "http://www.focus-news.net/news/2018/09/17/2568178/ria-novosti-redzhep-taiyp-erdogan-otbelyaza-pozitivnite-tendentsii-v-targovsko-ikonomicheskite-otnosheniya-s-rusiya.html", "text": "Президентът на Турция Реджеп Таийп Ердоган заяви след разговорите с руския президент Владимир Путин в Сочи, че в търговско-икономическите отношения между двете страни се наблюдават позитивни тенденции, предава  РИА Новости . \r\nПо думите на турския лидер, сътрудничеството между Анкара и Москва укрепва и се развива „на основата на общата политическа воля“. \r\n„В икономическата сфера ние получаваме позитивни резултати. Увеличава се стокооборота помежду ни. В сравнение с миналата година, когато той бе увеличен с 31%, през тази година търговията се е увеличила с 33%“, заяви Ердоган. \r\nТой напомни, че заедно с Путин са заложили основите на първата турска АЕЦ „Аккую“. \r\nПревод и редакция:", "date": "2018.09.17", "title": "РИА Новости: Реджеп Таийп Ердоган отбеляза позитивните тенденции в търговско-икономическите отношения с Русия"}
{"url": "http://www.focus-news.net/news/2018/09/17/2568192/varna-parvi-folkloren-sabor-sharena-cherga-se-sastoya-v-selo-momchilovo.html", "text": "Първи фолклорен събор под надслов „Шарена черга“ се проведе във ветринското село Момчилово на 16 септември. Това съобщават от  Община Ветрино . В празничната програма взеха участие самодейци от читалищата в селата Момчилово, Ягнило и Ветрино. Всички те бяха поздравени от кмета на Момчилово Пламен Петров и получиха медал и грамота за своето достойно представяне на събора. Своите приветствия към всички присъстващи отправи и кметът на Ветрино д-р Димитър Димитров. За доброто настроение на всички присъстващи се погрижи и оркестър от Нови пазар. Гости на празника бяха още председателят на ОбС Ветрино, Даниела Николова и кметове от населените места на Общината. Желанието на всички присъстващи на събора е това събитие да се превърне в традиция за селото и да се чества ежегодно.", "date": "2018.09.17", "title": "Варна: Първи фолклорен събор „Шарена черга“ се състоя в село Момчилово"}
{"url": "http://www.focus-news.net/news/2018/09/17/2568186/pazardzhik-kmetat-na-obshtina-peshtera-nikolay-zaychev-otkri-uchebnata-godina-v-obedineno-uchilishte-lyuben-karavelov.html", "text": "Кметът на Пещера Николай Зайчев откри учебната година в Обединено училище „Любен Каравелов“, съобщиха за  Радио „Фокус“-Пазарджик  Община Пещера. Това е първата учебна година в новия формат на учебното заведение, което обедини ПГ“Васил Левски“ и ОУ „Любен Каравелов“. \r\n„Ето, че настъпи един от най-важните дни в нашия календар – началото на учебната година. Нашият празник на образоваността и знанията! Днес той съвпада и с големия християнски празник, с който почитаме София, Вяра, Надежда и Любов. За най-малките от Вас – първокласниците, това е първа среща с магията наречена училище,  за най-големите – последната и най-важна крачка към следващия етап на техния живот.Всички Вие тръгвате отново по пътя на знанията, уменията, пълноценното общуване. По него ще Ви водят със своята мъдрост и опит нашите прекрасни учители. Заедно ще покорявате нови простори. Помнете, че за Вас няма ограничения. Пред Вас е всичко, за което мечтаете. Трябва само да бъдете старателни, ученолюбиви и любопитни за важните неща от живота“, каза в своето приветствие градоначалникът. Той не пропусна да поздрави и учителите- действащи и пенсионирани. Тази учебна година в седемте училища в Община Пещера ще се обучават над 1500 ученика. 138 са първокласниците, които получиха като подарък от кмета Николай Зайчев книжката „Приказки за първолака“.", "date": "2018.09.17", "title": "Пазарджик: Кметът на Община Пещера Николай Зайчев откри учебната година в Обединено училище „Любен Каравелов“"}
{"url": "http://www.focus-news.net/news/2018/09/17/2568184/sergey-shoygu-nyama-da-ima-ofanziva-v-idlib.html", "text": "Министърът на отбраната на Русия Сергей Шойгу в понеделник заяви, че няма да има военна офанзива срещу въоръжената опозиция в северозападната сирийска провинция Идлиб, след като Анкара и Москва се разбраха за създаване на демилитаризирана зона в района, предава  AFP . \r\nПопитан, дали споразумението между президентите на Русия и Турция Владимир Путин и Реджеп Таийп Ердоган означава, че няма да има военна операция в Идлиб, Шойгу отговори лаконично – „Да“. \r\nПревод и редакция:", "date": "2018.09.17", "title": "Сергей Шойгу: Няма да има офанзива в Идлиб"}
{"url": "http://www.focus-news.net/news/2018/09/17/2568187/varna-s-praznichni-programi-zapochna-novata-uchebna-godina-v-obshtina-valchi-dol.html", "text": "Учебната година в Община Вълчи дол започна тази сутрин с празнични програми във всички учебни заведения. Училищните прагове прекрачиха 877 ученици и 231 деца в детските градини. Това съобщават от  Община Вълчи дол  заместник-кметовете на общината – Мерткан Ибрямов и Димитър Тодоров, Председателят на Общински съвет – Яна Радева, секретарят на Общината – Костадинка Петкова и директорът на дирекция „Инвестиционна политика и хуманитарни дейности” – Диана Великова, бяха гости на тържественото откриване на учебната 2018/2019 година в СУ „Васил Левски” – град Вълчи дол и ОбУ „Васил Левски” – село Михалич. Те посетиха и останалите училища и детски градини и връчиха букети и поздравителни адреси от кмета на община Вълчи дол – Георги Тронков. Общинското ръководство поднесе подаръци – ученически пособия на най-малките ученици – първокласниците. Тази година над 70 деца в Община Вълчи дол чуха за пръв път училищния звънец. Към обединено училище „Васил Левски” в село Михалич бе открит и нов учебен корпус, в който ще се обучават децата от 1 до 3 клас. Основният ремонт на новата сграда, както и новото оборудване са факт, благодарение на труда на учителите и средства, събрани от дарители, както и от общинския бюджет. Във вълчидолска община има 5 учебни заведения – средно училище в град Вълчи дол, Професионална гимназия по земеделие и горско стопанство в село Стефан Караджа, 2 обединени училища – в селата Червенци и Михалич и  основно училище – в село Стефан Караджа. Детски градини има в селата Михалич (с филиал в с. Есеница), Генерал Киселово и Стефан Караджа (с филиал в с. Червенци), както и в град Вълчи дол. Материално-техническата база на всички е в добро състояние, а текущите ремонти бяха завършени в срок.", "date": "2018.09.17", "title": "Варна: С празнични програми започна новата учебна година в община Вълчи дол"}
{"url": "http://www.focus-news.net/news/2018/09/17/2568194/veliko-tarnovo-75-pozhara-sa-gasili-ognebortsite-ot-pozharnata-sluzhba-v-obshtina-gorna-oryahovitsa-ot-nachaloto-na-godinata.html", "text": "75 пожара са гасили огнеборците от пожарната служба в Горна Оряховица от началото на годината. На общо 97 произшествия са се отзовали дежурните екипи, с 25 по-малко в сравнение със същия период за 2017 година. Това съобщиха за  Радио „Фокус“ – Велико Търново   от пресцентъра на  Община Горна Оряховица . Като тенденция се отчита намаляването на пожарите без нанесени материални щети. За 2017 година те са били общо 70, докато през настоящата екипите са се отзовали на 50 подобни произшествия. При пожарите с материални загуби се отчита лек ръст с едва 3 броя. Като причина за това се изтъква добрата противопожарна култура на гражданите и непрекъснатите разяснителни и информационни кампании, които провеждат служителите на районната пожарна служба. \r\nС 30% са намалели пожарите без материални загуби. Тенденцията в това отношение се свързва с метеорологичните условия, възпрепятстващи развитието на пожарите в сухи треви, които преобладават при този вид инциденти. \r\nМария НЕДЕВА", "date": "2018.09.17", "title": "Велико Търново: 75 пожара са гасили огнеборците от пожарната служба в община Горна Оряховица от началото на годината"}
{"url": "http://www.focus-news.net/news/2018/09/17/2568191/beliyat-dom-skoro-shte-anonsirame-mitata-varhu-kitayski-stoki-na-stoynost-200-mlrd.html", "text": "Анонсирането на американските наказателни санкции над китайски стоки на стойност $200 млрд. ще бъде съвсем „скоро“, съобщиха представители на Белия Дом в понеделник, предава  AFP . \r\nКакто заяви икономическият съветник на Белия Дом Лари Кудлоу пред CNBC, Тръмп „не е доволен от разговорите с Китай по този въпрос и моето предположение е, че скоро ще има обявление“. \r\nКудлоу отказа да даде подробности за очакваното обявление, но все пак отбеляза, че твърденията в медиите за увеличаване с 10% на митата върху китайски стоки за 200 милиарда долара „до голяма степен са верни“. \r\nПревод и редакция:", "date": "2018.09.17", "title": "Белият Дом: Скоро ще анонсираме митата върху китайски стоки на стойност $200 млрд."}
{"url": "http://www.focus-news.net/news/2018/09/17/2568196/predstoyashti-mezhdunarodni-sabitiya-za-18-septemvri-agentsiya-fokus.html", "text": "*** Министърът на външните работи на Германия Хайко Маас пристига на посещение в Скопие във връзка с референдума за името \r\n*** Британският министър за Европа и Америка Алън Дънкан пристига на визита в Скопие \r\n*** Вторият ден от визитата на сръбския президент Александър Вучич в Китай, когато се очаква той да разкрие „новата си идея“ \r\n*** Председателят на Европейската комисия Жан-Клод Юнкер ще присъства на регионалната среща на върха в Букурещ \r\n*** Среща между председателя на Северна Корея Ким Чен-ун и президента на Южна Корея Мун Дже-ин в Пхенян \r\n*** Премиерът на Унгария пристига на посещение в Москва, където ще се срещне с руския президент Владимир Путин \r\n*** Президентът на САЩ Доналд Тръмп приема полския си колега Анджей Дуда в Белия Дом \r\n*** Германският канцлер Ангела Меркел се среща лидерите на своите коалиционни партньори ГСДП и ХСС, за да бъде решено бъдещето на директора на службата за вътрешна сигурност Ханс-Георг Маасен във връзка с предполагаемите му връзки с десни партии и организации \r\n*** Министрите по европейските въпроси на страните от ЕС се срещат в Брюксел \r\n***", "date": "2018.09.17", "title": "Предстоящи международни събития за 18 септември ( Агенция „Фокус“ )"}
{"url": "http://www.focus-news.net/news/2018/09/17/2568190/plovdiv-otkriha-uchebnata-godina-v-uchilishtata-v-rayon-trakiya.html", "text": "Кметът на район „Тракия“ Костадин Димитров присъства днес на тържественото откриване на новата учебната година в три средни училища в района и Аграрния университет, съобщиха за  Радио „Фокус“- Пловдив  от  администрацията  .  Той сподели празника с учениците, учителите и родителите в СУ „Димитър Матевски“,  СУ „Св. Софроний Врачански“ и в СУ „Черноризец Храбър“.  Гост на празника в  СУ „Св. Седмочисленици“ бе секретарят на район „Тракия“ Жени Петкова.„Първият учебен ден е един от малкото дни в българския календар, чакан трепетно, плахо и с нетърпение. Всяка година звукът от училищния звънец вълнува всички ни с необикновена сила. Трудно намираме най-хубавите думи да изразим емоциите си от срещата в училище с приятели и учители“, заяви в приветствието си Костадин Димитров. Той се обърна специално към първокласниците и определи първия учебен ден като начало на едно вълнуващо пътешествие. „Доверете се на Вашия първи учител, защото той знае посоката и ще Ви води по пътя на познанието, ще Ви подкрепя и ще Ви окуражава“, призова той. \r\nНа всички ученици районният кмет пожела да преследват смело мечтите си, а на учителите и родителите – да ги подкрепят по пътя им.", "date": "2018.09.17", "title": "Пловдив: Откриха учебната година в училищата в район „Тракия“"}
{"url": "http://www.focus-news.net/news/2018/09/17/2568199/vitsepremierat-valeri-simeonov-e-otpravil-vapros-kam-nso-kolko-pari-sa-izrazhodvani-i-kolko-dushi-sa-angazhirani-za-ohranata-na-ahmed-dogan-kakto-i-na-kakvo-osnovanie-se-otpuskat-sredstva-za-tova.html", "text": "Вицепремиерът Валери Симеонов е отправил въпрос към НСО на какво основание, колко пари са изразходвани и колко души са ангажирани за охраната на Ахмед Доган. Това става ясно от публикация на вицепремиера Симеонов в  социалната мрежа „Фейсбук“ . Вицепремиерът е приложил снимка на изпратено от него писмо до началника на Национална служба за охрана (НСО) генерал-майор Данчо Дяков с днешна дата, в което моли да бъде извършена проверка и да му бъде отговорено на следните въпроси: \r\n1. На какво основание се отпускат суми за охрана на г-н Ахмед Доган - частно лице (бизнесмен)? \r\n2. От колко години се осъществява охраната му, колко души са ангажирани и какви средства се осигуряват за неговата охрана? \r\n3. Каква е точната изразходвана сума до момента и има ли непосредствена опасност за живота на г-н Доган, с която да се оправдаят разходите?", "date": "2018.09.17", "title": "Вицепремиерът Валери Симеонов е отправил въпрос към НСО колко пари са изразходвани и колко души са ангажирани за охраната на Ахмед Доган, както и на какво основание се отпускат средства за това"}
{"url": "http://www.focus-news.net/news/2018/09/17/2568200/varna-zemedeltsi-ot-oblastta-ne-sa-deklarirali-nad-1-mln-lv-dohodi-ot-subsidii-pred-nap.html", "text": "1 228 219 лв. доход от получени субсидии през 2017 година не са декларирали 317  регистрирани земеделски производители от област Варна, стана ясно след като Националната агенция по приходите (НАП) получи данни от Държавен фонд „Земеделие“ за изплатените през миналата година субсидии. Това съобщават от  Териториалната дирекция на Националната агенция по приходите . Има и значителен брой земеделци, които са подали данъчни декларации, но в тях са посочили по-малък доход от получения. Според закона те имат право да подадат коригираща декларация до 1 октомври 2018 г. Национална агенция за приходите започва информационна кампания към всички земеделски производители, които са допуснали неточности в данъчните си документи. Според закона те имат право да подадат коригираща декларация за доходите до 1 октомври 2018 г. Освен с писма по електронната поща, гражданите ще бъдат уведомени и по телефона, допълват от приходната агенция. От офиса на приходната агенция във Варна започва изпращане на съобщения по пощата на земеделските стопани, за които НАП не разполага с електронен адрес или телефонен номер. Ръководството на местния офис ще проведе срещи с кметовете на общини от областта, в които са открити най-много пропуски.", "date": "2018.09.17", "title": "Варна: Земеделци от областта не са декларирали над 1 млн. лв. доходи от субсидии пред НАП"}
{"url": "http://www.focus-news.net/news/2018/09/17/2568189/blagoevgrad-az-sam-balgarche-zvucha-v-bansko-za-nachaloto-na-uchebnata-godina.html", "text": "С Вазовото стихотворение „Аз съм българче” започна учебната година в град Банско. То бе произнесено в един глас от всички ученици в планинския курорт – от най-малките първокласници до техните каки и батковци в гимназиалните курсове. Това съобщиха от пресцентъра на  Община Банско . \r\nТържественото общоградско откриване на учебната година се проведе на пл. „Никола Вапцаров” в присъствието на заместник-кмета Асен Кирицов, народния представител Александър Мацурев и директорите на учебните заведения в града. \r\n„Честит първи учебен ден, скъпи ученици, учители и родители! \r\nПървият учебен ден е един от най – вълнуващите моменти за учители, родители и ученици, защото всичко добро започва със знанието! \r\nУважаеми учители, днес вие подавате ръка на децата, за да ги поведете по пътя на знанието. Подкрепяйте, мотивирайте, предизвиквайте своите възпитаници.  Пожелавам Ви да получите удовлетворение от труда и усилията, които полагате! \r\nДраги родители, бъдете стабилният мост, по който децата да преминат по своя житейски път,  бъдете техният пример и опора, и се радвайте на всяко тяхно постижение. \r\nСкъпи ученици, нека училището бъде за вас място за създаване на приятелства и разкриване на възможности! Бъдете любопитни, искайте и търсете знания, откривайте себе си! \r\nЩастлива и успешна учебна година!Нека родното училище да продължи да бъде една малка българска духовна територия в глобалния свят!”, бе сърдечния поздрав, отправен от Асен Кирицов към присъстващите. \r\nПрез настоящата учебна година в община Банско за първи път прекрачват училищния праг 121 първокласника, от които 89 са в град Банско. Учебните заведения са обновени и приведени в готовност за учебния процес, а за гимназистите, жители на околните села, Общинска администрация Банско се е погрижила за безплатен транспорт до професионалните гимназии в Банско.", "date": "2018.09.17", "title": "Благоевград: Аз съм българче” звуча в Банско за началото на учебната година"}
{"url": "http://www.focus-news.net/news/2018/09/17/2568198/rositsa-todorova-klub-mlad-zhurnalist-reditsa-proekti-blagotvoritelnite-izyavi-i-novi-kauzi-sa-v-planovete-na-su-hristo-botev-v-kv-cherno-more-za-uchebnata-godina.html", "text": "Редица проекти, продължаване на благотворителни изяви и въвеждане на нови кауза са в плановете на колектива и ръководството на СУ „Христо Ботев“ в кв. „Черно море“ за следващата учебна година. Това каза за  Радио „Фокус” – Бургас  Росица Тодорова, учител и ръководител на клуб „Млад журналист” към СУ „Христо Ботев”, в кв. „Черно море”. \r\n„ Работихме по доста проекти, но тепърва предстоят и нови идеи, по които екипът работи, за да бъде СУ „Христо Ботев“ една привлекателна и притегателна територия за учениците и техните родители. Съвсем скоро например открихме нов иновативен кабинет. Той представлява една прекрасна зала, която не е типичната класна стая, тъй като чиновете, типични за едно такова класно пространство, са заменени от маси, Оборудван е и с модерна интерактивна дъска, към която всички вече проявяват голям интерес. Идеята е децата да бъдат събрани в екип, което ще се допринесе за по-добрата комуникация между тях. Защото мислим, че в последните години агресията наистина е на челни места, за голямо съжаление”, каза още Тодорова. По думите й подобни инициативи давали възможност да се работи върху работата в екип, срещу враждебността и агресията, наред с възможността всичко това да се случва с помощта на новите технологии. \r\n„ Благодарение на дарители, които направиха жест към клуба, който ръководя от четири години под името „Млад журналист“, обзаведохме частично този кабинет и спечелихме от друг дарител компютър, както и записващо устройство, за което сме много благодарни. \r\nВ преговори сме и с друг дарител по друг наш проект, за който вече нямаме търпение да стане факт. Той е свързан с това учениците от този клуб да започнат да пишат и вестник. Идеята е като начало да бъдат издадени 4 броя, но може би ще стане факт след старта на учебната година. \r\nА освен жестове към отделенията в местна болница и старчески дом в града, клубът е предвидил и дарение за местно сдружение за хора с увреждания. \r\nДеница ДИМИТРОВА", "date": "2018.09.17", "title": "Росица Тодорова, клуб „Млад журналист”: Редица проекти, благотворителните изяви и нови каузи са в плановете на  СУ „Христо Ботев“ в кв. „Черно море“ за учебната година"}
{"url": "http://www.focus-news.net/news/2018/09/17/2568201/sport-kapitanat-na-bayer-leverkuzen-lars-bender-e-vazstanoven-ot-kontuziyata-si-i-shte-uchastva-v-macha-sreshtu-balgarskiya-shampion.html", "text": "Лудогорец в Разград в четвъртък от груповата фаза на Лига европа. Бендер напусна терена контузен в срещата с Байерн, а на негово място влезе германският национал Юлиан Брандт. След изследваният се разбра, че е получил разтежение на бедрото, което не е сериозно и капитанът ще бъде на разположение на старши-треньора си Хайко Херлих, който пък може да бъде уволнен при загуба в България.", "date": "2018.09.17", "title": "Спорт: Капитанът на Байер Леверкузен Ларс Бендер е възстановен от контузията си и ще участва в мача срещу българския шампион"}
{"url": "http://www.focus-news.net/news/2018/09/17/2568203/shumen-regionalniyat-istoricheski-muzey-specheli-spetsialno-priznanie-za-vnimanie-kam-posetitelite-i-otvorenost.html", "text": "Регионален исторически музей – Шумен спечели специално признание за внимание към посетителите и отвореност. Това съобщиха от  музея . Международното отличие бе получено по време на връчването на наградите „Жива“ за най-добър славянски музей. Официалната церемония се проведе от 12 до 15 септември в Националния технически музей в Прага, Чехия. В петото издание на инициативата на Форума на славянските култури са номинирани общо 25 музея от 12 държави. През месеците април и май всички те са посетени от представители на специално определено жури. При оценката на Регионален исторически музей – Шумен и присъждането на това отличие е взет под внимание фокуса на културната организация върху взаимодействието с неговите посетители, включително и чрез иновативната употреба на новите технологии. В решението на журито са отчетени повишаващите се посещения и разнообразните дейности, насочени към различни публики. „Силно свързан с местната и регионалната идентичност  и богатото археологическо наследство, музеят заема водеща културна, образователна и социална роля“ заключава то.", "date": "2018.09.17", "title": "Шумен: Регионалният исторически музей спечели специално признание за внимание към посетителите и отвореност"}
{"url": "http://www.focus-news.net/news/2018/09/17/2568197/9-dushi-sa-obvineni-v-uchastie-v-organizirana-prestapna-grupa-za-proizvodstvo-na-tsigari-trima-ot-tyah-se-ukrivat-obzor.html", "text": "9 души са обвинени в участие в организирана престъпна група за производство на цигари. Това съобщи на брифинг ръководителят на Специализираната прокуратура Даниела Начева. Тя посочи, че три от лицата са част от обвинените след акцията в Пловдив на 25 август, при която 23 души бяха обвинени за държане за акцизни стоки без бандерол. „Останалите шест лица са се занимавали с финансирането на фабриките и са осигурявали лица, на чието име да бъдат помещенията, в които са били държани машините за производство на тютюн“, обясни прокурор Начева. По думите ѝ при обиск са иззети документи, парични средства и носители на компютърни информационни данни, които тепърва предстои да бъдат анализирани. Има и свидетелски показания. „Става дума за около 40 тона намерен тютюн, близо 50 хил. кутии цигари – говорим за сериозни обороти, за милиони левове“, обясни прокурор Начева. \r\nНа въпрос дали Георги Станоев, Антон Станоев и Евлоги Станоев са задържани, прокурор Начева отговори: „Те са обвинени задочно. Не са установени към момента. За един от тях има информация, че е напуснал пределите на страната. Другите двама най-вероятно са в България. Предприети са действия за издирването им“. Начева обясни, че е съвсем нормално тези лица да се укриват, но увери, че ще тяхното местонахождение ще бъде установено. Агенция „Фокус“ припомня:  На 25 август Окръжната прокуратура в Пловдив обвини 23 лица за държане на цигари без бандерол. Цигарите са били произвеждани в четири незаконно работещи фабрики – в Дупница, Горна Оряховица и Тутракан. Бяха иззети 42 тона тютюн на стойност близо 7 млн. лева, както и 190 хил. кутии цигари от различни марки на стойност 1,5 млн. лева. Разследващите иззеха и всички машини в незаконните фабрики, както и камиони, превозвали суровината за цигарите и съответно готовата продукция. Събрани са доказателства за пране на пари. Всяка фабрика е произвеждала средно около 100 хил. кутии цигари на ден. Привлечени към наказателна отговорност бяха лица от ниските нива на престъпната група. В София Специализираната прокуратура проведе акция за установяване на ръководителите ѝ. Бяха претърсени домашни адреси, офиси и ресторанти. \r\nЦветилена СИМЕОНОВА", "date": "2018.09.17", "title": "9 души са обвинени в участие в организирана престъпна група за производство на цигари, трима от тях се укриват (ОБЗОР)"}
{"url": "http://www.focus-news.net/news/2018/09/17/2568202/tanya-cholakova-detska-gradina-pinokio-kakto-byahme-obeshtali-dnes-izvedohme-yaslenata-i-parva-vazrastova-grupa-navan.html", "text": "Както бяхме обещали, днес изведохме яслената и първа възрастова група навън. Това каза за  Радио „Фокус“-Бургас , Таня Чолакова, директор на Еко детска градина „Пинокио“. По думите й, тя и екипът й са рискували, въпреки че са знаели, че дечицата ще плачат и ще им трябва време, за да свикнат с обстановката. „Ние показахме, че дори на такава крехка възраст, децата могат да се справят и те го направиха. Децата бяха навън, искахме да убедим родителите, че няма повод за притеснения. Някои от родителите на децата бяха тук, не като гости, а като част от екипа и асистираха на служителите и съм изключително щастлива, че успяха да се докоснат до дневния режим“, добави Чолакова. По думите й, този процес никак не е бил лесен, някои родители са искали да си тръгнат, но това било необходимо, за да могат родителите сами да се убедят какво се случва. \r\n„Все още има деца, които се адаптират, но в крайна сметка самият родител, когато влезе вътре и започне да храни, преобува, облича и изкарва децата навън, ще се убеди, че може да ни има доверие“, допълни още директорката. \r\nМария КУРТЕВА", "date": "2018.09.17", "title": "Таня Чолакова, детска градина „Пинокио“: Както бяхме обещали, днес изведохме яслената и първа възрастова група навън"}
{"url": "http://www.focus-news.net/news/2018/09/17/2568193/plovdiv-54-parvolasnitsi-za-parvi-pat-prekrachiha-uchilishtniya-prag-v-asenovgrad.html", "text": "Удари училищния звънец в асеновградските училища, съобщиха от  Общината . Кметът д-р Емил Караиванов откри учебната година в ОУ „Отец Паисий”, където 54 първоласници за първи път влязоха в класните стаи. В своето слово кметът се обърна към всички ученици с думите: „Бъдете достойни за това да покажете, че сте ученици на Асеновград! Тези преди вас вече са го направили, тези след вас, ще ползват вашия пример!”. \r\nОбщо 5154 са учениците в 16-те основни и средни училища и професионални гимназии в общината през учебната 2018/2019 г. От тях 525 са първокласниците, които са с 22 деца повече от миналата година. \r\nПрез летния сезон се извършиха текущи ремонти във всички училища и детски градини в Асеновград, като основно се извърши пребоядисване на стаи и коридори. Ремонтите навсякъде приключиха и за първия учебен ден децата бяха посрещнати с обновявания във всички училищни и детски заведения. Най- големите ремонтни дейности се извършиха в три училища. В ОУ„Отец Паисий“ се направи ремонт на оградата. В ОУ „Ангел Кънчев“ се подмениха тротоарните настилки, плочите в двора на училището и се преасфалтира останалата част от двора, която се използва за спортни площадки. В ОУ „Христо Ботев“ се направи ремонт на оградата на учебното заведение. В помощната сграда към училището се подмени дограмата, извърши се саниране и ремонт на покрива.", "date": "2018.09.17", "title": "Пловдив: 54 първоласници за първи път прекрачиха училищния праг в Асеновград"}
{"url": "http://www.focus-news.net/news/2018/09/17/2568220/pravitelstvoto-otpuska-6-mln-lv-za-kupuvaneto-na-shkafcheta-za-uchenitsite-do-sedmi-klas-vav-vsichki-uchilishta-obzor.html", "text": "Правителството отпуска 6 млн. лв. за купуването на шкафчета за учениците до седми клас във всички училища в страната. Това стана ясно след разговор между премиера Бойко Борисов и министъра на образованието и науката Красимир Вълчев. По-рано през годината правителството осигури средства в размер на 2.8 млн. лв. за закупуването на 120 000 шкафчета за близо 40% от учениците в начален етап на образование. „Изпълнението на приходите е добро и можем да финансираме закупуването на шкафчета за всички училища“, заяви министър Вълчев. По думите му това е една от мерките за олекотяване на тежестта на ученическите раници и за подобряване на организацията на учебните часове. „Препоръчахме на училищата да оптимизират седмичните разписания, така че да носят по-малко учебници и учебни комплекти. В същото време осигуряваме достъп до електронно четими варианти на учебниците“, допълни министърът на образованието и науката. Новите шкафчета трябва да бъдат в училищата до края на 2018 г. \r\nДнес за 680 000 ученици започна новата учебна година. Първият звънец удари в 2367 училища в страната, а над 60 000 първокласници (с няколко хиляди повече в сравнение с миналата година) за първи път прекрачиха училищния праг. 89 000 са учителите във всички училища, детски градини и центрове за подкрепа за личностно развитие. От тях ресурсните преподаватели са 1397, а психолозите - 763. По данни на МОН училището с най-много ученици в страната е 18-о Средно училище \"Уилям Гладстон\" в София - с около 2400 ученици. Най-малко са учениците в училищата в Родопите, където на места образователните институции са с под десет деца. От министерството увериха, че учебната година започва нормално във всички учебни заведения, въпреки че в някои от тях ремонтите ще продължат и след началото ѝ. \r\nТази учебна година по нови учебни програми ще учат учениците от трети, седми и девети клас. За първи път третокласници ще изучават предмета  \"Компютърно моделиране\". От тази година учениците от първи до седми клас ще могат да ползват безплатни електронни варианти на учебниците, а училищата ще могат да преминат изцяло на електронни дневници, без да се налага да попълват и хартиен вариант. \r\nУчебната година за учениците от седми клас ще бъде удължена с две седмици и ще приключи в края на юни, а изпитите за национално външно оценяване ще са на 17 и 19 юни. Тестовете по български език и по математика ще включват материала от пети до седми клас, а частта по литература - само от седми клас. \r\nПървата почивка за децата през есента ще бъде от 1 до 4 ноември 2018 г включително. Коледната ваканция за учениците през учебната година ще продължи 12 дни – от 22 декември 2018 г. до 2 януари 2019 г. включително. Междусрочната ваканция ще е само един ден – 5 февруари 2019 г., а вторият учебен срок ще започне на 6 февруари. През пролетта учениците ще почиват от 30 март до 7 април 2019 г. включително. За дванадесетокласниците пролетната ваканция е от 5 до 7 април включително. \r\nМатурите остават на същите дати – на 21 май 2019 г. по български език и литература и на 23 май 2019 г. по предмет по избор. Държавните зрелостни изпити по желание ще се проведат в периода 28 май - 31 май 2019 г. В сесията август-септември 2019 г. изпитът по български език и литература ще е на 28 август 2019 г., вторият задължителен - на 29 август, а изпитите по желание - в периода 30 август - 04 септември 2019 г. Националните външни оценявания за IV клас ще започнат с изпит по български език и литература на 9 май 2019 г. На следващия ден ще е по математика, а оценяванията по „Човекът и обществото“ и по „Човекът и природата“ ще са на 14 и 16 май 2019 г. \r\nСедмокласниците ще положат национално външно оценяване по български език и литература на 17 юни, а по математика – на 19 юни 2019 г. Подаването на документите за участие в приема за гимназиите ще е от 3 до 5 юли 2019 г. Резултатите от първото класиране на учениците трябва бъдат обявени до 11 юли 2019 г. , а от второто класиране до 18 юли. Обявяването на незаетите места след втори етап на класиране ще бъде на 23 юли.", "date": "2018.09.17", "title": "Правителството отпуска 6 млн. лв. за купуването на шкафчета за учениците до седми клас във всички училища (ОБЗОР)"}
{"url": "http://www.focus-news.net/news/2018/09/17/2568221/veliko-tarnovo-nad-67-tona-otpadatsi-sa-sabrani-na-teritoriyata-na-grada.html", "text": "Над 67 тона отпадъци са събрани на територията на РИОСВ – Велико Търново. Данните обхващат  11 общини в рамките на инициативата „Да изчистим България заедно“ на 15 септември. Това са окончателните данни, обобщени от Регионалната инспекция по информация на общините, съобщи за  Радио „Фокус“ – Велико   Търново Милка Асенова, отдел „Връзки с обществеността“ в  Регионалната инспекция .„Най-голямо количество отпадъци отчита община Велико Търново – 20.28 т., следвана от Габрово – 15.94 т. и Трявна – 10,1 т. Общините Дряново и Севлиево отчитат 4.32 т. и 6.5 т., Свищов – 2.93 т., по 2 тона Елена и Лясковец. Най-малко са отчели Горна Оряховица – 1.58 т., Павликени – 1.5 т. и Сухиндол – 0.4 т. Отпадъците ще бъдат депонирани на регионалните депа Велико Търново, Севлиево, Габрово и Санадиново“, уточни Милка Асенова. По думите й са почистени  158 места. Най-много – 48 са почистени в община Павликени, следва Габрово с 33 и Велико Търново с 28. Общо 2399 доброволци са участвали в почистването. 15 служители на РИОСВ и Регионалната лаборатория на ИАОС във Велико Търново събраха 22 чувала отпадъци, предимно от пластмасови опаковки. \r\nМария НЕДЕВА", "date": "2018.09.17", "title": "Велико Търново: Над 67 тона отпадъци са събрани на територията на града"}
{"url": "http://www.focus-news.net/news/2018/09/17/2568195/kyustendil-v-oblastta-nyama-zakriti-uchilishta-i-detski-gradini-broyat-na-parvoklasnitsite-se-zapazva.html", "text": "В областта няма закрити училища и детски градини, броят на първокласниците се запазва. Това каза пред  Радио „Фокус” – Кюстендил  Радостина Новакова, началник на Регионално управление на образованието – Кюстендил. „Нямаме закрити училища или детски градини, но имаме две нереализирани паралелки. Те са от държавния план-прием в област Кюстендил. Те са в две професионални гимназии в град Кюстендил. Едната, за съжаление, е по специалността „Машинен и строителен техник”, паралелка обучение, чрез работа. Тя е в Професионална техническа гимназия „Джон Атанасов” в Кюстендил. Там нямаше интерес от страна на учениците към тази паралелка”, каза Радостина Новакова. По думите й в Професионалната гимназия по туризъм „Никола Вапцаров” в Кюстендил, професията „Изпълнител на термални процедури” се е оказала непривлекателна за учениците, за прием след седми клас. Паралелката е била за дневна форма на обучение, но поради липсата на желаещи да се запишат в нея, тя не е формирана. „Като цяло се надявам, че броят на паралелките ще бъде същият както и през миналата година в нашите училища. Не очаквам да има някакви сътресения в това отношение”, каза Радостина Новакова. Според нея се очаква приблизително същият брой първокласници, както е било и през миналата година. „Направена е необходимата организация, но не бих се ангажирала с точна бройка. Най-коректни ще бъдем в края на месец септември, когато със сигурност ще е ясно колко са първокласниците. Знаете, че и към момента работят екипите за обхват, възможно е и след днешна дата да има промяна в броя на децата в паралелките за първи и за пети клас, както и в другите паралелки в училищата. Става въпрос за ученици до 16-годишна възраст, които са подлежащи на задължително обучение”, каза Радостина Новакова. \r\nПо думите й поради липсата на ученици има повече средищни и защитени училища и детски градини в областта, като заради намаляване на броя на населението и на учениците в областта, 20 от учебните заведения са средищни, а 4 са защитени. Защитени са тези в Невестино, Трекляно, Рила и Бобошево. Сред детските градини има 4 средищни и 2 защитени. Две от средищните детски градини са и защитени – в Рила и в Бобошево. „По този начин ще се осигури допълнително финансиране за тези образователни институции и те ще могат да функционират нормално за новата учебна година”, каза Радостина Новакова. По думите й  по-малкият брой на учениците е и причина за съществуването на маломерни паралелки. „За съжаление не само в селата има такива паралелки. Вече се наблюдава процес на съществуване на маломерни паралелки и в училищата в Кюстендил. даваме становища, подкрепям исканията на директорите да продължават да съществуват такива паралелки, въпреки маломерни. Целта е да се даде възможност на учениците, избрали съответното учебно заведение, да се обучават в него”, каза Радостина Новакова. По думите й няма притеснения по отношение на наличието на преподаватели в учебните заведения. „Пожелавам на всички успешна нова учебна година, да работим с повече мотивация, с повече разбиране към проблемите, с повече внимание към учениците, в един добър синхрон и взаимодействие с всички институции, подпомагащи предучилищното и училищното образование в областта”, каза Радостина Новакова. \r\nВенцеслав ИЛЧЕВ", "date": "2018.09.17", "title": "Кюстендил: В областта няма закрити училища и детски градини, броят на първокласниците се запазва"}
{"url": "http://www.focus-news.net/news/2018/09/17/2568225/karina-stoeva-klasen-rakovoditel-ot-varna-uchitelskata-profesiya-ni-pravi-po-dobri-hora.html", "text": "Учителската професия ни прави по-добри хора. Tя е много интересна, вълнуваща и дава много любов. Това коментира за  Радио „Фокус“ – Варна   един от най-младите преподаватели в Руското училище в града Карина Стоева. Днес преподавателката посрещна като класен ръководител своите възпитаници от 6 Б клас. Карина Стоева ще преподава на деца за трета година. Според младата учителка професията прави както възрастните, така и децата много по-добри хора. Тя признава, че по-възрастните колеги я приемат прекрасно с много любов и отдаденост. „Нека всеки колега бъде здрав и да работи с много ентусиазъм и любов с децата“, каза още младата учителка. \r\nДиана СТОЕВА", "date": "2018.09.17", "title": "Карина Стоева, класен ръководител от Варна: Учителската професия ни прави по-добри хора"}
{"url": "http://www.focus-news.net/news/2018/09/17/2568224/voennoe-obozrenie-rusiya-sled-siriya-ni-ochakva-oshte-po-seriozna-bitka-v-sredizemno-more.html", "text": "Войната в Сирия вече навлезе в решаващия си етап. На официалните власти им остана само да освободят от терористите и поддържащите ги интервенти Идлиб и ще могат да говорят за реална победа в многогодишния изморителен военен конфликт, Но именно Идлиб стана препъни-камък, който не позволява да се постави точка на сирийската кампания, пише в анализ на  , представен без редакторска намеса от Агенция „Фокус“ . \r\nТурската армия се концентрира в пограничните региони. Франция отправи към Сирия свой военен кораб. Американците увеличават присъствието на кораби от военноморския си флот (ВМФ) край бреговете на Сирия. НАТО целенасочено увеличава военноморската си групировка в източната част на Средиземно море. \r\nДа не би всичко това да е за удържането на контрола на прозападните терористи върху Идлиб? Или работата не опира само до Идлиб? Много интересно мнение по този повод бе изказано в турския вестник „Йени Шафак“. Турските журналисти считат, че нагнетяването на напрежението около последния бастион на екстремистите в Сирия се използва за подготвянето на бъдеща война „всички срещу всички“, която скоро ще започне в Източното Средиземноморие за контрол над запасите от природен газ, в сравнение с която сирийската кампания ще изглежда като детска игра. \r\nДействително, по някои данни, източната част на Средиземно море може да се окаже хранилище на третите по големина запаси на „синьо гориво“ в света. Това мнение се оформи, след като през 2001 година Израел откри находище с обем от 200 милиарда куб. м., на което даде името „Тамар“. През 2009-а година край ливанското крайбрежие американците също откриха голямо находище на природен газ. През 2010 година отново провървя на Израел с находището „Левиатан“, където се твърди, че има 450 милиарда кубика. \r\nПрез 2011 година късметът се усмихна и на киприотите с „Афродита“, където, според изчисленията, има 170 млрд. куб. м. През 2015 година и на Египет, чието находище „Зохр“ се оказа с дебит 850 млрд. куб. м. Даже и Сирия планира да проведе сондажи в своя шелф, възможно, с участието на руски компании. В началото на тази година Русия и Дамаск подписаха споразумение за сътрудничество в сферата на енергетичните проекти. \r\nМного големи компании на сериозно се заинтересуваха от разработването на нефтегазовите шелфове в непосредствена близост до Европа и нейните потребители. Но проблемът е в това, че близкоизточните страни си оспорват правото над толкова апетитни хапки, Например, Израел претендира за ливанския шелф, където може да има от порядъка на 700 млрд. куб. м. „синьо гориво“. \r\nС разрешение на Република Кипър, работа в неговата Изключителна икономическа зона започна компанията Exxon Mobil, но Анкара също претендира за това находище, доколкото стои зад гърба на непризнатата Турска република Северен Кипър. „Островът на Афродита“ рискува отново да стане огнище на напрежение. На негова територия са разположени военни бази на Великобритания, там искат да имат присъствие и САЩ и Франция. Навремето Републиката предлагаше даже и на Москва да открие своя база на острова, но тя не се възползва от предложението. Турция също увеличава своето военно присъствие в източната част на Средиземно море и през февруари турците не се притесниха да изгонят италиански сондажен кораб. \r\nАко ситуацията се разглежда под този ъгъл, напълно справедливо изглежда следното твърдение на вестник „Йени Шафак“. \r\n„Ако някъде бъдат намерени енергийни ресурси, започва въртенето на саби. В Източното Средиземноморие вместо саби има военни кораби на много страни“. \r\nКъм днешна дата засега няма пълни основания да се смятат запасите от газ в Средиземно море трети по големина в света. Тези данни изискват сериозна проверка, с което и се занимават в момента заинтересуваните страни. А засега концентрацията на военноморски сили от всички тези играчи в региона постепенно се увеличава. За всеки случай. \r\nПревод и редакция:", "date": "2018.09.17", "title": "\"Военное обозрение\" (Русия): След Сирия ни очаква още по-сериозна битка в Средиземно море"}
{"url": "http://www.focus-news.net/news/2018/09/17/2568222/tsvetan-tsvetanov-prisastva-na-sreshta-mezhdu-deputata-ot-germanskiya-bundestag-nikolas-lyobel-i-mladezhite-ot-gerb-sofiya.html", "text": "Председателят на ПГ на ГЕРБ и зам.-председател на партията Цветан Цветанов присъства тази вечер на среща между депутата от Германския Бундестаг и докладчик за България към Парламентарната група на ХДС/ХСС Николас Льобел и младежите от ГЕРБ-София. Това съобщиха от пресцентъра на  ПП ГЕРБ . На събитието, което се проведе в централата на ГЕРБ в София, присъстваха още представителят на ХДС към ЕНП Юнас Уакас, административният секретар на ГЕРБ и областен координатор на ГЕРБ-София Цветомир Паунов, председателят на МГЕРБ-София Ивайло Петков, както и народните представители от ГЕРБ и членове на НИС на МГЕРБ Радостин Танев и Галя Василева. \r\n „Днес младите хора живеят в една различна Европа, в Европа на даденостите. Затова нашата задача днес е да се борим за отстояването на тази ценности, които превърнаха Европа в едно прекрасно място за живеене“, заяви пред младите хора Цветанов, като отбеляза, че опитът на нашите германски партньори, сред които и Николас Льобел, може да бъде безценен за България.  \r\nЦветан Цветанов обясни, че със срещи като тази се дава повече информираност на хора в Германия, които решават въпроси, свързани с България. \r\n„От престоя ми в България останах впечатлен от това как пазите външната граница на ЕС. Вие освен за вашия национален интерес, работите в интерес и на европейските граждани, грижите се за тяхната сигурност“, сподели Николас Льобел. Депутатът в Германския Бундестаг уточни, че за съжаление германската общественост не е запозната с тези успехи и със стабилността в България през последните 10 години вследствие на работата на премиера Бойко Борисов и ГЕРБ.  \r\n„България трябва да получи признание за тези свои усилия и успехи и това признание трябва да се изразява в приемането на страната в Шенген и еврозоната. Първата ми задача след като се прибера ще бъде да убедя своите колеги колко е постигнала България. Тези успехи трябва да се популяризират“, подчерта Льобел. \r\nПо думите на германския депутат днес Европа е изправена пред много предизвикателства, като едно от най-сериозните е справянето с бежанския въпрос. „Виждате какво влияние оказва тази тема на всяка страна. Дори в Германия, която винаги  е била пример за стабилност, тази тема проточи преговорите за съставяне на правителство след изборите“, коментира Николас Льобел. Той бе категоричен, че иска Европа да се запази такава, каквато е днес – с отворени граници. „Имаме нужда от миграция, но тя трябва да бъде управлявана“, допълни той.", "date": "2018.09.17", "title": "Цветан Цветанов присъства на среща между депутата от Германския Бундестаг Николас Льобел и младежите от ГЕРБ-София"}
{"url": "http://www.focus-news.net/news/2018/09/17/2568223/rumyana-ivanova-direktor-ambitsiyata-ni-e-vazpitanitsite-na-pdtg-dimitar-hadzhivasilev-da-otkriyat-potentsialni-vazmozhnosti-za-razvitie-na-biznes-v-svishtov.html", "text": "Амбицията ни е възпитаниците на ПДТГ „Димитър Хадживасилев“ да открият  потенциални  възможности  за развитие на бизнес  в Свищов. Това каза за   Радио „Фокус“ – Велико Търново  директорката на учебното заведение Румяна Иванова. По думите й,  възпитаниците на гимназията   трябва да бъдат новите предприемачи в  Свищов, а не недоволни граждани,  кандидати за експортни  наемни работници в  страните с по-висок жизнен стандарт. „Ние подготвяме кадри за развитието на бизнеса, в това число и на туристическия бизнес в град Свищов. С оглед на променящите се реалности в Европа, в следствие на интеграционните процеси, значението на Свищов и общината непрекъснато нараства и ние като образователна институция  развиваме в учениците предприемаческата компетентност, като съпътстваща конкретната професионална компетентност. Град Свищов  и пристанището не са с “периферно” значение, а с разширяващо се, във връзка с изграждащите се транспортни коридори“, отбеляза Румяна Иванова. \r\nТя уточни че, Община Свищов и Стопанската академия са най-добрите партньори на учебното заведение. В годишния план за дейността на училището са предвидени  съвместни дейности с община Свищов, сред които участие във фестивала „Орел на Дунав“, участие на ученици от гимназията в екипи на Община Свищов за представяне на общината в национални и международни туристически изложения, фестивали и др., разработване и издаване на електронен туристически каталог „На 100 км. край Свищов“, разработване и издаване на Пътеводители за бързащите туристи „Какво да видим, къде да хапнем в град Свищов“. \r\n„Другият ни партньор – Стопанска академия „Д. А. Ценов”  за началото на учебната година  дари на гимназията  20 компютърни системи. Организация и провеждане на конференции, състезания, професионално информиране  и кариерно ориентиране на учениците – това са параметрите на сътрудничеството ни със Стопанската академия. Нашите ученици традиционно участват  в организираните от Академията  състезания по специалности. Заедно провеждаме  практически стаж на студенти за придобиване на професионална квалификация „учител“, допълни директорът. \r\nТя добави още, че учениците имат право да  ползват  общежитието  на Стопанската академия  при определени условия. \r\nМария НЕДЕВА", "date": "2018.09.17", "title": "Румяна Иванова, директор: Амбицията ни е възпитаниците на ПДТГ „Димитър Хадживасилев“ да открият  потенциални  възможности  за развитие на бизнес в Свищов"}
{"url": "http://www.focus-news.net/news/2018/09/17/2568227/rumyana-ivanova-direktor-po-dve-profesii-shte-ima-dualna-forma-na-obuchenie-v-pdtg-dimitar-hadzhivasilev-v-svishtov.html", "text": "По две професии ще се осъществява обучение чрез работа, т.нар. дуална форма на обучение в Професионалната държавна търговска гимназия „Димитър Хадживасилев“ в Свищов. Това каза за  Радио „Фокус“ – Велико Търново   директорката на учебното заведение Румяна Иванова. Това са професиите „Организатор интернет приложения” и „Организатор на туристическа агентска дейност”. По думите й, шест работодатели са направили заявки , които ще приемат на работа учениците и ще ги обучават на реални работни места в 11 и 12 клас. \r\n„За  новата учебна 2018/ 2019 година предложихме  и беше утвърден държавен план прием за осъществяване на професионално образование  по четири професии, а именно „Финансист“, „Оперативен счетоводител“, „Организатор интернет приложения“ и „Организатор на туристическа агентска дейност“. Предложението ни се основаваше на онлайн маркетингово проучване  на предпочитанията на родители и ученици, мнението на гражданите  и работодателите. Според резултатите от проучваното, най-предпочитана бе професия „Оперативен счетоводител”. За съжаление  за тази професия , както и за професия „Финансист” реално имаше по един кандидат“, обясни Румяна Иванова. \r\nТя допълни, че новата учебна година започва с   233 ученици, в това число 222 ученици  в дневна форма на обучение, разпределени в 11 паралелки и 11 ученици в самостоятелна форма на обучение. \r\nМария НЕДЕВА", "date": "2018.09.17", "title": "Румяна Иванова, директор: По две професии ще има дуална форма на обучение в ПДТГ „Димитър Хадживасилев“ в Свищов"}
{"url": "http://www.focus-news.net/news/2018/09/17/2568230/reuters-ungariya-shte-ospori-reshenieto-na-evropeyskiya-parlament-sreshtu-neya-v-evropeyskiya-sad.html", "text": "Унгарското правителство ще оспори решението на Европейския Парламент, че то е нарушавало демократическите стандарти в съда на ЕС, предава    Reuters. \r\nМиналата седмица ЕП гласува санкции срещу Унгария за нарушаването на правилата на Европейския съюз по демокрацията, гражданските права и корупцията, което я заплашва от лишаването на глас при вземането на решенията в съюза  Виктор Турмаков", "date": "2018.09.17", "title": "Reuters: Унгария ще оспори решението на Европейския парламент срещу нея в Европейския съд"}
{"url": "http://www.focus-news.net/news/2018/09/17/2568228/boyka-dimitrova-nachalen-uchitel-ot-varna-obichta-na-detsata-e-mnogo-vazhna.html", "text": "„Няма друга професия, в която да отидеш на работа да ти се зарадват. А в училище е така и всеки ден е празник“. Това коментира за  Радио „Фокус“ – Варна  Бойка Димитрова, която е начален учител и класен ръководител на четвъртокласници в Руското училище в града. С 32 години стаж зад гърба си преподавателката е убедена, че тайната толкова много години да се запази желанието й да работи с децата е призвание. „Да си учител не е професия, а призвание и обичта на децата е много важна“, коментира още Бойка Димитрова. Тя пожела на всички ученици новата учебна година да бъде успешна и спокойна, а децата да бъдат радостни и щастливи. \r\nДиана СТОЕВА", "date": "2018.09.17", "title": "Бойка Димитрова, начален учител от Варна: Обичта на децата е много важна"}
{"url": "http://www.focus-news.net/news/2018/09/17/2568231/sport-polsha-pobedi-iran-a-braziliya-kanada-v-machove-ot-svetovnoto-parvenstvo-po-voleybol.html", "text": "Изиграха се два мача от програмата на Световното първенство по волейбол за понеделник. \r\nПолша победи Иран с 3:0 гейма в мач от група Д, където е и България. \r\nВ Група Б Бразилия победи Канада с 3:1 гейма.   Виктор Турмаков", "date": "2018.09.17", "title": "Спорт: Полша победи Иран, а Бразилия – Канада в мачове от световното първенство по волейбол"}
{"url": "http://www.focus-news.net/news/2018/09/17/2568233/euobserver-aleksandar-stub-obmislya-marosh-shevchovich-e-vzel-reshenie-da-se-kandidatira-za-predsedatel-na-evropeyskata-komisiya.html", "text": "Бившият министър-председател на Финландия Александър Стуб заяви, че скоро ще реши дали да се изправи срещу германския евродепутат Манфред Вебер за номинацията като  водещ кандидат на Европейската народна партия за поста председател на Европейската комисия на изборите в Европейския парламент през май 2019 г., предава   EUObserver. \r\n„В момента обмислям. Ще реша след 2-3 седмици“, заяви Стуб от профила си в социалната мрежа „Туитър“. \r\nНа свой ред европейският комисар по енергетиката от Словакия Марош Шевчович заяви, че има планове официално да съобщи, че ще бъде „водещия кандидат“ на Групата на Прогресивния алианс на социалистите и демократите.  Виктор Турмаков", "date": "2018.09.17", "title": "EUObserver: Александър Стуб обмисля,  Марош Шевчович е взел решение да се кандидатира за председател на Европейската комисия"}
{"url": "http://www.focus-news.net/news/2018/09/17/2568232/tv21-makedoniya-spored-prezidenta-na-makedoniya-neynata-integratsiya-v-evroatlanticheskite-strukturi-shte-donese-stabilnost-v-regiona.html", "text": "Президентът на Македония Георги Иванов подчерта по време на срещата си с министъра на отбраната на Италия Елизабета Трента, че подкрепата на Рим по отношение на членството на балканската държава в ЕС и НАТО е важна, предава  . \r\n\"Сътрудничеството между Италия и Македония се засили особено по време на миграционната криза и е необходимо то да бъде засилено. Миграционната криза е сериозно предизвикателство и факт, който е голям проблем не само за нашия регион, но и за цяла Европа“,  заяви президентът на Македония.  \r\nИванов подчерта, че Армията на Македония е доказан съюзник на армиите на страните членки на НАТО и допринася за съвместните международни мисии на Алианса. Според него нейната интеграция в евроатлантическите структури ще допринесе за стабилността на региона.  Виктор Турмаков", "date": "2018.09.17", "title": "„ТВ21“ (Македония): Според президента на Македония нейната интеграция в евроатлантическите структури ще донесе стабилност в региона"}
{"url": "http://www.focus-news.net/news/2018/09/17/2568234/zhan-aselborn-ungariya-i-italiya-razprostranyavat-ezik-na-omrazata-i-razdelenieto-v-es.html", "text": "Външният министър на Люксембург Жан Аселборн заяви, че образуващият се съюз между Унгария и Италия разпространява „език на омраза и разделение“ , предава   Politico. \r\n„Достатъчно. Не може да има такъв език на срещите на ЕС. Това е език на омразата и разделението и вреди на атмосферата, в която търсим решения и компромиси“, заяви Аселборн в коментар за скорошния си спор по мигрантите заедно с вътрешния министър на Италия Матео Салвини, завършил с нецензурни думи.  \r\nСпоред Аселборн ЕС иска да намери компромис и обърна внимание на „притеснителния фронт между Салвини и министър-председателя на Унгария Виктор Орбан, който се стреми да направи подобен език и политики приемливи“.   Виктор Турмаков", "date": "2018.09.17", "title": "Жан Аселборн: Унгария и Италия разпространяват език на омразата и разделението в ЕС"}
{"url": "http://www.focus-news.net/news/2018/09/17/2568229/ria-novosti-vadim-medvedchuk-ima-namerenie-da-uchastva-na-parlamentarnite-izbori-v-ukrayna.html", "text": "Лидерът на обществено движение „Украинският избор е право на народа“, представителя на Киев в политическата подгрупа по Донбас Виктор Медведчук заяви, че има намерение да влезе във Върховната Рада след парламентарните избори през 2019 г., предава  РИА Новости. \r\n„Днес официално се съгласих да вляза в партия „За живот“ и естествено, става дума за влизането ми в Парламента, ако партията постигне това и смятам, че тя ще постигне, още повече в състава на политическо обединение, което може да бъде представено в парламента… Реакцията на опонентите може да си я представи, защото винаги съм имал последователна позиция по въпросите, които според мен са кардинални за Украйна, които предизвикват вълнение у противниците“, заяви Медведчук по време на интервю пред местна медия.  \r\nТой допълни, че няма политически да се кандидатира на президентските избори, които също ще се проведат догодина. \r\nМедведчук реши да влезе в партия „За живот“, която се оглавява от депутата Вадим Рабинович, за да се заеме с възстановяването на мира в Донбас и на отношенията по линия Киев-Москва  Виктор Турмаков", "date": "2018.09.17", "title": "РИА Новости: Вадим Медведчук има намерение да участва на парламентарните избори в Украйна"}
{"url": "http://www.focus-news.net/news/2018/09/17/2568226/sofiya-otbelyaza-svoya-praznik-obzor.html", "text": "На 17 септември, когато почитаме християнския празник на светите мъченици София и нейните дъщери Вяра, Надежда и Любов, по традиция бе отбелязан и празникът на българската столица. Денят на София бе съпроводен с редица събития и инициативи, а културните институти на Столична община отвориха врати за гражданите и гостите на града. Празненствата започнаха с тържествен марш и водосвет пред храм „Света София“, където със специална церемония бе издигнато знамето от столицата. На събитието присъстваха кметът на София Йорданка Фандъкова, председателят на Столичния общински съвет Елен Герджиков, лидерът на БСП-София Калоян Паргов и столични общински съветници.  Кметът на София Йорданка Фандъкова  заяви, че опазим ли вярата, надеждата и любовта, ще опазим себе си като добри хора, семействата си като домове на обич и разбирателство и градът си като град на възможности и разбирателство. Денят на София тази година съвпадна и с първия учебен ден. По този повод кметът на столицата заяви, че разчита на учителите да научат учениците как да бъдат млади и отговорни хора. По думите ѝ нашите малки всекидневни избори са големите примери за децата, а градът ни е сложна мрежа от човешки взаимоотношения, а не просто коли, блокове и улици. Фандъкова допълни още, че вярва, че децата са единствените, които имат сила да ни променят, защото тяхната сигурност е смисълът на нашия живот. Йорданка Фандъкова отбеляза, че столичани посрещат празника на града с обновени булеварди, училища и детски градини. Тя обърна внимание, че предстоят тежките зимни месеци, през които се очаква да има проблеми с въздуха в определени дни, но изрази надежда, че всички софиянци ще се включат в програмата на Столична община със 100-те мерки за подобряване качеството на въздуха. Лидерът на БСП-София и председател на групата на социалистите в Столичния общински съвет (СОС) Калоян Паргов  заяви от своя страна, че по време на тържествената сесия на Общинския съвет е пожелал да бъдат преодолени диспропорциите в града, за да няма разлика между център и крайни квартали. „Пожелахме мъдрост, вяра, надежда и любов, от които да бъдем водени при вземането на решения, без да правим софиянци заложници на предизборни кампании“, допълни той. Паргов присъства на представянето на изложба „София на две скорости“ от млади социалисти на метростанция „Сердика“. Според него младежите на БСП-София правят точно това - опитват се да покажат тези диспропорции със символична изложба, като с това подкрепят и предложение му за преодоляване на тези разлики. “Това е нашата стратегия, която ние следваме. Ще я видите и в новия бюджет за 2019 г., който надявам се да не бъде толкова предизборен, а ще работи за разрешаване на проблемите“, посочи той. По думите му София не е само център, а съвкупност от много квартали, от които 2/3 чакат интервенция на общината, а някои дори от 30 години. \r\nВ рамките на деня на открита сцена пред „Музей за история на София“ се състояха концерти на Джаз формация „София“, а по-късно и на Гвардейския представителен духов оркестър. Пред Народния театър „Иван Вазов” се проведе концерт на Софийския духов оркестър, а след него и тържествена церемония за връчване на Наградите на Столична община за ярки постижения в областта на културата. Вечерта столичани имаха възможност да се насладят на уличен пърформанс със светлини и кукли „Нощта на белите коне” на „Жар Театър”, а програмата завърши с празнична заря. Денят на светите мъченици София, Вяра, Надежда и Любов е обявен за празник на града с решение на Столичния общински съвет от 25 март 1992 г.", "date": "2018.09.17", "title": "София отбеляза своя празник (ОБЗОР)"}
{"url": "http://www.focus-news.net/news/2018/09/17/2568204/redzhep-taiyp-erdogan-dogovorkata-s-rusiya-shte-predotvrati-katastrofa-v-idlib.html", "text": "Постигнатата от Русия и Турция договорка за сирийската провинция Идлиб ще позволи да бъде избегната хуманитарна катастрофа в региона, заяви турският президент Реджеп Таийп Ердоган след разговорите с руския си колега Владимир Путин в Сочи, предава  РИА Новости . \r\nСлед края на разговорите Путин съобщи, че Москва и Анкара са се съгласили за създаването до 15 октомври на демилитаризирана зона по линията на съприкосновение между въоръжената опозиция и правителствените войски в Сирия. \r\n„Турция ще укрепи своите пунктове в зоната на деескалация. В този план ние ще предотвратим хуманитарна катастрофа, която би могла да възникне в резултат от бойните действия“, заяви Ердоган. \r\nТой отбеляза, че от самото начало на сирийската криза Турция „прави всичко възможно“ за „решаването на идлибския въпрос“. По неговите думи, подписаният от двете страни меморандум за Идлиб гарантира, че Турция повече няма да се сблъсква със сериозни предизвикателства, а освен това тази договреност „ще бъде добро завоевание за руската страна“. \r\nПревод и редакция:", "date": "2018.09.17", "title": "Реджеп Таийп Ердоган: Договорката с Русия ще предотврати катастрофа в Идлиб"}
