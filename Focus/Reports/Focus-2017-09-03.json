{"url": "http://www.focus-news.net/news/2017/09/03/2432107/reuters-angela-merkel-se-e-predstavila-po-ubeditelno-ot-martin-shults-na-klyuchoviya-televizionen-debat-mezhdu-dvamata.html", "text": "Германският канцлер Ангела Меркел направи по-убедително представяне от Мартин Шулц на ключовия телевизионен дебат между двамата, предава Reuters. Анкетата на ZDF показва, че зрителите смятат представянето й за много по-добро от това на съперника й.\r\nАнкетата бе извършена през първата половина на дебата и публикувана малко след приключването му. Тя показва, че 33 % са одобрили изказванията на Ангела Меркел, докато едва 17 % са били впечатлени от лидера на социалдемократите.\r\nСпоред друга анкета от агенция „Infratest Dimap“, направена за телевизия ARD, Меркел се е показала като по-компетентна, достоверна и симпатична за зрителите от Мартин Шулц. Все пак мнозина от зрителите са оценили, че Мартин Шулц е по-борбен. Симеон Миланов", "date": "2017.09.03", "title": "Reuters: Ангела Меркел се е представила по-убедително от Мартин Шулц на ключовия телевизионен дебат между двамата"}
{"url": "http://www.focus-news.net/news/2017/09/03/2432080/kyustendil-obshtina-dupnitsa-organizira-izlozhba-na-hudozhnika-ivan-shumanov.html", "text": "Община Дупница организира изложба на художника Иван Шуманов. Това каза пред Радио „Фокус” – Кюстендил Таня Камбурова, експерт в направление „Култура” към Община Дупница. Изложбата ще бъде представена на 5 септември от 17.30 часа в изложбена зала „Околийската къща” и е посветена на 132 години от Съединението. \r\nАвторът е роден в Самоков през 1984 година и е завършил „Графика” и „Графичен дизайн” в гимназията за изящни изкуства „Николай Райнов” в София. Следвал е в Софийски университет „Св. Климент Охридски”, специалност „Изобразително изкуство”. Ръководител е на школата по изобразително изкуство „Наум Хаджимладенов”. Младият творец има самостоятелни изложби в Самоков и София, както и участия в експозиции, пленери и други национални и международни художествени изяви.\r\nВенцеслав ИЛЧЕВ", "date": "2017.09.03", "title": "Кюстендил: Община Дупница организира изложба на художника Иван Шуманов"}
{"url": "http://www.focus-news.net/news/2017/09/03/2432081/rumyana-glavcheva-seizmolognyakolko-zemetreseniya-useteni-v-iztochen-aydaho-sasht.html", "text": "В събота около 6 часá вечерта в източната част на американския щат Айдахо стана земетресение с умерена сила – магнитуд 5.3 по оценки както на Американската геоложка служба, така и на Европейския сеизмологичен център. До днес на обяд местно време (18 ч. у нас) в район с радиус не повече от 10 километра (км) са локализирани 49 епицентъра на земетресения с магнитуд 2.5 и повече. Тази богата серия от сеизмични събития се състои от форшок с магнитуд 4.3, станал 80 секунди преди земетресението с максимална сила, основен трус с магнитуд 5.3, който е последван от вторични трусове: два с магнитуди 4.1 и 4.2, 24 с магнитуд между 3.0 и 3.9 и още 21 с магнитуд под 3.0. Епицентралният район е на 5 до 20 км източно от Сода Спрингс (3060 ж. / 2010г.), място със стотици гейзери с вода наситена с въглероден двуокис. Източниците на случилите се земетресения са на 5-10 км под земната повърхност. Трудно е да се намери селище с реализирана максимална интензивност от VII степен, каквато би следвало да се очаква при вече известните параметри на основното земетресение. Това е поради щастливото обстоятелство, че активността се е проявила в планинска област с височини до почти 3000 метра, която е рядко населена. Оказва се, обаче, че едно сведение до Европейския център е от жител на Конда – малка селска община на средна надморска височина около 1900 метра и на двадесетина километра от епицентъра. Съобщението “много силно сътресение” свидетелства за интензивност не по-ниска от VI степен по 12-степенната скáла. Следва, че са възможни неголеми повреди в сгради. От американския сайт могат да се извадят някои заключения за разпределението на въздействията с отдалечаване от епицентъра: интензивност от V степен се среща до около 40 км на юг от епицентъра, от IV – пробладаващо до 60 км и в единични случаи до 100 км, от III степен – до 120-130 км, след което много слабо усещане се простира на разстояния до около 400 км. Например, въздействия с интензивност от II степен се съобщават от Уорленд на 320 км североизточно от епицентъра в щата Уайоминг, както и от столицата на Айдахо град Бойзе на 415 км западно от епицентъра. Земетресението е усетено и в северните територии на щата Юта – в Логан, Огден, Солт Лейк Сити, Дрейпер и Прово.\r\nМного от земетресенията се случват във вътрешността на тектонските плочи, а не само между плочите. Такива вътреплочови земетресения образуват сеизмичността на щата Айдахо. Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2017.09.03", "title": "Румяна Главчева, сеизмолог:Няколко земетресения усетени в Източен Айдахо, САЩ"}
{"url": "http://www.focus-news.net/news/2017/09/03/2432083/prodalzhava-izdirvaneto-na-mazha-zapodozryan-v-ubiystvoto-na-saprugata-si-po-vreme-na-semeen-skandal-v-peshtera-obzor.html", "text": "Продължава издирването на мъжа, заподозрян в убийството на съпругата си по време на семеен скандал в Пещера. Той е обявен за общодържавно издирване. 41-годишната жена бе убита на 1 септември около 19.30 часа. Тогава граждани са подали сигнал в полицията, че на кръстовище в града лежи жена в безпомощно състояние, а полицаите и медиците установяват, че тя е с наранявания по тялото от остър предмет. Въпреки усилията на лекарите, тя е починала. В хода на разследването е изяснено, че по всяка вероятност семеен скандал между жертвата и съпруга ѝ е в основата на спречкването и последвалото намушкване. Той е успял да избяга с автомобил. Установени са свидетели на престъплението, извършен е оглед на местопроизшествието. Заподозреният съпруг на убитата жена е обявен за общодържавно издирване. Говорителят на ОДМВР - Пазарджик Мирослав Стоянов посочи, че всички полицейски екипи на пътна и криминална полиция са вдигнати на крак. По входовете и изходите на Пазарджик и Пещера има засилено полицейско присъствие.", "date": "2017.09.03", "title": "Продължава издирването на мъжа, заподозрян в убийството на съпругата си по време на семеен скандал в Пещера (ОБЗОР)"}
{"url": "http://www.focus-news.net/news/2017/09/03/2432084/afp-savetat-za-sigurnost-na-oon-shte-se-sreshtne-v-ponedelnik-zaradi-severnokoreyskoto-yadreno-izpitanie.html", "text": "Съветът за сигурност на ООН ще проведе извънредна среща в понеделник, за да обсъди международния отговор на севернокорейското ядрено изпитание, заявиха дипломати, цитирани от AFP.\r\nСАЩ, Великобритания, Франция, Япония и Южна Корея поискаха спешното събрание да бъде проведено от 10 ч. сутринта. Това бе потвърдено в изявление от американска страна. Симеон Миланов", "date": "2017.09.03", "title": "AFP: Съветът за сигурност на ООН ще се срещне в понеделник заради севернокорейското ядрено изпитание"}
{"url": "http://www.focus-news.net/news/2017/09/03/2432085/kyustendil-podgotvya-se-natsionalen-festival-na-ruskata-pesen-i-izkustvo-v-grada.html", "text": "Подготвя се национален фестивал на руската песен и изкуство в Кюстендил. Това съобщи за Радио „Фокус” – Кюстендил Виолета Атанасова, председател на читалище „Асклепион”. По думите й председателят на Руския културно-информационен център в София е провел разговори с председателите на две кюстендилски читалища – „Братство“ и „Асклепион“, във връзка с идеята Кюстендил да стане домакин на национален фестивал на руската култура и изкуство. Той е изразил готовността за пълна подкрепа  за инициативата от страна на ръководената от него институция, както и за съдействие фестивалът да се превърне в значимо културно събитие. \r\n„В момента в България има един-единствен фестивал на руската песен и в него се включват участници в цялата страна, но той е ориентиран предимно към децата и учениците, а има изключително много хора от всички възрасти, за които срещите с руската култура и изкуство  биха били  истински духовни празници”, каза още Виолета Атанасова. Инициативата засега е  с работното наименование „Руски клуб“.  Предвижда се фестивалът на руската култура и изкуство да обхваща  широка палитра от жанрове – музика, танц, литература, театър, пътеписи, изобразително изкуство, фотография , както и да дава възможности за срещи с български и руски граждани в рамките на различни неформални събития – разговори, дискусии,  кулинарни състезания.\r\nВенцеслав ИЛЧЕВ", "date": "2017.09.03", "title": "Кюстендил: Подготвя се национален фестивал на руската песен и изкуство в града"}
{"url": "http://www.focus-news.net/news/2017/09/03/2432086/deutsche-welle-tamnata-strana-na-harvatskata-lyatna-prikazka.html", "text": "Хърватия е на път да постигне нова рекордна година за туризма. Само през юли адриатическата страна е посетена от 4,6 млн. туристи, а до края на годината се очаква да бъдат реализирани до 100 млн. нощувки. Но хърватската лятна приказка има и тъмна страна, коментира Deutsche Welle в македонската си редакция.\r\nНалице е сериозни липса на квалифицирана работна ръка като готвачи, сервитьори, камериерки и аниматори, които да покриват нуждите на милионите гости, посещаващи слънчевите курорти по Адриатическото крайбрежие. Сериозен дефицит има и в областта на строителството и здравеопазването, където множество работни места остават незаети, съобщава Радио „Фокус“ в рубриката „Балкански туристически часовник“. \r\nОсновната причина след присъединяването на Хърватия към Европейския съюз през 2013 г. e, че много нейни граждани са се преместили в други държави от Общността. Благодарение на свободата на движение в ЕС, Хърватия напускат не само учени и ръководни кадри, но и строителни работници, готвачи и гледачки. \r\nТова \"изтичане на мозъци\" е реален проблем, с който страната трябва да се бори, при това в условията на парадокс: от една страна, в Хърватия има силно търсене на работна ръка в отрасли като туризма, но от друга - безработицата възлиза на около 11 % и все още нивата й са над средните за ЕС. Незаетите на пазара на труда обаче не могат да помогнат на крайбрежието, защото им липсва необходимата квалификация. \r\nХърватската стопанска камара вижда просто решение на проблема: трябва да се облекчат съществуващите правила за внос на работна сила. Освен това членовете й предлагат да се даде възможност на непълнолетните деца и пенсионерите да бъдат наемани за поне по няколко часа дневно в пика на туристическия сезон. Експертите реагират резервирано на подобни предложения и алармират за опасността от експлоатация на младите хора, които и без това са зле платени.", "date": "2017.09.03", "title": "Deutsche Welle: Тъмната страна на хърватската лятна приказка"}
{"url": "http://www.focus-news.net/news/2017/09/03/2432087/sliven-seminar-na-tema-koordinatsionen-mehanizam-za-pomosht-na-postradali-ot-domashno-nasilie-shte-se-provede-v-grada.html", "text": "Семинар на тема „Координационен механизъм за помощ на пострадали от домашно насилие“  ще се проведе в Сливен на 28 септември. Той се организира от Фондация „Асоциация Анимус“ в сътрудничество със Сдружение „Андромеда“-Сливен. Домакин ще бъде Областна администрация Сливен, съобщиха от институцията.\r\nФондация „Асоциация Анимус“ е неправителствена организация, която работи в подкрепа на деца и семейства в риск, в това число и за справяне с насилието над жени и домашното насилие. Повече от 20 години организацията развива иновативни социални услуги, организира кампании и извършва превенционна дейност.", "date": "2017.09.03", "title": "Сливен: Семинар на тема „Координационен механизъм за помощ на пострадали от домашно насилие“ ще се проведе в града"}
{"url": "http://www.focus-news.net/news/2017/09/03/2432088/the-independent-sasht-preduprezhdavat-grazhdanite-si-che-v-evropa-ima-golyama-opasnost-ot-teroristichni-atentati.html", "text": "Американското правителство издаде предупреждение за гражданите си, според което в Европа има „продължаваща заплаха“ от терористични атентати, пише The Independent.\r\nДържавният департамент посъветва американските туристи да „внимават“, тъй като има възможност екстремисти да извършат нападения „без предупреждение“.\r\nСъветът е публикуван на сайта на Държавния департамент. В него се припомнят скорошните терористични атентати в Швеция, Русия, Франция, Великобритания, Испания и Финландия, като доказателство за намерението на „Ислямска държава“, да продължи с нападенията из континента.\r\n„Докато местните правителства продължават антитерористичните операции, Департаментът продължава да бъде притеснен относно потенциални бъдещи терористични атаки“, се казва в изявлението. \r\n„Хотелите, клубовете, ресторантите, храмовете, парковете, важните мероприятия, образователните институции, летищата и други, остават приоритетни локации за възможни нападения“, се казва в американското изявление. Симеон Миланов", "date": "2017.09.03", "title": "The Independent: САЩ предупреждават гражданите си, че в Европа има голяма опасност от терористични атентати"}
{"url": "http://www.focus-news.net/news/2017/09/03/2432089/varna-49-ekipa-ot-eksperti-shte-rabotyat-v-oblastta-za-zadarzhane-na-detsata-v-uchilishte.html", "text": "49 екипа от експерти ще работят във Варненска област за задържане на децата в училище. Това каза в интервю за Радио „Фокус” – Варна Венцеслава Генова, началник на Регионално управление на образованието (РУО) - Варна. Заповедите за сформирането им са издадени от Венцеслава Генова. Екипите ще обхванат всички райони на територията на областта. В състава им влизат представители на РУО, Общината, дирекция „Социално подпомагане“, МВР, както и служители на институциите в системата на училищното и предучилищното образование. \r\n„49 са районите на компетентност,  за всеки един район на компетентност има сформиран екип за обхват. В екипите са включени общо 413 лица“, допълни Венцеслава Генова. Целта на инициативата е обхващане на деца и ученици в задължителна училищна възраст, които до момента не са обхванати в образователната система или са в риск от отпадане от училище, както и реинтегриране в образователната система на отпадналите деца и ученици в задължителна възраст. \r\n„Създаването на механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст е прието с решение на Министерски съвет. Област Варна, както и останалите области, работи много активно за изграждането на екипите за обхват във всяка една от 12-те общини на областта, като във всяко населено място, където има училище или детска градина, се създава такъв екип за обхват по компетентност. След това тези райони ще бъдат обхождани от екипи за обхват. Целта е да можем всички заедно да работим по тази много важна национална задача – да бъдат обхванати в системата на образованието децата до 12-ти клас, тоест - да няма отпаднали от системата, които след това са обречени на неграмотност и невежество“, каза още Венцеслава Генова.\r\nМарияна ВАЛЕНТИНОВА", "date": "2017.09.03", "title": "Варна: 49 екипа от експерти ще работят в областта за задържане на децата в училище"}
{"url": "http://www.focus-news.net/news/2017/09/03/2432090/sofiya-vazstanoveno-e-dvizhenieto-po-bul-praga-obzor.html", "text": "От днес е възстановено напълно движението по бул. \"Прага\". Линиите на градския транспорт в района също се движат по редовните си маршрути. На булеварда е извършен цялостен ремонт в участъка от бул. \"Скобелев\" до бул. \"Пенчо Славейков\", изградена е нова ВиК мрежа и сградни отклонения, подменена е пътната настилка, положен е нов асфалт, пътна маркировка и пешеходни пътеки. В следващите дни ще продължи изграждането на нови тротоари от двете страни на булеварда.\r\nИзвършен е и ремонт на ул. ”Шандор Петьофи”, между бул. ”Витоша” и ул. ”Княз Борис I”. На улицата са ремонтирани пътните платна, тротоарите и е обновено осветлението. \r\nОт Столична община съобщават, че се подготвя проект за цялостен ремонт на пътния тунел по бул. \"Скобелев\" при НДК. Предвижда се реконструкция на тунела, както и на трамвайното трасе по бул. \"Скобелев\", а ремонтът включва изместване на трамвайното трасе от прилежащите сгради с 6 м. Разработва се транспортен анализ към проекта. Очаква се изпълнението да започне през лятото на 2018 г. \r\nПродължава и цялостният ремонт на бул. \"Шипченски проход\", от бул. \"Асен Йорданов\" до ул. \"Иван Димитров - куклата\". Работи се по пътното платно в посока ж. к. \"Дружба\", оформят се нови бордюри, шахти за подземна инфраструктура, поставя се ново осветление. Предвижда се участъка от бул. \"Шипченски проход\" да бъде завършен преди 15 септември.", "date": "2017.09.03", "title": "София: Възстановено е движението по бул. ”Прага” (ОБЗОР)"}
{"url": "http://www.focus-news.net/news/2017/09/03/2432091/sport-pablo-karenyo-busta-pobedi-denis-shapovalov.html", "text": "Денис Шаповалов отпадна на осминафиналите на US Open и за първи път не съумя да се класира за втората седмица на турнир от Големия шлем. Пабло Кареньо-Буста победи Шаповалов с резултат 7:6, 7:6, 7:6 в мач, който продължи малко под три часа. Това е едва вторият път, когато испанецът Кареньо-Буста участва на четвъртфинал на някой от най-големите турнири. Предишният път той победи Григор Димитров на „Ролан Гарос“.", "date": "2017.09.03", "title": "Спорт: Пабло Кареньо-Буста победи Денис Шаповалов"}
{"url": "http://www.focus-news.net/news/2017/09/03/2432092/kyustendil-300-yarebitsi-sa-razseleni-na-teritoriyata-na-mestnoto-lovno-ribarsko-sdruzhenie.html", "text": "300 яребици са разселени на територията на ловно-рибарското сдружение в Кюстендил. Това съобщи за Радио „Фокус” – Кюстендил секретарят на сдружението Венко Калинчев. По думите му разселването на пернатия дивеч е извършено съгласно предварително изготвен в началото на годината план. Птиците са пуснати в землищата на общо 15 населени места, разположени в полски райони. \r\n„Яребиците са в добро състояние, прегледани бяха от страна на ветеринарен лекар. Птиците са на 90 дни и бяха доставени от стопанство от Сливен”, каза Венко Калинчев. По думите му това е второто разселване на дивеч, осъществено от сдружението от началото на годината.\r\nВенцеслав ИЛЧЕВ", "date": "2017.09.03", "title": "Кюстендил: 300 яребици са разселени на територията на местното ловно-рибарско сдружение"}
{"url": "http://www.focus-news.net/news/2017/09/03/2432093/pazardzhik-zam-predsedatelyat-na-gerb-tsvetan-tsvetanov-pozdravi-zhitelite-na-s-medeni-polyani-s-kurban-bayryam.html", "text": "Председателят на Парламентарната група на ГЕРБ и зам.-председател на партията Цветан Цветанов посети село Медени поляни, община Сърница. Той бе посрещнат от  народния представител Димитър Гечев, кмета на селото Абдула Абдулах, общинския ръководител на ГЕРБ-Сърница Мустафа Аликанов, членове и симпатизанти на ГЕРБ. Това съобщиха от пресцентъра на ПП ГЕРБ. „Щастлив съм да ви гостувам и да разгледам обновеното училище“, каза Цветанов. Той посети ОУ “Георги С. Раковски“, където бе посрещнат от директора Ибрахим Црънгалов. Училищната сграда бе санирана с 20 000 лева лично дарение от Цветанов, а сумата бе събрана на 50–годишния му юбилей. Заместник-председателят на ГЕРБ беше разбрал за необходимостта от ремонт на средищното училище по време на предизборна среща, проведена преди две години на частичните избори за кмет на с. Медени поляни. \r\nОсвен на по-топли класни стаи и обновено училище, жителите на селото ще се радват и на още една придобивка. Цветанов съобщи пред жителите на селото, че с отпуснатите 100 000 лева с постановление на Министерския съвет от края на месец юли ще бъде ремонтирана главната улица в Медени поляни. Такъв ремонт не е правен от 30 години. \r\nПо време на посещението си в Медени поляни Цветан Цветанов се срещна и разговаря и с ходжата на селото Юмер Рефат като пое ангажимент пред него и жителите на селото да бъде изградено парно отопление в джамията. Сега храмът се отоплява с печка на твърдо гориво и в най-студените месеци температурата трудно стига до 18 градуса. Средствата за парната инсталация в размер на до 5 000 лв. ще бъдат дарени от Парламентарната група на ГЕРБ, заяви Цветанов. Той бе посрещнат радушно от жителите на селото и изпратен с пожелания за здраве и успех.", "date": "2017.09.03", "title": "Пазарджик: Зам.-председателят на ГЕРБ Цветан Цветанов поздрави жителите на с. Медени поляни с Курбан Байрям"}
{"url": "http://www.focus-news.net/news/2017/09/03/2432094/plovdiv-20-predstavleniya-sa-vklyucheni-v-programata-na-21-to-izdanie-na-festivala-stsena-na-krastopat-koyto-zapochva-na-10-septemvri.html", "text": "20 представления са включени в програмата на 21-то издание на фестивала „Сцена на кръстопът“ в Пловдив. Това съобщиха за Радио „Фокус“ – Пловдив от организационният екип на фестивала. Събитието ще бъде открито на 10 септември с премиера на постановката на Драматичен театър-Пловдив  „Руски мармалад. PostChekhov” от Людмила Улицка. \r\nПрез втория фестивален ден жителите и гостите на Пловдив ще могат да видят спектакъла „Момчето от последния чин“ от Хуан Майорга.  Ще бъдат представени също „Цимбелин“ на Лилия Абаджиева и Плевенския театър, „Саломе“ на Диана Добрева и театър „Българска армия“, „Еквус“ на Стайко Мурджев и Младежкия театър, „Разговори с мама“ на Театър 199, „Последното изкушение“ на режисьора Веселка Кунчева и „Мнимия болен“ на Народен театър „Иван Вазов“. \r\nПо думи на организаторите на фестивала в Пловдив ще гостуват още Театър „София“, Столичният куклен театър, трупите на Хасковския и Сатиричния театър, Шекспировия театър от Великобритания и Държавния театър на Измир от Турция. \r\nТони МИХАЙЛОВ", "date": "2017.09.03", "title": "Пловдив: 20 представления са включени в програмата на 21-то издание на фестивала „Сцена на кръстопът“, който започва на 10 септември"}
{"url": "http://www.focus-news.net/news/2017/09/03/2432095/kyustendil-institutsiite-v-grada-organizirat-informatsionen-den-za-zhitelite-na-kvartal-iztok.html", "text": "Институциите в Кюстендил организират информационен ден за жителите на квартал „Изток”. Това съобщиха за Радио „Фокус” – Кюстендил от Дирекция „Бюро по труда” – Кюстендил. Информационният ден ще се проведе на 5 септември от 11.00 часа в „Образователен център” в квартал „Изток”. \r\nВ рамките на срещата пред жителите на квартала ще бъде предоставена информация за безработните лица от страна на експерти от „Бюро по труда”. Екип от Регионално управление на образованието ще предостави на родителите на децата в предучилищна и училищна възраст полезна информация за новата учебна година и направената организация. Ще бъдат представени и услугите, предлагани в изградения в жилищния квартал „Образователен център”.\r\nВенцеслав ИЛЧЕВ", "date": "2017.09.03", "title": "Кюстендил: Институциите в града организират информационен ден за жителите на квартал „Изток”"}
{"url": "http://www.focus-news.net/news/2017/09/03/2431862/predstoyashti-sabitiya-v-stranata-za-3-septemvri-agentsiya-fokus.html", "text": "От 10.00 до 22.00 часа на поляната зад Музея „Земята и хората“ ще се проведе финалът на грил турнeто, организирано от Lidl и Coca-Cola, под надслов „Да споделим грила!“. В 18.30 часа ще бъде обявен победителят в Националния грил турнир.\r\n***\r\nОт 12.30 часа пред Паметника на Незнайния воин ще започне 66-та Международна колоездачна обиколка на България. Финалът е в 17.00 часа в Троян. \r\n***\r\nОт 19.00 часа до Морската гара ще бъде открито първото издание на Burgas Jam.\r\n***\r\nОт 09.30 часа в Гранд Хотел Варна ще започне вторият ден от десетия Летен университет на МГЕРБ, който се провежда под наслов „Десет успешни”.\r\n***\r\nОт 10.00 часа на пристанище Варна ще започне първият ден от 3х3 стрийтбол турнира „The Kings' Tournament”, който се провежда в рамките на младежкия фестивал FUNCITY+.\r\n***\r\nОт 14.30 часа, на гара Цепина, Гражданско сдружение „За теснолинейката“ ще открие Дом-музей на теснолинейката Септември - Добринище.\r\n***\r\nОт 11.00 часа в Крайдунавския парк, до крепостта „Баба Вида“, заместник-кметът Венци Пасков ще открие киноложка изложба.\r\n***\r\nОт 19.00 часа на площад „Защитата на Каварна“ официално ще бъде открит XIII-ят Европейски шампионат за корабни модели клас  „С“.\r\n***\r\nОт 11.00 часа до параклиса „Свети Илия“ започват мероприятията, с които традиционно се отбелязва годишнината от смъртта на легендарния водач на ВМРО Тодор Александров.\r\n***\r\nОт 09.00 часа Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\".\r\n***\r\nОт 18.00 часа на обръщалото на автобусите от градския транспорт в кв. „Коматево“ жителите на квартала ще протестират заради продължаващия ремонт на „Коматевско шосе“. \r\n***\r\nОт 10.00 часа в Регионалната  здравна инспекция – Смолян ще проведе обучение на бременни жени за храненето на кърмещата майка. \r\n***\r\nОт 07.00 часа от северния плаж на Крапец ще започне трансграничният маратон в България и Румъния Via Pontica. Награждаването е от 13.00 часа на плажа в Крапец, а в 13.30 започва концерт на Васко Кръпката и Подуене Блус Бенд.", "date": "2017.09.03", "title": "Предстоящи събития в страната за 3 септември (Агенция „Фокус“)"}
{"url": "http://www.focus-news.net/news/2017/09/03/2431863/pre.html", "text": "Основателят на известната частна охранителна фирма „Блекуотър“, Ерик Принс, е подновил призивите си към Белия Дом да изпрати наемническа армия в Афганистан, вместо редовната американска войска, пише The Hill.\r\nПодобен ход би срещнал подкрепа от Джаред Къшнър, Главният съветник на Доналд Тръмп и негов доведен син, а друг привърженик на тази идея е бившия Главен стратег на Белия Дом – Стивън Банън.\r\nПрез месец юли, в американската преса излезе информация, че от Белият Дом са наели Принс и поддръжника на Тръмп – Стивън Файнберг – милиардер и собственик на военния мега-контрактор DynaCorp International – да „измислят алтернативи на плана на Пентагона, който иска да изпрати в Афганистан още войници.“\r\nПринс написа статия, в отговор на публикациите и подчерта, че намира думата „наемник“ за пейоративна. От изданието The Hill припомнят, че компанията му (преименувана на няколко пъти, след като „Блекуотър“, стана име, свързвано с провалите в Ирак) съществува, за да печели.\r\nСлед войната в Ирак, Принс продаде дела си в „Блекуотър“ (в момента компанията се казва „Академи“(Academi)) и основа Група за гранични услуги(Frontier Services Group) или ФСГ, компания, която се занимава с логистика и сигурност, със седалище в Хонгконг и финансирана от китайското правителство.\r\nПринс, чийто брат е Министърът на образованието на САЩ Бетси де Вос, изглежда същевременно е работил за възстановяването на частния си паравоенен бизнес, чрез различни юридически хватки, които предизвикаха възбуждането на разследване от страна на органите на реда, които го подозират в пране на пари и опити да посредничи за военни услуги на една от фракциите в Либия.\r\nСпоред някои публикации в пресата (на Washington Post и др.), Принс тайно се е срещал с руски представител на Сейшелските острови през месец януари, като, според някои, това е част от операция за установяване на „таен канал за комуникация между Москва и Доналд Тръмп“.\r\nПринс настоява, че „преструктуриране“ на войната в Афганистан – чрез използването на наемници (много от тях, най-вероятно чужденци) като „президентски пратеници“ – ще намали бюджетните разходи и ще даде на американските войници „възможен изход“. Освен това, според Принс, замяната на редовната амрия с корпоративна, би било твърде демократично, тъй като, както казва той, „Тръмп е нает, за да промени правителството ни“.\r\n*** Голям брой представители на израелските сили за сигурност бяха изпратени в контролния пункт Хашмонаим при Ивицата Газа, който се намира до селото Калкилия,  след получена информация за терористично нападение, предава The Jerusalem Post. Според първоначалната информация, заподозряната за нападението жена, е била неутрализирана и арестувана. Няма ранени цивилни или военни при инцидента. Властите разследват случая.\r\n*** Повече от 2,600 къщи бяха изгорени в северозападните територии на Мианмар, където има концентрация на мюсюлманското малцинство рохинги, предава Saudi Gazette. \r\nОколо 58,600 рохинги избягаха в съседен Бангладеш, според ООН. \r\nВластите в Мианмар обвиниха за кризата „Араканската армия на спасението на рохингите“ за подпалването на пожарите и унищожаването на домовете. Групировката от своя страна пое отговорност за координирани нападения срещу полицейски постове миналата седмица.\r\nТова предизвика сблъсъци с армията и военна контраофанзива, при която стотици загинаха, а хиляди се изселиха. Мианмарската армия заяви, че 11,700 „етнически жители“ от щата Рахине са евакуирани, имайки предвид немюсюлманското население.\r\n*** Турският външен министър Мевлют Чавушоглу разкритикува пасивното поведение на другите мюсюлмански страни при кризата с рохингите в Мианмар, пише Hurriyet. \r\n„Има много мюсюлмански страни. Къде са те? Защо мълчат?“, каза той на събитие за Курбан байрам в Анталия. \r\nТой подчерта, че Турция е предоставила 70 милиона долара в хуманитарна помощ на рохингите.\r\n„Не е достатъчно да се дава помощ. До две седмици трябва да проведем среща в Ню Йорк с генералния секретар на ООН, лидерите на мюсюлманските страни, международните организации, комисията към ООН за щата Рахине в Мианмар, Кофи Анан и другите лидери, за да разрешим въпроса“, каза Чавушоглу.\r\n*** Снимки на обезглавени рохингски деца , изгорени цивилни и стотици убити от силите за сигурност на Мианмар, както и сателитни снимки показват сериозността на кризата в щата Рахине, пише изданието от ОАЕ The National .\r\nСветовната хранителна програма заяви, че е прекратила хранителните помощи за Рахине, където близо сто хиляди рохинги се намират блокирани в лагери и разчитат на подкрепа.\r\nТова се случва, след като правителството заяви, че хранителните дажби се използват, за да се помага на бунтовници.\r\nВ същото време очевидци твърдят, че при операции на военните едно рохингско село Чат Пуй е било унищожено от силите за сигурност на Мианмар и местни цивилни будисти. При това са загинали 200 души, според правозащитни организации.\r\nМестните селяни твърдят, че войниците са разстреляли няколко жители, докато жители на съседно немюсюлманско селище въоръжени с ножове и мечове, са нападнали рохингите, убивайки много от тях, включително и деца. Твърди се, че мианмарските войници са хванали голяма група мъже рохинги, които са били отведени в бамбукова постройка и подпалени живи.\r\nПред правозащитни организации местните мюсюлмани заявиха, че войниците и въоръжените будисти са изгорили всяка къща в селото, а от 1,400 жители, живи са останали едва 596.\r\nГоворител на правителството не пожела да коментира това, но каза, че армията напълно съзнава нуждата да защити „невинните мюсюлмани“. Той добави, че все пак е много трудно да се различат те от бунтовниците. \r\n„Ситуацията е много сериозна. Масовите престъпления продължават. Цивилното правителство и военните трябва да направят всичко, за да избегнат още нападения“, заяви изпълнителният директор на правозащитната група „Фортифай райтс“ Матю Смит.\r\nНови сателитни снимки от Рахине показват, че стотици сгради са унищожени. В едно от рохингските села, са изгорени 700 сгради, заявиха от „Хюмън Райтс Уоч“.\r\n*** Президентът на САЩ Доналд Тръмп е поискал от съветниците си да подготвят план за оттеглянето на Съединените щати от споразумението за свободна търговия с Южна Корея. Най-вероятно това ще бъде формализирано през следващата седмица, предаде американското издание The Hill, което се позовава на думите на служители на администрацията.\r\nТози ход може да предизвика напрежение между Вашингтон и Сеул, който е ключов американски съюзник, в района на Източна Азия и то в момент, когато двете страни се опитват да координират усилията си за спирането на ядрената и ракетната програма на Северна Корея.\r\nГоворител на Белия Дом е споделил с репортери, че „въпросът е в процес на обсъждане, но в момента нищо още не е потвърдено.“\r\nРазвалянето на споразумението за свободна търговия би облагодетелствало домашната американска индустрия, но Южна Корея също може да вдигне митата за стоките, които внася от САЩ.\r\nДоналд Тръмп предприема този ход, във връзка с обещанията, дадени по време на предизборната си кампания, когато се зарече да развали неизгодните търговски сделки, които, според него, не са от полза за американските работници.", "date": "2017.09.03", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/03/2431864/targovskiyat-predstavitel-na-rusiya-vav-vashington-deystviyata-na-sasht-spryamo-targovskoto-predstavitelstvo-na-rusiya-sa-primer-za-vandalizam.html", "text": "Търговският представител на Русия във Вашингтон Александър Стадник отговори на въпросите на репортер на руската агенция ТАСС, относно изгонването на търговското представителство на Русия във Вашингтон от сградата му, от страна на американските власти. \r\nСпоред Стадник, действията на Вашингтон са ярък пример за вандализъм в системата на международните отношения.\r\n„Казано накратко, ние ставаме свидетели на ярък пример на вандализъм в системата на международните отношения, руската задгранична собственост беше завзета, като от нашественици“, заяви той в коментара си за спирането на достъпа на руснаците до сградите на търговското представителство.\r\n„Работихме, без да спрем дори за миг, в старанието ни да изнесем максимума от всичко, което ще ни трябва, за да осигурим по-нататъшното функциониране на търговското представителство в пълен обем и нормалния живот на служителите на новите ни места... Всичко, което е необходимо, за работата и живота на служителите, успяхме да го изнесем“, отбеляза Стадник. Той не пожела да отговори пряко на въпроса на ТАСС, дали американците са създавали някакви препятствия по време на изнасянето на имуществото. „Не ни беше до това, да гледаме, кой какво иска да ни направи“, заяви дипломатът.\r\n„В момента се нанасяме на територията на нашето основно руско задгранично представителство – посолството... Нашата работа продължава. Как и къде – ще съобщим официално в най-близко време“, уточни той. Според думите на Стадник, детайлите, свързани с осигуряването на бъдещото функциониране на търговското представителство, ще се изнасят с развитието на ситуацията, когато дипломатическите служители, както той се изрази, успеят „най-малкото да се включат към (електрически) контакт“.\r\nПревод и редакция:", "date": "2017.09.03", "title": "Търговският представител на Русия във Вашингтон: Действията на САЩ спрямо търговското представителство на Русия са пример за вандализъм"}
{"url": "http://www.focus-news.net/news/2017/09/03/2431865/afp-tropicheskata-burya-lidiya-otne-sedem-choveshki-zhivota-v-meksiko.html", "text": "Тропическата буря „Лидия“, която връхлетя мексиканския полуостров Байа Калифорния, причини смъртта на седем души, до момента, предаде AFP, позовавайки се на информация от местните власти.\r\nПет от смъртните случаи са в курортното градче Кабо Сан Лукас.\r\nЕразмо Палемон, главен прокурор на мексиканския щат Байа Калифорния Сур заяви, че винаги смъртта е трагедия, „но понякога е отговорност на гражданите да се погрижат за себе си и да се предпазват.“\r\nСпоред Националния център за изследване на Ураганите на САЩ, „Лидия“ ще продължи да се движи над полуострова, който е дом на брегова ивица пълна с курорти, като максималната скорост на ветровете, се очаква да е около 65 километра в час.\r\nОсвен това, се очаква бурята да отслабне с напредването на деня и да се превърне в „тропическа депресия“.\r\nМексико е една от най-уязвимите за урагани страни, заради географското си положение и дългите брегови ивици, и на Тихия Океан, и на Атлантическия.\r\nПревод и редакция:", "date": "2017.09.03", "title": "AFP: Тропическата буря „Лидия“ отне седем човешки живота в Мексико"}
{"url": "http://www.focus-news.net/news/2017/09/03/2431866/afp-petnadeset-dushi-sa-s-naranyavaniya-sled-kato-svetkavitsa-porazi-muzikalen-festival-vav-frantsiya.html", "text": "Петнадесет души са наранени, двама от тях сериозно, след като светкавица порази палатка, по време на музикален фестивал в североизточна Франция, предаде AFP, позовавайки се на данни от местните власти и други репортажи.\r\nСветкавицата порази няколко места, по време на „Фестивала на Стария канал“ в североизточния френски град Азрай, съобщиха от регионалния съвет, чрез съобщение до медиите.\r\nСпоред информацията, 60-годишна жена и 44-годишен мъж са в сериозно състояние, след като \r\n„Жертвите са били директно поразени от светкавицата и са получили изгаряния.“\r\nСпоред местните медии, мълнията е поразила голяма палатка, под която са се скрили гостите на фестивала. Палатката е била разпъната близко до голямо дърво.\r\nХората, които са получили наранявания, са получили първа помощ от центъра за спешни случаи, който действа по време на целия фестивал, а след това са отведени до болници в близост до мястото на произшествието. Освен това, стана ясно, че и две деца, на по около 10 години, също са пострадали и са откарани в болница, след като са получили шок.\r\nВсички предвидени мероприятия, на музикалния фестивал, за съботната вечер са отменени.\r\nПревод и редакция:", "date": "2017.09.03", "title": "AFP: Петнадесет души са с наранявания, след като светкавица порази музикален фестивал във Франция"}
{"url": "http://www.focus-news.net/news/2017/09/03/2431867/predsedatelyat-na-obshtinskiya-savet-v-septemvri-lazar-vlaykov-beshe-osvoboden-ot-aresta-gerb-go-izklyuchi-ot-partiyata-obzor.html", "text": "Освободиха от ареста председателя на Общинския съвет в Септември Лазар Влайков, с чийто пистолет 6-годишно дете уби собственик на заведение в село Виноградец. Говорителят на Окръжната прокуратура в Пазарджик Димитрия Ганчева обясни, че той е бил задържан от полицията за 24 часа, към момента не е привлечен като обвиняем и няма как да бъде задържан за 72 часа. Изяснява се какво точно се е случило по време на тържеството, когато е станал трагичният инцидент. Работи се по версиите за неволно убийство, извършено от 6-годишното дете, и за опит за прикриване на убийство. Членството на Лазар Влайков в ГЕРБ беше прекратено. Партията оттегли политическата си подкрепа от него като общински съветник и председател на Общинския съвет в Септември, и го призова да го напусне. От ГЕРБ заявиха, че никога не са и няма да разпъват политически чадър върху никого и всеки, който нарушава законите на страната, трябва да понесе съответната отговорност.\r\n„Фокус“ припомня: На 1 септември 6-годишно дете простреля смъртоносно 47-годишен мъж в питейно заведение в пазарджишкото село Виноградец. По първоначална информация, след употреба на алкохол, единият от присъстващите извадил законно притежавания си боен пистолет. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението. С оглед на възрастта му, на по-късен етап, детето ще бъде разпитано в специална „Синя стая“, в която се провеждат разпити на малолетни пред съдия, със задължителното присъствие на психолог. Към момента няма привлечени обвиняеми, няма взета мярка за неотклонение. Предстои назначаването на съдебно-медицинска, балистична и комплексна психологическа експертиза, както и други процесуално-следствени действия. Изяснява се как оръжието е попаднало в ръцете на 6-годишното дете. Бившият началник на Сектор „Контрол на общоопасните средства” (КОС) в Главна дирекция „Охранителна полиция” към МВР Божидар Василев заяви, че по закон оръжието е лично и никой няма право да го преотстъпва на друг по какъвто и да е повод. Той обясни, че оръжието не може да се показва и с него не може да се влиза в заведения. Има и изисквания пистолетът да няма патрон в цевта и да е поставен на предпазител. Божидар Василев каза още, че освен нарушение на закона, от чисто етична гледна точка е недопустимо оръжие да попадне в ръцете на 6-годишно дете.\r\nБиляна ИВАНОВА", "date": "2017.09.03", "title": "Председателят на Общинския съвет в Септември Лазар Влайков беше освободен от ареста, ГЕРБ го изключи от партията (ОБЗОР)"}
{"url": "http://www.focus-news.net/news/2017/09/03/2431868/reuters-ruskite-diplomati-sa-ovakantili-i-trite-obekta-v-opredelenite-srokove-ot-sasht.html", "text": "Руските дипломати вече са овакантили и трите обекта в САЩ, включително шест-етажното консулство в Сан Франциско, щата Калифорния, както се разпоредиха американските власти, които предприеха тези действия, като отговор на съкращаването на американския дипломатически персонал в Русия, предаде Reuters.\r\nПерсоналът на консулството в Сан Франциско е изнесъл оборудването си, мебелите и други по-малки предмети и ги е натоварил в микробуси, които са ги откарали, а след 20-30 минути вановете са се върнали за още един курс. На покрива на сградата е забелязана група от мъже, облечени с жилетки и костюми, които са оглеждали района, а някои от тях са носили гумени ръкавици.\r\nЗатварянето, поискано от президентската администрация на САЩ, на консулството в Сан Франциско и две постройки, в които са се помещавали търговски представителства на Русия за Вашингтон и Ню Йорк, беше последният ход, от поредица дипломатически маневри между двете страни, които допълнително влошиха отношенията между двете страни и ги докараха до ново дъно. Ситуацията все повече започва да напомня на времената на Студената война.\r\n„Обвиненията, които руското правителство отправи, включително това, че служители на американските власти са заплашвали да изкъртят вратите на съответните постройки, или това, че ФБР ще претърсва помещенията, са неверни“, заяви висшестоящ служител на Държавния департамент на САЩ.\r\nОт американското дипломатическото ведомство обявиха, че руското правителство е изпълнило исканията за прекратяване на съответните дейности в срок и добавиха, че няма изгонени дипломати, в резултат от затварянето на сградите.\r\n„Русия повече няма да има правото да използва тези съоръжения за дипломатически или консулски цели“, пише в официалното съобщение на Държавния департамент на САЩ.\r\nПревод и редакция:", "date": "2017.09.03", "title": "Reuters. Руските дипломати са овакантили и трите обекта в определените срокове от САЩ"}
{"url": "http://www.focus-news.net/news/2017/09/03/2431869/the-hill-v-sasht-zatvoriha-bar-zashtoto-sobstvenika-e-pravil-dareniya-za-politicheska-kampaniya-na-lidera-na-ku-kluks-klan-deyvid-dyuk.html", "text": "Бар в американския град Минеаполис, щата Минесота, е затворил врати, след като се разбра, че собственикът му е направил дарение на бившия Главен дракон на Ку-Клукс-Клан Дейвид Дюк, за политическата му кампанията за влизане в Сената, която се провали, съобщава американското издане The Hill.\r\nКлуб Йегер (Jäger) е затворил вчера, след като местния вестник City Pages разкри факта, че собственикът Джулиъс де Рома е направил дарение на стойност 500 долара за кампанията на Дюк, който се пробва да стане сенатор миналата година.\r\nНякои от посетителите на заведението и част от персонала са напуснали, след като историята за дарението се разчу. Според служители на бара, решението за затварянето на питейното заведение е направено от тези, които са го управлявали, а не от собственика, пише вестник The Star Tribune.\r\nШефът на бара – де Рома дори е бил поканен да участва в телевизионно предаване на местен канал, където е защитил решението си и е обявил, че всеки има право на избор.\r\nПревод и редакция:", "date": "2017.09.03", "title": "The Hill: В САЩ затвориха бар, защото собственика е правил дарения за политическа кампания на лидера на Ку-Клукс-Клан Дейвид Дюк"}
{"url": "http://www.focus-news.net/news/2017/09/03/2431870/afp-liderat-na-severna-koreya-kim-chen-un-e-inspektiral-vodorodna-bomba-koyato-mozhe-da-bade-zaredena-na-balistichna-raketa.html", "text": "Лидерът на Северна Корея Ким Чен-ун е направил инспекция на разработваната водородна бомба, която може да бъде заредена в новите интерконтинентални балистични ракети на страната, предаде AFP, която се позовава на съобщение на официалната информационна агенция на Северна Корея.\r\nСъмненията, дали Пхенян е успял успешно да намали размера на оръжията си и дали наистина има истинска водородна бомба, остават, но от корейската информационна агенция са цитирали Ким, който е заявил, че „всички компоненти на водородната бомба са произведени, на 100 процента, от домашни производители“.\r\nПревод и редакция:", "date": "2017.09.03", "title": "AFP: Лидерът на Северна Корея Ким Чен-ун е инспектирал водородна бомба, която може да бъде заредена на балистична ракета"}
{"url": "http://www.focus-news.net/news/2017/09/03/2431871/gerb-i-bsp-ostavat-razdeleni-za-antikoruptsionniya-zakon-obzor.html", "text": "Въпреки че в петък държавният глава заяви, че е необходим дебат и широк обществен консенсус за създаването на ефективен антикорупционен модел в България и се обяви за консенсус между ГЕРБ и БСП по отношение на готвените антикорупционни законопроекти, в събота стана ясно, че двете политически сили остават разделени във възгледите си за това как трябва да изглежда антикорупционното ни законодателство. Националният съвет на БСП единодушно одобри проекта за антикорупционен закон на партията, според който в органа за борба са корупцията трябва да се концентрира анализаторски, оперативен и разследващ потенциал. За да се гарантира независимостта на органа и самостоятелността му с проектозакона БСП предлагат той да се назначава с указ на президента на републиката за срок от пет години, с възможност само за едно последователно подновяване. От партията предлагат председателят на антикорупционния орган да бъде подпомаган от трима заместници, които да се избират с квалифицирано мнозинство от 2/3 от Народното събрание. Лидерът на БСП Корнелия Нинова обяви, че зарът е хвърлен и няма връщане назад – оттук нататък или започва истинска борба с корупцията или за пореден път ще станем свидетели на имитация на такава. Според нея именно управляващите предлагат имитация на борбата с корупцията, тъй като техният законопроект предвижда единният антикорупционен орган да събира информация, констатира административни нарушения и издава предписания вместо да прави разследвания и да води реална борба с корупционните престъпления. Лидерът на партията каза, че имат три условия, при които могат да се обединят с ГЕРБ за общ антикорупционен проект в името на това да спрат политическите дразги и веднъж завинаги да се реши проблемът с корупцията. „Първото е този орган да се занимава с разследване, а не с констатации, т.е. истинско събиране на доказателства. Второ, този орган да се занимава с корупционни престъпления по високите етажи на властта, а не с констатиране и трето – този орган да има председател, назначен от президента на Републиката. Ние не правим закон за едно правителство и за един президент. Ние сме сериозна партия и предлагаме трайно законодателство. Днес правителството е на Бойко Борисов, утре ще е наше“, каза Нинова. \r\nПредседателят на ПГ на ГЕРБ и зам.-председател на партията Цветан Цветанов отбеляза, че през всички години ГЕРБ са били с протегната ръка по въпросите за антикорупционното законодателство и отбеляза, че антикорупционният закон мина на първо четене в 43-тото Народно събрание, но не е приет на второ четене заради предсрочното прекратяване на мандата на парламента. По думите му от БСП са копирали 70-75% законопроекта на Министерство на правосъдието, като останалата част е свързана с това да дадат правото на президента да назначава председателя на този антикорупционен орган. Цветанов бе категоричен, че ГЕРБ не иска президентска република. Ние знаем, че единственото място, където може да се води смислен политически дебат постоянно и да се осъществява необходимия парламентарен контрол върху изпълнителната власт, е българският парламент“, заяви Цветанов.\r\nБорисов забрани на ПГ на ГЕРБ да влиза в спорове с БСП за антикорупционния закон. Той заяви, че една партия се оценява, когато е на власт, а не в опозиция. Той отбеляза, че БСП не веднъж е имала възможност да приеме закон, който да се бори с корупцията във властта, но вместо това през 2008 г. Тройната коалиция е приела закон, с който оневиняващ всяка корупция в държавата. Лидерът на ГЕРБ коментира, че този закон показва истинската същност на БСП. Аз не съм ги чул те да излязат и както в църквата да кажат „Отричаш ли се от Сатаната? Отричам се!“. Три пъти да излезе г-жа Нинова, да се отрече от Сатаната, сиреч от закона си от 2008 г. и да каже „Сега като сме се отрекли, и сме чисто нови, не сме 130-годишни, предлагаме този закон“ - с радост ще я изслушам“, каза още премиерът.", "date": "2017.09.03", "title": "ГЕРБ и БСП остават разделени за антикорупционния закон (ОБЗОР)"}
{"url": "http://www.focus-news.net/news/2017/09/03/2431872/ria-novosti-vladimir-putin-i-si-dzinpin-shte-se-sreshtnat-v-kuloarite-na-sreshtata-na-varha-na-stranite-ot-briks.html", "text": "Президентът на Русия Владимир Путин и китайския му колега Си Дзинпин ще проведат разговори в кулоарите на срещата на върха на страните от БРИКС (Бразилия, Русия, Индия, Китай и Южна Африка), предаде РИА Новости, позовавайки се на думите на помощника на руския лидер - Юрий Ушаков.\r\n„На трети септември, в кулоарите на срещата на върха на БРИКС ще се състои среща между Владимир Путин и Председателят на Китайската Народна Република Си Дзинпин. Провеждането на подобни срещи, в навечерието на събиранията на БРИКС, е вече традиционно (подобни срещи между двамата се проведоха и в Гоа, 2016 година, в Уфа, 2015 година, и Форталеза, 2014 година)“, разказа Ушаков.\r\nТой заяви, още, че двамата ще проведат пълноформатни преговорим първоначално в тесен формат, а после и в разширен, с участието на делегации.\r\nТова е третата среща на Си и Путин за тази година. За последен път те се видяха, по време на посещението на китайския лидер в Русия на трети и четвърти юли. В резултат от последните преговори, лидерите подписаха две съвместни заявления (за задълбочаването на двустранното взаимодействие и за текущата световна ситуация), приеха план за реализацията на Договора от 2001 година, за Добросъседство, дружба и сътрудничество за периода 2017-2020 година. Освен това бяха сключени повече от 20 междуправителствени, междуведомствени и корпоративни споразумения.Икономическо партньорство\r\nОт Кремъл отбелязаха, че Китай е най-големият  икономически партньор на Русия. От 2010 година „Поднебесната империя“ заема първото място, а делът на Пекин във външнотърговския товарооборот на Русия, за първото шестмесечие на тази година, е 14,3%. През 2016 година общия товарообмен се е увеличил с 4% (до 66,1 милиарда долара). За периода януари-яни 2017 година, взаимната търговия е нараснала с 35,4% (38,4 милиарда долара) – това са най-високите темпове на растеж, сред големите партньори на Русия. Взаимодействие в сферата на транспорта\r\nВ Москва са подчертавали нееднократно, че сред приоритетите на двете държави е активизацията на взаимодействието във високотехнологичните отрасли. В гражданската авиация се работи по проект за производството на дълголетящи, широкофюзелажни самолети и тежък хеликоптер. Освен това, беше съобщено, че се работи над осигуряването на съвместимостта между руската и китайската навигационни системи, съответно ГЛОНАСС и Бейдоу. Северокорейският въпрос\r\nВ навечерието на своето посещение в Китай, Владимир написа статия, която беше публилувана от водещите медии на страните от БРИКС, в нея руският президент изрази увереност, че планът за решаването на проблемите на Корейския полуостров, разработен от Русия и Китай, ще способства създаването на механизъм за мир и сигурност.\r\n„Заедно с китайските ни колеги, ние разработихме план за урегулиране на Корейския полуостров, който има за цел да спомага за поетапното намаляване на напрежението и за създаването на механизъм за стабилен мир и сигурност“, написа Путин.\r\nПревод и редакция:", "date": "2017.09.03", "title": "РИА Новости: Владимир Путин и Си Дзинпин ще се срещнат в кулоарите на срещата на върха на страните от БРИКС"}
{"url": "http://www.focus-news.net/news/2017/09/03/2431873/the-hill-pozharat-okolo-los-andzhelis-se-razprostranyava.html", "text": "Пожарът около град Лос Анджелис, щата Калифорния продължава да се разпорстранява и принуди над 400 души да напуснат домовете си, заради приближаващата стихия, която се е разпространила вече на 5000 акра в района, който страда от тежката жега и суша, която се установи там, предаде The Hill.\r\n“Считано по площта, това е е най-големият пожар, който някога се е случвал в град Лос Анджелис“, заяви кметът на града Ерик Гарсети по време на брифинг.\r\nТой съобщи, че 300 дома в град Бърбанк и още 180 в Лос Анджелис са евакуирани.\r\nНачалникът на противопожарната служба на града, Ралф Терасас, каза, че се очаква пожарът да продължи да се разраства.\r\nПревод и редакция:", "date": "2017.09.03", "title": "The Hill: Пожарът около Лос Анджелис се разпространява"}
{"url": "http://www.focus-news.net/news/2017/09/03/2431874/zhena-beshe-ubita-pri-semeen-skandal-v-peshtera-saprugat-y-e-zapodozryan-i-se-izdirva-obzor.html", "text": "Пещера. 41-годишна жена беше убита в Пещера. На 1 септември около 19.30 часа граждани са подали сигнал в полицията, че на кръстовище в града лежи жена в безпомощно състояние. Полицаите и медиците установяват, че жената е с наранявания по тялото от остър предмет. Въпреки усилията на лекарите, тя е починала. В хода на разследването е изяснено, че по всяка вероятност семеен скандал между жертвата и съпруга ѝ е в основата на спречкването и последвалото намушкване. Той е успял да избяга с автомобил. Установени са свидетели на престъплението, извършен е оглед на местопроизшествието. Заподозреният съпруг на убитата жена е обявен за общодържавно издирване. Говорителят на ОДМВР - Пазарджик Мирослав Стоянов посочи, че всички полицейски екипи на пътна и криминална полиция са вдигнати на крак. По входовете и изходите на Пазарджик и Пещера има засилено полицейско присъствие.\r\nБиляна ИВАНОВА", "date": "2017.09.03", "title": "Жена беше убита при семеен скандал в Пещера, съпругът й е заподозрян и се издирва (ОБЗОР)"}
{"url": "http://www.focus-news.net/news/2017/09/03/2431875/the-hill-senator-ot-republikanskata-partiya-razkritikuva-donald-tramp-za-vizhdaniyata-mu-za-targoviyata-ot-xviii-vek.html", "text": "Сенатор Бен Сас (Републиканец, избран от щата Небраска) нападна президентската администрация на Доналд Тръмп, като заяви, че вижданията на президента за търговията са от XVIII-и век, след като се разбра, че президента се подготвя да извади САЩ от споразумението за свободна търговия с Южна Корея, за което агенция „Фокус“ информира, предаде The Hill.\r\n„Президентът и Небраска имат базово неразбирателство по отношение на търговията“, заяви Сас.\r\n„Неговата администрация има виждания от XVIII-и век за търговията, като за игра без резултат. Аз съм на страната на нашите фермери и каубои, които, в момента, изхранват целия свят“, добави консервативният сенатор.\r\nСас е критикувал Тръмп за протекционистките му политики и в миналото, през април тази година той заяви, че идеята на президента да извади Съединените щати от Североамериканското споразумение за свободна търговия (НАФТА) е „катастрофално лоша идея“.\r\nПоследните коментари на републиканския сенатор бяха предизвикани от информацията, която се появи днес, че Тръмп е инструктирал съветниците си да приготвят САЩ за оттегляне от споразумението за свободна търговия с Южна Корея, като се очаква формално процеса да започне следващата седмица.\r\nАгенция „Фокус“ припомня, че още преди да се появи информацията за Южна Корея, Министърът на Великобритания по въпросите на Брекзит Дейвид Дейвис, който до вчера беше на визита в САЩ, определи, че протекционистките стремежи на американския президент са отзвук от 30-те години на XX век, по време на мероприятие, организирано от Търговската камара на САЩ. \r\nПревод и редакция:", "date": "2017.09.03", "title": "The Hill: Сенатор от Републиканската партия разкритикува Доналд Тръмп за „вижданията му за търговията от XVIII век“"}
{"url": "http://www.focus-news.net/news/2017/09/03/2431876/reuters-upravlyavashtata-partiya-v-rumaniya-ima-namerenie-da-organizira-referendum-za-ednopolovite-brakove.html", "text": "Управляващата партия в Румъния – социал-демократическата – има намерение да организира референдум, най-вероятно през есента, който да промени дефиницията за семейството, която е залегнала в конституцията на страната и не позволява легализирането на еднополовите бракове, предаде Reuters, позовавайки се на думите на Министър-председателя на Румъния – Ливиу Драгнеа.\r\nПланът за провеждането на референдум се материализира, след като „Коалиция за семейството“, група активисти от „гражданското общество“, събра три милиона подписа, през миналата година, в полза на промяната на текста на конституцията, който дефинира брака, като съюз между мъж и жена.\r\nСпоред румънските закони, конституцията може да бъде променена, след предложение, от страна на президента, правителството и една-четвърт от всички депутати, или на най-малко 500 хиляди граждани. Парламентът трябва да одобри всяка промяна, която в последствие би била предложена на гласуване чрез референдум.\r\n„Известно е, че ние сме поддръжници... на тази посока“, заяви румънският премиер, по време на партийна сбирка на черноморския бряг.\r\n„Нашето намерение е да организираме референдум, за промяна текста на конституцията по въпроса за семейството, тази есен.“, поясни Драгнеа.\r\nВ социално-консервативната 20-милионна Източноевропейска нация, много малко политици биха изразили открита поддръжка за еднополовите бракове, а дори и за еднополовото съжителство. Православната църква на Румъния, която продължава да има силно влияние в обществото, е заклет противник на еднополовите бракове и не е ясно дали идеята може да бъде реализирана на територията на източноевропейска страна.\r\nПревод и редакция:", "date": "2017.09.03", "title": "Reuters: Управляващата партия в Румъния има намерение да организира референдум за еднополовите бракове"}
{"url": "http://www.focus-news.net/news/2017/09/03/2431877/vladimir-putin-briks-kam-novi-horizonti-na-strategicheskoto-partnyorstvo.html", "text": "Деветата среща на върха на страните от БРИКС (Бразилия, Русия, Индия, Китай, Южна Африка) ще се проведе в град китайския град Сямън, на 4-и и 5-и септември. Смятам,  че е важно, по този случай, да представя визията на Русия за сътрудничеството в рамките на тази голяма и уважавана организация и да споделя мнението си за бъдещето на нашето по-нататъшно сътрудничество, в статията публикувана в китайското издание Xinhua.\r\nИска ми се да започна, като изкажа възхищението си от огромния принос на Китай, като ротационен председател на организацията за текущата година, който позволи на страните от БРИКС, групово да се придвижат напред във всички ключови сфери на партньорството ни, включително политически, икономически и културно. Освен това, групата на петте държави, засили много своите позиции на световната сцена.\r\nРадващо е, че дейностите ни са основани на принципите на равенство, уважение за мнението на партньорите и консенсуса, това е много важно. Вътре в БРИКС, никой не налага решението си на другите. Когато се появят различия в мненията на членовете, ние работим търпеливо и внимателно, за да ги координираме. Тази отворена и основана на доверие, атмосфера допринася за успешното изпълнение на нашите задачи.\r\nРусия цени високо многостранното сътрудничество, което се разви в БРИКС. Конструктивното партньорство, между нашите страни, на международната арена има за цел да създаде многополярен свят и равни условия за развитие на всички.\r\nРусия подкрепя близката координация във външната политика на страните от БРИКС, най-вече в ООН и Г-20, както и в другите международни организации. Ясно е, че само взаимните усилия на всички страни могат да помогнат за постигането на глобална стабилност и за намирането на решения за многото остри конфликти, включително в Близкия Изток. Искам да кажа, че основно благодарение на усилията на Русия и на други заинтересовани държави, бяха създадени условия за подобрението на ситуацията в Сирия. Ние нанесохме страшен удар по тероризма и положихме основи за започването на процес на политическо решение на конфликта и връщането на сирийския народ към мирно съществуване.\r\nВъпреки това, борбата срещу терористите в Сирия и други държави и региони, трябва да продължи. Русия призовава за преминаване от дебати, към създаването, на практика, на широк контратерористичен фронт, който да е основан на базата на международното право и оглавяван от ООН. Естествено, ние ценим високо подкрепата и помощта на нашите партньори от БРИКС в това отношение.\r\nИскам да кажа няколко думи и за ситуацията на Корейския полуостров, където напрежението ескалира напоследък и ситуацията е стигнала до прага на широкомащабен конфликт. Русия вярва, че политиката на прилагане на натиск над Пхенян, в опит да бъде принуден да спре ядрената и ракетната си програма е в грешната посока и е безсмислен. Проблемите на региона могат да бъдат решени само чрез директен диалог, между заинтересованите страни, без поставянето на предварителни условия. Провокациите, натиска и милитаристката и обидна риторика водят към задънена улица.\r\nРусия и Китай създадоха план за разрешение на конфликта на Корейския полуостров, който е проектиран така, че да способства постепенното намаляване на напрежението и предвижда създаването на механизъм за установяването на стабилен и продължителен мир и сигурност.\r\nРусия, също така, призовава за насърчаването на взаимодействието между страните от БРИКС в сферата на глобалната информационна сигурност. Ние предлагаме да обединим усилията си, за да създадем юридическа база за съдействие и в последствие да изготвим и приемем универсални правила за отговорно поведение на държавите в тази сфера. Голяма стъпка в това отношение би било подписването на междуправителствено споразумение на страните от БРИКС за  глобалната информационна сигурност.\r\nИскам да посоча, че благодарение на инициативата на Русия, беше приета стратегия на БРИКС за Икономическо партньорство, по време на срещата на върха в град Уфа, през 2015-а година и тя се прилага успешно. Надяваме се да можем да обсъдим нови мащабни задачи за партньорство в областта на търговията, инвестициите и промишленото сътрудничество на срещата на върха в Сямън.\r\nРусия е заинтересована в насърчаването на икономическото сътрудничество между страните-членки на БРИКС. Наскоро дойдоха новини за сериозни практически постижения, най-вече стартирането на „Новата банка за развитие“(НБР). Тя вече одобри седем инвестиционни проекта, които се осъществяват в страните от БРИКС и са на стойност над 1,5 милиарда долара. През тази година, НБР одобри и втори пакет от инвестиционни проекти, на стойност около 2,5-3 милиарда долара общо. Убеден съм, че тяхното прилагане не само ще даде тласък на нашите икономики, но и ще насърчи интеграцията между страните ни.\r\nРусия споделя опасенията на членките на БРИКС, за несправедливостта на глобалната финансова и икономическа архитектура, която не отчита нарастващата тежест на развиващите се икономики. Готови сме да работим, заедно с нашите партньори, за да преодолеем прекомерната доминация на ограничен брой резервни валути. Освен това, ние ще работим и за по-балансирано разпределение на квотите и тежестта на гласовете в Международния валутен фонд и Световната банка.\r\nСигурен съм, че страните от БРИКС ще продължат да действат консолидирано срещу протекционизма и новите бариери, които се поставят пред глобалната търговия. Ние ценим консенсуса, между страните от организацията, по този въпрос, което ни позволява по-настойчиво да защитаваме основанията на свободна, равнопоставена и  взаимно изгодна многостранна търговска система и да укрепяваме ролята на Световната търговска организация (СТО) като ключов регулатор на международната търговия.\r\nИнициативата на Русия, за развиване на сътрудничество, между страните от БРИКС, по отношение на антимонополните агенции, цели да създаде ефективни механизми за окуражаването на здравословната конкуренция. Крайната цел е да бъде създаден пакет от взаимни мерки, които да работят срещу осъществяването на рестриктивни бизнес практики, от страна на големите международни корпорации и трансгранични нарушения на правилата за конкуренция.\r\nИскам да привлека вниманието ви към руската инициатива за основаването на научна платформа за изследване на енергията на страните от БРИКС. Ние вярваме, че това би ни позволило да сравняваме информацията си, анализите и научните дейности, в интерес на петте членки на организацията, което би довело, в крайна сметка, би улеснило осъществяването на съвместни енергийни инвестиционни проекти.\r\nДруг приоритет е подобряването на взаимодействието в сферата на малкия и средния бизнес. Ние вярваме, че трябва да бъдат интегрирани националните бази данни и интернет ресурси, за създаването на взаимовръзки и получаването на лесен достъп до търговска информация, както и обмен на данни за отговорни партньори.\r\nРусия е защитник на публично-частния диалог „Жените и икономиката“. Тази инициатива предоставя възможност за провеждането на редовни дебати между членовете на бизнес организациите и експертните общества, женските асоциации и държавните агенции на страните от БРИКС. Първата подобна среща, беше проведена в град Новосибирск, на 4-и юли 2017 година, в кулоарите на Първия международен женски конгрес на Шанхайската организация за сътрудничество и страните-членки на БРИКС. Още една свързана идея е да бъде създаден Женски бизнес клуб на БРИКС, който да играе ролята на мрежа за обмен на професионален опит между жените, занимаващи се с бизнес, като това може да бъде постигнато, като се създаде специализиран информационен ресурс в интернет.\r\nСред другите ни приоритети са сътрудничеството в науката, технологиите, иновациите, модерната медицина. Нашите страни притежават голям потенциал в това отношение, което говори за солидната и взаимнодопълваща се научна база, уникални технически постижения, способен персонал и огромни пазари за наукоемки продукти. Предлагаме да бъдат обсъдени, на предстоящата среща на върха, пакет от мерки, които да намалят заплахата от инфекциозни заболявания и да създават нови медикаменти, които да предотвратяват и да се борят с епидемиите.\r\nВярвам, че нашето съдействие в хуманитарната сфера има отлични перспективи. Докато тече работата по прилагането на Междуправителственото споразумение за сътрудничество в сферата на културата на страните от БРИКС, се надяваме, че нашите партньори ще вземат участие в международните конкурси за млади поп изпълнители – „Новата вълна“ и „Новата вълна джуниър“. Освен това, ние придвижваме инициативата за създаването на обща телевизионна мрежа на страните-членки на БРИКС.\r\nПозицията на Русия е за засилванена партньорството между страните от БРИКС в сферите на политиката, икономиката, културата и други. Готови сме да работим задружно, с нашите колеги, за насърчаването на демокрацията и за засилването на здравословните тенденции в международните отношения, твърдо основани на международното право. Убеден съм, че срещата на върха в Сямън ще съдейства за оживлението в нашите страни и ще помогне в усилията за намирането на решения на предизвикателствата на XXI век, както и ще издигне сътрудничество между членките на БРИКС на по-високо ниво.\r\nПревод и редакция:", "date": "2017.09.03", "title": "Владимир Путин: БРИКС: Към нови хоризонти на стратегическото партньорство"}
{"url": "http://www.focus-news.net/news/2017/09/03/2431878/nad-40-hil-sa-posetitelite-na-park-vrana-godishno-obzor.html", "text": "Паркът „Врана“ вече е туристическа атракция с над 40 хил. посетители годишно. Това заяви зам.-кметът на Столична община доц. д-р Тодор Чобанов в парка, където бяха пуснати 4 керкенеза и 12 зеленоглави патици. Инициативата е на общината, а животните са предоставени от Спасителния център на „Зелени Балкани“. Тодор Чобанов обясни, че с фондация „Цар Борис III и Царица Йоана“ се работи за отваряне на самия музей в историческата дворцова сграда. Почти е приключила реставрацията на части от сградата и се работи по възстановяване на съществувалите в нея два храма. Зам.-кметът изрази надежда до няколко години София, както всички големи европейски градове и столици да предложи на гражданите и гостите си исторически парк с исторически музей. Столична община полага системни усилия, за да подобри парк „Врана“ и да го върне към неговите корени. Тодор Чобанов припомни, че във втората половина на 20 век паркът е загубил много от оригиналните си черти. Оригиналният облик на парка се възстановява постепенно и се засаждат различни редки видове, каквато е оригиналната идея. Директорът на Общинското предприятие „Паркове и градски градини“ Милена Васева заяви, че паркът „Врана“ е на над 100 години и е своеобразна ботаническа градина. Паркът е отворен за посещение в събота и неделя от 10.00 до 16.00 часа и има екскурзоводи. За първи път е отворен за граждани през 2013 година. Столична община е осигурила автобусна линия номер 505, която води до входа на парка, и тръгва от „Орлов мост“. Д-р Руско Петров от „Зелени Балкани“ благодари на общината за предоставяните възможности да се освобождават различните видове птици, които са техни пациенти. Той коментира, че „Зелени Балкани“ ще продължат да работят съвместно със Столична община за обогатяване на биоразнообразието в парковете с видове от околностите на София.\r\nБиляна ИВАНОВА", "date": "2017.09.03", "title": "Над 40 хил. са посетителите на парк „Врана“ годишно (ОБЗОР)"}
{"url": "http://www.focus-news.net/news/2017/09/03/2431879/sport-izigraha-se-i-devet-kvalifikatsionni-macha-za-svetovnoto-parvenstvo-prez-2018-godina-v-rusiya-ot-evropeyskata-zona.html", "text": "Изиграха се девет квалификационни срещи от европейската зона. В най-интересния мач Испания победи Италия с 3:0 в директния сблъсък за първото място в група G, а срещата между Хървастска и Косово бе прекратена, заради проливния дъжд над Загреб. В останалите мачове се получиха следните резултати:\r\nУелс : Австрия 1:0\r\nИзраел : Македония 0:1\r\nУкрайна : Турция 2:0\r\nГрузия :  Ирландия 1:1\r\nСърбия : Молдова 3:0\r\nАлбания : Лихтенщайн 2:0\r\nФинландия : Исландия 1:0", "date": "2017.09.03", "title": "Спорт: Изиграха се и девет квалификационни мача за Световното първенство през 2018 година в Русия от европейската зона"}
{"url": "http://www.focus-news.net/news/2017/09/03/2431880/sport-ansambalat-na-balgariya-specheli-srebaroto-v-mnogoboya-na-svetovnoto-parvenstvo-dnes-momichetata-sa-v-borbata-za-razpredelnieto-na-oshte-dva-komplekta-medali.html", "text": "Ансамбълът на България спечели сребърните медали в многобоя на световното първенство, което се провежда в италианския град Пезаро. Българките отстъпиха само на отбора на Русия, а с бронза останаха момичетата от Беларус.\r\nДнес българките ще имат възможност да спечелят още отличия във финалите за отделните уреди. От 14 часа започва състезанието, като ансамбълът ни е на финала и на двете съчетания – едното ще бъде с пет обръча, а другото с три топки и две въжета. След квалификациите ансамбълът ни заема 3-тото място и в двете дисциплини.", "date": "2017.09.03", "title": "Спорт: Ансамбълът на България спечели сребърото в многобоя на Световното първенство, днес момичетата са в борбата за разпределнието на още два комплекта медали"}
{"url": "http://www.focus-news.net/news/2017/09/03/2431881/sport-rafael-nadal-pobedi-leonardo-mayer-v-mach-ot-otkritoto-parvenstvo-na-sasht-po-tenis.html", "text": "Лидерът в световната ранглиста  Рафаел Надал победи аржентинеца Леонардо Майер с 3:1 сета в мач от третия кръг на Откритото първенство на САЩ. Испанецът загуби първия сет след тай-брек и 6:7, но след това взе следващите три с 6:3, 6:1, 6:4.\r\nВ следващият кръг Надал ще играе с украинеца Александър Долгополов.", "date": "2017.09.03", "title": "Спорт: Рафаел Надал победи Леонардо Майер в мач от Откритото първенство на САЩ по тенис"}
{"url": "http://www.focus-news.net/news/2017/09/03/2431882/the-guardian-tramp-se-varna-v-hyustan-za-da-se-sreshtne-s-postradali-ot-uragana-harvi-grazhdani.html", "text": "Президентът на САЩ Доналд Тръмп направи второ посещение в, тежко пострадалия от урагана, град Хюстън. Той се срещна с жертвите на „Харви“, по време на обиколка, целяща да даде надежда и успокоение на хората, пише британското издание The Guardian. \r\nТръмп и първата дама, Мелания, се срещнаха със семейства в импровизиран подслон, организиран на спортен стадион в града. Той беше придружен от губернатора на щата Тексас, Грег Абот и кмета на града, Силвестър Търнър, след това делегацията посети църква в предградието Пиърланд.\r\nАмериканският президент каза на доброволците и жертвите, че Тексас ще надмине очакванията и ще се възстанови бързо от пораженията, нанесени от природната стихия.\r\nПревод и редакция:", "date": "2017.09.03", "title": "The Guardian: Тръмп се върна в Хюстън, за да се срещне с пострадали от урагана „Харви“ граждани"}
{"url": "http://www.focus-news.net/news/2017/09/03/2431883/the-daily-express-tereza-mey-e-ignorirala-preduprezhdenie-na-strateg-na-torite-koyto-e-preduprezhdaval-che-predsrochnite-izbori-sa-ogromen-risk.html", "text": "Министър-председателят на Великобритания Тереза Мей е игнорирала предупреждение, че предсрочните избори са „огромен риск“, който може да нанесе сериозни щети, пише The Daily Express, на базата на изтекла секретна информация, която предизвика разгорещени коментари на острова.\r\nСъобщение, изпратено до премиера, е попаднало в пресата. Стана ясно, че роденият в Австралия стратег по изборите сър Линтън Кросби, през месец април, дни преди Мей да обяви, че ще се проведат предсрочни избори, я е предупредил, че би се създак „голям риск“ от подобно действие.\r\nСър Линтън е предупреждавал премиера и за това, че гласоподавателите искат „да избегнат всякаква несигурност“, но карайки ги да отидат до урните, тя е тръгнала в обратната посока.\r\nИзборният гуру, изглежда, е предупреждавал също, че вместо разгромната победа, на която се надяваше Мей, тя може да се справи по-зле дори от скромната победа на Дейвид Камерън на изборите през 2015-а година.\r\nОсвен това, Линтън е подчертавал, че честите промени в кабинета на лидера на Консерваторите, може да струват твърде скъпо, което в последствие се оказа факт.\r\nПревод и редакция:", "date": "2017.09.03", "title": "The Daily Express: Тереза Мей е игнорирала предупреждение на стратег на Торите, който е предупреждавал, че предсрочните избори са „огромен риск“"}
{"url": "http://www.focus-news.net/news/2017/09/03/2431884/morning-star-v-ukrayna-istoriyata-se-provezhda-beztseremonno-i-stryaskashto-prenapisvane-na-istoriyata.html", "text": "В последния месец заглавията в медиите са доминирани от сблъсъците в САЩ, предизвикани от премахването на статуи на лидери на Конфедерацията. Политиката на този нов иконоклазъм предизвеиква разгорещени дебати „вляво“: трябва ли статуите на расистите, тираните и потисниците да бъдат съборени заради моментни принципи, или страните трябва да могат да гледат миналото си, независимо колко грозно е то, в очите? Кой решава кои статуи са неприемливи и на какви основания, пише левичарското британско издание Morning Star.\r\nНо, докато ушите ни са пълни с яростни звуци, произведени от културните войни в САЩ, много по-откровена вълна на разрушение се е надигнала в Украйна, но в тази страна фашистите са тези, които атакуват паметниците от миналото на страната.\r\nВладимир Вятрович, ръководител на Украинският институт за национална памет, съобщи шокиращи факти, че „1320- статуи на Ленин са премахнати, заедно с всички статуи на руски революционери поставени на публични места и още 1069 други съветски монументи.“\r\n„Разрушаването на монументи на Ленин стана „фикс идея“ на режима“, заяви Петро Симоненко, който е лидер на Комунистическата партия на Украйна.\r\nНадигането на украинците на „Майдана“ през  2014-а година е възхвалявано от ЕС и САЩ като демократично, въпреки факта, че президентът, който беше свален тогава, е бил законно избран.\r\nНовото правителство в Киев е подкрепяно, от самото начало, от откровени фашистки паравоенни организации и техния агресивен украински национализъм и нападения срещу профсъюзни дейци и хора с леви политически убеждения (най-страховитият случай е изгарянето и избиването на 42-а души в Дома на просфсъюзите в град Одеса, на 2-и май 2014-а година), предизвикаха бунт в рускоезичната, източна, част на страната, като противопоставянето продължава и до днес.\r\nОт Комунистическата партия не са фенове на пропитата с корупция администрация на Янукович, но насилието и бруталността на новия режим са много по-лоши за тях: „Банда крадци, бяха заменени от банда грабители“, е горчивият коментар на Симоненко.\r\n„Режимът разчита на ултра-десни сили и криминални организации“ (като фашистките партии Свобода и Десен Сектор, или паравоенните батальони Азов и Айдар). „Така наречените „професионални патриоти““.\r\n„Патриотизма на тези хора се състои в това да унищожават, да грабят, да сеят омраза между хората, дори физически да унищожават дисидентите“.\r\nПревод и редакция:", "date": "2017.09.03", "title": "Morning Star: В Украйна историята се провежда безцеремонно и стряскащо пренаписване на историята"}
{"url": "http://www.focus-news.net/news/2017/09/03/2431886/pregled-na-mezh.html", "text": "Руските дипломати вече са овакантили и трите обекта в САЩ, включително шест-етажното консулство в Сан Франциско, щата Калифорния, както се разпоредиха американските власти, които предприеха тези действия, като отговор на съкращаването на американския дипломатически персонал в Русия, предаде Reuters.\r\nПерсоналът на консулството в Сан Франциско е изнесъл оборудването си, мебелите и други по-малки предмети и ги е натоварил в микробуси, които са ги откарали, а след 20-30 минути вановете са се върнали за още един курс. На покрива на сградата е забелязана група от мъже, облечени с жилетки и костюми, които са оглеждали района, а някои от тях са носили гумени ръкавици.\r\nЗатварянето, поискано от президентската администрация на САЩ, на консулството в Сан Франциско и две постройки, в които са се помещавали търговски представителства на Русия за Вашингтон и Ню Йорк, беше последният ход, от поредица дипломатически маневри между двете страни, които допълнително влошиха отношенията между двете страни и ги докараха до ново дъно. Ситуацията все повече започва да напомня на времената на Студената война.\r\n„Обвиненията, които руското правителство отправи, включително това, че служители на американските власти са заплашвали да изкъртят вратите на съответните постройки, или това, че ФБР ще претърсва помещенията, са неверни“, заяви висшестоящ служител на Държавния департамент на САЩ.\r\nОт американското дипломатическото ведомство обявиха, че руското правителство е изпълнило исканията за прекратяване на съответните дейности в срок и добавиха, че няма изгонени дипломати, в резултат от затварянето на сградите.\r\n„Русия повече няма да има правото да използва тези съоръжения за дипломатически или консулски цели“, пише в официалното съобщение на Държавния департамент на САЩ.\r\n*** Президентът на Русия Владимир Путин и китайския му колега Си Дзинпин ще проведат разговори в кулоарите на срещата на върха на страните от БРИКС (Бразилия, Русия, Индия, Китай и Южна Африка), предаде РИА Новости, позовавайки се на думите на помощника на руския лидер - Юрий Ушаков.\r\n„На трети септември, в кулоарите на срещата на върха на БРИКС ще се състои среща между Владимир Путин и Председателят на Китайската Народна Република Си Дзинпин. Провеждането на подобни срещи, в навечерието на събиранията на БРИКС, е вече традиционно (подобни срещи между двамата се проведоха и в Гоа, 2016 година, в Уфа, 2015 година, и Форталеза, 2014 година)“, разказа Ушаков.\r\nТой заяви, още, че двамата ще проведат пълноформатни преговорим първоначално в тесен формат, а после и в разширен, с участието на делегации.\r\nТова е третата среща на Си и Путин за тази година. За последен път те се видяха, по време на посещението на китайския лидер в Русия на трети и четвърти юли. В резултат от последните преговори, лидерите подписаха две съвместни заявления (за задълбочаването на двустранното взаимодействие и за текущата световна ситуация), приеха план за реализацията на Договора от 2001 година, за Добросъседство, дружба и сътрудничество за периода 2017-2020 година. Освен това бяха сключени повече от 20 междуправителствени, междуведомствени и корпоративни споразумения.Икономическо партньорство\r\nОт Кремъл отбелязаха, че Китай е най-големият  икономически партньор на Русия. От 2010 година „Поднебесната империя“ заема първото място, а делът на Пекин във външнотърговския товарооборот на Русия, за първото шестмесечие на тази година, е 14,3%. През 2016 година общия товарообмен се е увеличил с 4% (до 66,1 милиарда долара). За периода януари-яни 2017 година, взаимната търговия е нараснала с 35,4% (38,4 милиарда долара) – това са най-високите темпове на растеж, сред големите партньори на Русия. Взаимодействие в сферата на транспорта\r\nВ Москва са подчертавали нееднократно, че сред приоритетите на двете държави е активизацията на взаимодействието във високотехнологичните отрасли. В гражданската авиация се работи по проект за производството на дълголетящи, широкофюзелажни самолети и тежък хеликоптер. Освен това, беше съобщено, че се работи над осигуряването на съвместимостта между руската и китайската навигационни системи, съответно ГЛОНАСС и Бейдоу. Северокорейският въпрос\r\nВ навечерието на своето посещение в Китай, Владимир написа статия, която беше публилувана от водещите медии на страните от БРИКС, в нея руският президент изрази увереност, че планът за решаването на проблемите на Корейския полуостров, разработен от Русия и Китай, ще способства създаването на механизъм за мир и сигурност.\r\n„Заедно с китайските ни колеги, ние разработихме план за урегулиране на Корейския полуостров, който има за цел да спомага за поетапното намаляване на напрежението и за създаването на механизъм за стабилен мир и сигурност“, написа Путин.\r\n*** В последния месец заглавията в медиите са доминирани от сблъсъците в САЩ, предизвикани от премахването на статуи на лидери на Конфедерацията. Политиката на този нов иконоклазъм предизвеиква разгорещени дебати „вляво“: трябва ли статуите на расистите, тираните и потисниците да бъдат съборени заради моментни принципи, или страните трябва да могат да гледат миналото си, независимо колко грозно е то, в очите? Кой решава кои статуи са неприемливи и на какви основания, пише левичарското британско издание Morning Star.\r\nНо, докато ушите ни са пълни с яростни звуци, произведени от културните войни в САЩ, много по-откровена вълна на разрушение се е надигнала в Украйна, но в тази страна фашистите са тези, които атакуват паметниците от миналото на страната.\r\nВладимир Вятрович, ръководител на Украинският институт за национална памет, съобщи шокиращи факти, че „1320- статуи на Ленин са премахнати, заедно с всички статуи на руски революционери поставени на публични места и още 1069 други съветски монументи.“\r\n„Разрушаването на монументи на Ленин стана „фикс идея“ на режима“, заяви Петро Симоненко, който е лидер на Комунистическата партия на Украйна.\r\nНадигането на украинците на „Майдана“ през  2014-а година е възхвалявано от ЕС и САЩ като демократично, въпреки факта, че президентът, който беше свален тогава, е бил законно избран.\r\nНовото правителство в Киев е подкрепяно, от самото начало, от откровени фашистки паравоенни организации и техния агресивен украински национализъм и нападения срещу профсъюзни дейци и хора с леви политически убеждения (най-страховитият случай е изгарянето и избиването на 42-а души в Дома на просфсъюзите в град Одеса, на 2-и май 2014-а година), предизвикаха бунт в рускоезичната, източна, част на страната, като противопоставянето продължава и до днес.\r\nОт Комунистическата партия не са фенове на пропитата с корупция администрация на Янукович, но насилието и бруталността на новия режим са много по-лоши за тях: „Банда крадци, бяха заменени от банда грабители“, е горчивият коментар на Симоненко.\r\n„Режимът разчита на ултра-десни сили и криминални организации“ (като фашистките партии Свобода и Десен Сектор, или паравоенните батальони Азов и Айдар). „Така наречените „професионални патриоти““.\r\n„Патриотизма на тези хора се състои в това да унищожават, да грабят, да сеят омраза между хората, дори физически да унищожават дисидентите“.\r\n*** Управляващата партия в Румъния – социал-демократическата – има намерение да организира референдум, най-вероятно през есента, който да промени дефиницията за семейството, която е залегнала в конституцията на страната и не позволява легализирането на еднополовите бракове, предаде Reuters, позовавайки се на думите на Министър-председателя на Румъния – Ливиу Драгнеа.\r\nПланът за провеждането на референдум се материализира, след като „Коалиция за семейството“, група активисти от „гражданското общество“, събра три милиона подписа, през миналата година, в полза на промяната на текста на конституцията, който дефинира брака, като съюз между мъж и жена.\r\nСпоред румънските закони, конституцията може да бъде променена, след предложение, от страна на президента, правителството и една-четвърт от всички депутати, или на най-малко 500 хиляди граждани. Парламентът трябва да одобри всяка промяна, която в последствие би била предложена на гласуване чрез референдум.\r\n„Известно е, че ние сме поддръжници... на тази посока“, заяви румънският премиер, по време на партийна сбирка на черноморския бряг.\r\n„Нашето намерение е да организираме референдум, за промяна текста на конституцията по въпроса за семейството, тази есен.“, поясни Драгнеа.\r\nВ социално-консервативната 20-милионна Източноевропейска нация, много малко политици биха изразили открита поддръжка за еднополовите бракове, а дори и за еднополовото съжителство. Православната църква на Румъния, която продължава да има силно влияние в обществото, е заклет противник на еднополовите бракове и не е ясно дали идеята може да бъде реализирана на територията на източноевропейска страна.\r\n*** Сенатор Бен Сас (Републиканец, избран от щата Небраска) нападна президентската администрация на Доналд Тръмп, като заяви, че вижданията на президента за търговията са от XVIII-и век, след като се разбра, че президента се подготвя да извади САЩ от споразумението за свободна търговия с Южна Корея, за което агенция „Фокус“ информира, предаде The Hill.\r\n„Президентът и Небраска имат базово неразбирателство по отношение на търговията“, заяви Сас.\r\n„Неговата администрация има виждания от XVIII-и век за търговията, като за игра без резултат. Аз съм на страната на нашите фермери и каубои, които, в момента, изхранват целия свят“, добави консервативният сенатор.\r\nСас е критикувал Тръмп за протекционистките му политики и в миналото, през април тази година той заяви, че идеята на президента да извади Съединените щати от Североамериканското споразумение за свободна търговия (НАФТА) е „катастрофално лоша идея“.\r\nПоследните коментари на републиканския сенатор бяха предизвикани от информацията, която се появи днес, че Тръмп е инструктирал съветниците си да приготвят САЩ за оттегляне от споразумението за свободна търговия с Южна Корея, като се очаква формално процеса да започне следващата седмица.\r\nАгенция „Фокус“ припомня, че още преди да се появи информацията за Южна Корея, Министърът на Великобритания по въпросите на Брекзит Дейвид Дейвис, който до вчера беше на визита в САЩ, определи, че протекционистките стремежи на американския президент са отзвук от 30-те години на XX век, по време на мероприятие, организирано от Търговската камара на САЩ.\r\n*** Пожарът около град Лос Анджелис, щата Калифорния продължава да се разпорстранява и принуди над 400 души да напуснат домовете си, заради приближаващата стихия, която се е разпространила вече на 5000 акра в района, който страда от тежката жега и суша, която се установи там, предаде The Hill.\r\n“Считано по площта, това е е най-големият пожар, който някога се е случвал в град Лос Анджелис“, заяви кметът на града Ерик Гарсети по време на брифинг.\r\nТой съобщи, че 300 дома в град Бърбанк и още 180 в Лос Анджелис са евакуирани.\r\nНачалникът на противопожарната служба на града, Ралф Терасас, каза, че се очаква пожарът да продължи да се разраства.\r\n*** Търговският представител на Русия във Вашингтон Александър Стадник отговори на въпросите на репортер на руската агенция ТАСС, относно изгонването на търговското представителство на Русия във Вашингтон от сградата му, от страна на американските власти. \r\nСпоред Стадник, действията на Вашингтон са ярък пример за вандализъм в системата на международните отношения.\r\n„Казано накратко, ние ставаме свидетели на ярък пример на вандализъм в системата на международните отношения, руската задгранична собственост беше завзета, като от нашественици“, заяви той в коментара си за спирането на достъпа на руснаците до сградите на търговското представителство.\r\n„Работихме, без да спрем дори за миг, в старанието ни да изнесем максимума от всичко, което ще ни трябва, за да осигурим по-нататъшното функциониране на търговското представителство в пълен обем и нормалния живот на служителите на новите ни места... Всичко, което е необходимо, за работата и живота на служителите, успяхме да го изнесем“, отбеляза Стадник. Той не пожела да отговори пряко на въпроса на ТАСС, дали американците са създавали някакви препятствия по време на изнасянето на имуществото. „Не ни беше до това, да гледаме, кой какво иска да ни направи“, заяви дипломатът.\r\n„В момента се нанасяме на територията на нашето основно руско задгранично представителство – посолството... Нашата работа продължава. Как и къде – ще съобщим официално в най-близко време“, уточни той. Според думите на Стадник, детайлите, свързани с осигуряването на бъдещото функциониране на търговското представителство, ще се изнасят с развитието на ситуацията, когато дипломатическите служители, както той се изрази, успеят „най-малкото да се включат към (електрически) контакт“.\r\n*** Президентът на САЩ Доналд Тръмп е поискал от съветниците си да подготвят план за оттеглянето на Съединените щати от споразумението за свободна търговия с Южна Корея. Най-вероятно това ще бъде формализирано през следващата седмица, предаде американското издание The Hill, което се позовава на думите на служители на администрацията.\r\nТози ход може да предизвика напрежение между Вашингтон и Сеул, който е ключов американски съюзник, в района на Източна Азия и то в момент, когато двете страни се опитват да координират усилията си за спирането на ядрената и ракетната програма на Северна Корея.\r\nГоворител на Белия Дом е споделил с репортери, че „въпросът е в процес на обсъждане, но в момента нищо още не е потвърдено.“\r\nРазвалянето на споразумението за свободна търговия би облагодетелствало домашната американска индустрия, но Южна Корея също може да вдигне митата за стоките, които внася от САЩ.\r\nДоналд Тръмп предприема този ход, във връзка с обещанията, дадени по време на предизборната си кампания, когато се зарече да развали неизгодните търговски сделки, които, според него, не са от полза за американските работници.", "date": "2017.09.03", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/09/03/2431887/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "В последния месец заглавията в медиите са доминирани от сблъсъците в САЩ, предизвикани от премахването на статуи на лидери на Конфедерацията. Политиката на този нов иконоклазъм предизвеиква разгорещени дебати „вляво“: трябва ли статуите на расистите, тираните и потисниците да бъдат съборени заради моментни принципи, или страните трябва да могат да гледат миналото си, независимо колко грозно е то, в очите? Кой решава кои статуи са неприемливи и на какви основания, пише левичарското британско издание Morning Star.\r\nНо, докато ушите ни са пълни с яростни звуци, произведени от културните войни в САЩ, много по-откровена вълна на разрушение се е надигнала в Украйна, но в тази страна фашистите са тези, които атакуват паметниците от миналото на страната.\r\nВладимир Вятрович, ръководител на Украинският институт за национална памет, съобщи шокиращи факти, че „1320- статуи на Ленин са премахнати, заедно с всички статуи на руски революционери поставени на публични места и още 1069 други съветски монументи.“\r\n„Разрушаването на монументи на Ленин стана „фикс идея“ на режима“, заяви Петро Симоненко, който е лидер на Комунистическата партия на Украйна.\r\nНадигането на украинците на „Майдана“ през  2014-а година е възхвалявано от ЕС и САЩ като демократично, въпреки факта, че президентът, който беше свален тогава, е бил законно избран.\r\nНовото правителство в Киев е подкрепяно, от самото начало, от откровени фашистки паравоенни организации и техния агресивен украински национализъм и нападения срещу профсъюзни дейци и хора с леви политически убеждения (най-страховитият случай е изгарянето и избиването на 42-а души в Дома на просфсъюзите в град Одеса, на 2-и май 2014-а година), предизвикаха бунт в рускоезичната, източна, част на страната, като противопоставянето продължава и до днес.\r\nОт Комунистическата партия не са фенове на пропитата с корупция администрация на Янукович, но насилието и бруталността на новия режим са много по-лоши за тях: „Банда крадци, бяха заменени от банда грабители“, е горчивият коментар на Симоненко.\r\n„Режимът разчита на ултра-десни сили и криминални организации“ (като фашистките партии Свобода и Десен Сектор, или паравоенните батальони Азов и Айдар). „Така наречените „професионални патриоти““.\r\n„Патриотизма на тези хора се състои в това да унищожават, да грабят, да сеят омраза между хората, дори физически да унищожават дисидентите“.\r\n*** Министър-председателят на Великобритания Тереза Мей е игнорирала предупреждение, че предсрочните избори са „огромен риск“, който може да нанесе сериозни щети, пише The Daily Express, на базата на изтекла секретна информация, която предизвика разгорещени коментари на острова.\r\nСъобщение, изпратено до премиера, е попаднало в пресата. Стана ясно, че роденият в Австралия стратег по изборите сър Линтън Кросби, през месец април, дни преди Мей да обяви, че ще се проведат предсрочни избори, я е предупредил, че би се създак „голям риск“ от подобно действие.\r\nСър Линтън е предупреждавал премиера и за това, че гласоподавателите искат „да избегнат всякаква несигурност“, но карайки ги да отидат до урните, тя е тръгнала в обратната посока.\r\nИзборният гуру, изглежда, е предупреждавал също, че вместо разгромната победа, на която се надяваше Мей, тя може да се справи по-зле дори от скромната победа на Дейвид Камерън на изборите през 2015-а година.\r\nОсвен това, Линтън е подчертавал, че честите промени в кабинета на лидера на Консерваторите, може да струват твърде скъпо, което в последствие се оказа факт.\r\n*** Президентът на САЩ Доналд Тръмп направи второ посещение в, тежко пострадалия от урагана, град Хюстън. Той се срещна с жертвите на „Харви“, по време на обиколка, целяща да даде надежда и успокоение на хората, пише британското издание The Guardian. \r\nТръмп и първата дама, Мелания, се срещнаха със семейства в импровизиран подслон, организиран на спортен стадион в града. Той беше придружен от губернатора на щата Тексас, Грег Абот и кмета на града, Силвестър Търнър, след това делегацията посети църква в предградието Пиърланд.\r\nАмериканският президент каза на доброволците и жертвите, че Тексас ще надмине очакванията и ще се възстанови бързо от пораженията, нанесени от природната стихия.", "date": "2017.09.03", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/03/2431888/afp-donald-tramp-i-shinzo-abe-sa-obsadili-narastvashtata-zaplaha-ot-strana-na-kim-chen-un.html", "text": "Президентът на САЩ Доналд Тръмп и Министър-председателят на Япония Шинзо Абе са обсъдили „нараствщата заплаха“ от страна на Северна Корея, която направи две изпитания на интерконтинентални балистични ракети през юли, предаде AFP.\r\n“Двамата лидери са потвърдили важността на близкото сътрудничество, между САЩ, Япония и Южна Корея с оглед на нарастващата заплаха от страна на Северна Корея“, пише в извадката от телефонния разговор, публикувана на официалната интернет страница на Белия Дом.\r\nТам, обаче, не се уточнява, дали Тръмп и Абе са говорили преди или след като Пхенян се похвали, чрез държавната си информационна агенция, че е разработила водородна бомба, която може да бъде заредена на ракетите, които страната произвежда.\r\nПревод и редакция:", "date": "2017.09.03", "title": "AFP: Доналд Тръмп и Шинзо Абе са обсъдили „нарастващата заплаха“ от страна на Ким Чен-ун"}
{"url": "http://www.focus-news.net/news/2017/09/03/2431889/sport-huan-martin-del-potro-i-david-gofen-se-klasiraha-za-osminafinalite-na-otkritoto-parvenstvo-na-sasht.html", "text": "Ветеранът Хуан Мартин дел Потро победи 11-ия в схемата Роберто Баутиста-Агут с 3:0 сета и се класира за осминафиналите на Откритото първенство на САЩ, където ще играе с Доминик Тийм.\r\nДавид Гофен също прогресира до осминафиналите, след като противникът му – Гаел Монфис, се отказа по време на втория сет от мача, заради травма, до отказването на французина Гофен спечели първия сет със 7:5 и водеше във втория с 5:1. В следващата фаза той ще играе с победителя от мача между Дамир Джумхур и Андрей Рубльов, който в предишния кръг елиминира Григор Димитров.", "date": "2017.09.03", "title": "Спорт: Хуан Мартин дел Потро и Давид Гофен се класираха за осминафиналите на Откритото първенство на САЩ"}
{"url": "http://www.focus-news.net/news/2017/09/03/2431890/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес над по-голямата част от страната ще преобладава слънчево време. Над Западна и Централна България около и след обяд ще се развива купесто-дъждовна облачност и до вечерта на много места там ще има краткотрайни валежи, временно интензивни и придружен с гръмотевични бури. Има условия за градушки. Ще духа юг-югоизточен вятър, който в Източна България ще се усили и ще е умерен. Максималните температури ще са предимно между 30° и 35°. През нощта срещу понеделник краткотрайни превалявания ще има на места и в източните райони. Вятърът ще се ориентира от запад-северозапад и ще се усили. С него ще нахлува хладен въздух.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nВъв връзка с 66-та международна колоездачна обиколка на българия:\r\nОт 3-ти до 9-ти септември ще се проведе 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Маршрутът на обиколката, преминава по участъци от републиканската пътна мрежа: \r\n- 03.09.2017 г:\r\nОфициален старт – 12:30 ч. пред Паметника на Незнайния воин в София.\r\nМаршрутът на Първия етап/Север е от София до Троян.\r\nПреминава в София по ул. „Дунав“ – „Московска“ – бул. „Мадрид“ – бул. „Ботевградско шосе“, продължава по път I-6 София - Кърнаре и по път II-35 Кърнаре - Троян. Финалът е в 17 ч. в Троян.\r\n- 04.09.2017 г:\r\nНачалото на Втория етап/Север е в 10 ч. на пл. „Възраждане“ в Троян. Преминава по път II-35 Троян – Плевен. Финалът е пред община Плевен в 12 ч.\r\nНачалото на Третия етап/Север е в 16 ч. пред община Плевен. Маршрутът е по път I-3 Плевен – Българене, път III-3002 Българене – Ореш и път II-52 Ореш – Свищов. Финалът е пред община Свищов в 18 ч.\r\n- 05.09.2017 г:\r\nНачалото на Четвъртия етап/Север е в 15 ч. на бул. „Цар Освободител“ в Свищов. Маршрутът на етапа е от Свищов до Елена. Преминава се по път III-405 Свищов - Царевец, продължава по път III-407 Царевец – Полски Тръмбеш, път I-5 Полски Тръмбеш – Поликраище, път II-53 Поликраище - Горна Оряховица – Лясковец – Мерданя – Разпоповци и по път III-551 Разпоповци - Елена. Финалът е на площад „Христо Ботев“ в гр. Елена в 18 ч.\r\n- 06.09.2017 г.: почивен ден на колоездачната обиколка.\r\n- 07.09.2017 г.:\r\nНачалото на Първия етап/Юг е в 11:30 ч. пред мандра „Елена“. Маршрутът на етапа е от Елена до Ивайловград. Започва от гр. Елена и след това по път III-622 /Твърдишки проход/ – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18 ч. в Ивайловград.\r\n- 08.09.2017 г.:\r\nНачалото на Втория етап/Юг е в 14 ч. в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18 ч. пред община Стара Загора.\r\n- 09.09.2017 г.:\r\nНачалото на Третия етап/Юг е в 10,30 ч. пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив /път III-565/, продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13 ч.\r\nСъстояние на автомагистралите:\r\nАМ „Тракия“: няма.\r\nАМ „Хемус“: област София:\r\nОграничено е движението по АМ „Хемус“ при Витиня от км 31+960 до км 37+720, поради частични ремонтни дейности в дясното платно /посока Варна/. Движението се осъществява двупосочно в платното в посока София от км 31+960 до км 33+850. От км 33+850 до км до км 36+750 движението се осъществява нормално и в двете посоки; от км 36+750 до км 37+720 движението отново се осъществява двупосочно в лявото платно посока София. \r\nЗа леки МПС:\r\nОграничено е движението по АМ \"Хемус\" при тунел „Витиня“ и в тунел „Витиня“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти до 30.09. 2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\"  в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна от 04.09.2017 г. до 30.09.2017 г.\r\nЗа тежкотоварни МПС с технически допустима максимална маса над 12 тона:\r\nОграничено е движението на МПС над 12 т. по АМ \"Хемус\" в посока Варна от км 30+260 до км 47+060, поради ремонтни дейности по виадуктите при км 33+600, км 35+760 и км 37+520. Обходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок от 04.09.2017 г. до 30.09.2017 г.\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по видукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nПри с. Потоп в посока Варна от км 16+760 до км 19+690 шофьорите да се движат с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се спира трафикът на всички превозни средства, преминаващи в двете посоки, на 04.09.2017 г. от 13 часа до 15 часа, на 07.09.2017 г. от 13 часа до 15 часа и на 08.09.2017 г. от 9 часа до 11 часа;\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 04.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9 до 16 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци до 02.10.2017 г.; област Благоевград: с. Черниче-с. Стара Кресна от км 387+000 до км 392+500, движението се извършва в една лента, съгласно поставените пътни знаци, поради косене и изсичане на храсти до 08.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Варна-Девня от км 186+012 до км 198+000 – рязане на храсти до 04.09.2017 г. Шофьорите да се движат с повишено внимание и съобразена скорост. \r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; Луковит-Джурово от км 141+000 до км 170+730 – движение с повишено внимание, поради изсичане на храсти и ръчно косене по банкети. Срок до 05.09.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.; в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 гр. Симитли-Предела от км 2+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 08.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 11.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-609 Царева ливада-Денчевци oт км 58+747 до км 62+921 – направа на тънък изкоп под еластична ограда. Срок до 08.09.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 08.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nПът ІІІ-488 Градец-Ичера-Сливен от км 11+920 до км 30+000 – ограничено движение за всички МПС, поради провеждането на 37-то Рали „Сливен“ от км 19+766 до км 30+000 от 7:30 ч. до 14:37 ч. на 03.09.2017 г.\r\nОбходен маршрут: Градец-Мокрен- п.кр. Петолъчката-Сливен и обратно.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино (в с. Борино) от км 70+100 до км 70+500 – възстановяване на срутена стена от каменна зидария в дясното платно, преминаването на МПС се извършва в лявата лента с изчакване. Срок до 13.09.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 08.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 0+000 до км 36+100 – частични ремонтни дейности на асфалтовата настилката. Срок до 05.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.09.03", "title": "Актуална пътна обстановка"}
{"url": "http://www.focus-news.net/news/2017/09/03/2431891/predstoyashti-mezhdunarodni-sabitiya-za-3-septemvri-agentsiya-fokus.html", "text": "Канцлерът на Германия Ангела Меркел и ръководителят на Германската социал-демократическа партия (ГСДП) Мартин Шулц ще участват в телевизионен дебат Американската астронавтка Пеги Уитсън се завръща на земята, заедно с двамата си колеги, след като подобри рекорда за най-дълъг престой на жена в космоса. 60 хиляди души ще бъдат евакуирани от домовете си, докато бъде обезвредена гигантска бомба, останала от времето на Втората световна война.Продължава филмовия фестивал.Украинската армия ще проведе ежегодните си военни учения из цялата страна", "date": "2017.09.03", "title": "Предстоящи международни събития за 3 септември ( Агенция „Фокус“ )"}
{"url": "http://www.focus-news.net/news/2017/09/03/2431892/predstoyashti-sabitiya-v-stranata-za-3-septemvri-agentsiya-fokus.html", "text": "***\r\nОт 10.00 до 22.00 часа на поляната зад Музея „Земята и хората“ ще се проведе финалът на грил турнeто, организирано от Lidl и Coca-Cola, под надслов „Да споделим грила!“. В 18.30 часа ще бъде обявен победителят в Националния грил турнир.\r\n***\r\nОт 12.30 часа пред Паметника на Незнайния воин ще започне 66-та Международна колоездачна обиколка на България. Финалът е в 17.00 часа в Троян. \r\n***\r\nОт 19.00 часа до Морската гара ще бъде открито първото издание на Burgas Jam.\r\n***\r\nОт 09.30 часа в Гранд Хотел Варна ще започне вторият ден от десетия Летен университет на МГЕРБ, който се провежда под наслов „Десет успешни”.\r\n***\r\nОт 10.00 часа на пристанище Варна ще започне първият ден от 3х3 стрийтбол турнира „The Kings' Tournament”, който се провежда в рамките на младежкия фестивал FUNCITY+.\r\n***\r\nОт 14.30 часа, на гара Цепина, Гражданско сдружение „За теснолинейката“ ще открие Дом-музей на теснолинейката Септември - Добринище.\r\n***\r\nОт 11.00 часа в Крайдунавския парк, до крепостта „Баба Вида“, заместник-кметът Венци Пасков ще открие киноложка изложба.\r\n***\r\nОт 19.00 часа на площад „Защитата на Каварна“ официално ще бъде открит XIII-ят Европейски шампионат за корабни модели клас „С“.\r\n***\r\nОт 11.00 часа до параклиса „Свети Илия“ започват мероприятията, с които традиционно се отбелязва годишнината от смъртта на легендарния водач на ВМРО Тодор Александров.\r\n***\r\nОт 09.00 часа Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\".\r\n***\r\nОт 18.00 часа на обръщалото на автобусите от градския транспорт в кв. „Коматево“ жителите на квартала ще протестират заради продължаващия ремонт на „Коматевско шосе“. \r\n***\r\nОт 10.00 часа в Регионалната здравна инспекция – Смолян ще проведе обучение на бременни жени за храненето на кърмещата майка. \r\n***\r\nОт 07.00 часа от северния плаж на Крапец ще започне трансграничният маратон в България и Румъния Via Pontica. Награждаването е от 13.00 часа на плажа в Крапец, а в 13.30 започва концерт на Васко Кръпката и Подуене Блус Бенд.", "date": "2017.09.03", "title": "Предстоящи събития в страната за 3 септември (Агенция „Фокус“)"}
{"url": "http://www.focus-news.net/news/2017/09/03/2431893/nimh-dnes-nad-po-golyamata-chast-ot-stranata-shte-bade-slanchevo-v-sledobednite-chasove-nad-zapadna-i-tsentralna-balgariya-sa-vazmozhni-valezhi.html", "text": "Днес над по-голямата част от страната ще преобладава слънчево време, но над Западна и Централна България около и след обяд ще започне да се развива купесто-дъждовна облачност и до вечерта на много места там ще има краткотрайни валежи, временно интензивни и придружени с гръмотевични бури. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Ще има условия за градушки. Ще духа юг-югоизточен вятър, който в Източна България ще се усили и ще е умерен. Максималните температури ще са предимно между 30° и 35°, за София – около 29°. Атмосферното налягане е по-ниско от средното за месец септември (949 hPa). През деня ще продължи да се понижава. \r\nНад Черноморието ще е предимно слънчево. След обяд и привечер по северното крайбрежие ще има временни увеличения на облачността, но вероятността за валеж е малка. Ще духа умерен югоизточен вятър. Максималните температури ще са 25-26°. Температурата на морската вода е 23-24°. Вълнението на морето ще бъде 2-3 бала.  \r\nНад планините в сутрешните часове ще бъде предимно слънчево. Около и след обяд над масивите от западната половина на страната ще се развива купесто-дъждовна облачност. Ще има краткотрайни валежи, придружени с гръмотевици. Ще духа силен югозападен вятър. Максималната температура на височина 1200 метра ще е около 25°, на 2000 метра – около 18°.", "date": "2017.09.03", "title": "НИМХ: Днес над по-голямата част от страната ще бъде слънчево, в следобедните часове над Западна и Централна България са възможни валежи"}
{"url": "http://www.focus-news.net/news/2017/09/03/2431894/travel-russian-news-ot-nachaloto-na-godinata-ruskite-grazhdani-sa-poluchili-200-hil-balgarski-vizi.html", "text": "Консулската служба към посолството на България в Русия е издала 200 хил. визи от началото на 2017 г., предаде  Travel Russian News.\r\n„Традиционно, посолството на България в Москва и националното туристическо представителство предоставят подаръчен сертификат за почивка на българското крайбрежие на получилия юбилейната виза. Преди два месеца подаръчен сертификат получи човекът със стохилядната виза“, разказаха от консулската служба. Петгодишно момиченце от Москва е получило юбилейната 200-хилядна виза , която ще почива с роднините си в курорта „Свети Влас“. Посланикът Бойко Коцев лично поздрави момичето и ѝ връчи подаръчен сертификат за седмица отдих и пъзел с изображение на паметника на Шипка. \r\nОт началото на годината България е посетена от 364 хил. руски туристи, което е с близо 5000 повече от същия период през 2016 г. Много от руските туристи идват в страната с многократна или с шенгенска виза.  Виктор Турмаков", "date": "2017.09.03", "title": "Travel Russian News: От началото на годината руските граждани са получили 200 хил. български визи"}
{"url": "http://www.focus-news.net/news/2017/09/03/2431895/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa.html", "text": "Днес, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\", предаде репортер на Агенция \"Фокус\". Началото е в 9.00 часа. \r\nНикола ПЕТКОВ", "date": "2017.09.03", "title": "Пазарджик: Негово преосвещенство Константийският епископ Яков ще оглави архиерейска света Литургия в катедрален храм \"Успение на Пресвета Богородица\""}
{"url": "http://www.focus-news.net/news/2017/09/03/2431896/varna-evrokomisaryat-po-tsifrovata-ikonomika-i-obshtestvo-mariya-gabriel-shte-uchastva-v-letniya-universitet-na-mgerb-koyto-se-provezhda-v-grada.html", "text": "Под наслов „Десет успешни” във Варна се провежда десетото юбилейно издание на Летния университет на МГЕРБ. Това съобщиха от пресцентъра на ПП ГЕРБ. В обучението, което се състои в Гранд Хотел Варна, участват над 250 представители на МГЕРБ от цялата страна. Сред лекторите в семинара са зам.-председателят на 44-тото Народно събрание Цвета Караянчева, вицепремиерите Томислав Дончев и Екатерина Захариева, министърът на правосъдието Цецка Цачева, министърът на транспорта, информационните технологии и съобщенията Ивайло Московски, председателят на парламентарната комисия по бюджет и финанси Менда Стоянова. \r\nДнес, от 9.30 часа, специално участие във форума ще вземе Мария Габриел - еврокомисар по цифровата икономика и общество. Лекцията на българския представител в Европейската комисия ще бъде на тема: „Европа на днешния и утрешния ден – цифрова и дигитална, но все пак близка и реална”. Лектор в последния ден от форума ще бъде и политологът Антоний Гълъбов. \r\nДесетият летен университет на МГЕРБ по традиция се провежда със съдействието на фондация „Ханс Зайдел”, чийто ръководител на Института за стипендии проф. Ханс-Петер Нидермайер също ще вземе участие с лекция, посветена на ролята на ЕС в световната политика.", "date": "2017.09.03", "title": "Варна: Еврокомисарят по цифровата икономика и общество Мария Габриел ще участва в Летния университет на МГЕРБ, който се провежда в града"}
{"url": "http://www.focus-news.net/news/2017/09/03/2431897/gd-granichna-politsiya-kolona-ot-tovarni-avtomobili-s-dalzhina-3-km-se-e-obrazuvala-na-gkpp-dunav-most-2-na-izhod-ot-stranata.html", "text": "На българо-румънската граница трафикът е интензивен на изход. Колона от товарни автомобили с дължина 3 км се е образувала на ГКПП \"Дунав мост 2\", на изход от страната. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. Интензивен е трафикът на ГКПП \"Кулата\". На останалите гранични пунктове на българо-гръцката граница трафикът е нормален. На българо-сръбската, българо-македонската и българо-турската граница трафикът е нормален на всички гранични контролно-пропускателни пунктове.", "date": "2017.09.03", "title": "ГД \"Гранична полиция\": Колона от товарни автомобили с дължина 3 км се е образувала на ГКПП \"Дунав мост 2\", на изход от страната"}
{"url": "http://www.focus-news.net/news/2017/09/03/2431898/cyprus-mail-tarsi-se-pomosht-za-izmamen-i-obran-bezdomnik-balgarin-v-kipar.html", "text": "Загрижен жител на кипърския град Пафос се е завтекъл на помощ за бездомен българин, чиито мобилен телефон, лична карта и други предмети са били откраднати, докато е спял под звездите в парк в центъра на града, след като началникът му не му изплаща заплатата, предаде  Cyprus Mail.\r\nС молба да бъде записана единствено като Надя, служител в офис заяви, че тя се опитва да събере 400 евро, за да помогне на „Стефан“ – псевдоним, да си стъпи на краката. Стефан е трябвало да напусне квартирата си преди шест седмици, след като началникът му не му изплаща дължимите заплати.  Мъжът, знаещ гръцки и турски език се е преместил в Пафос преди три години, за да търси по-добър живот, поради липсата на препитания в родния си град. \r\nНадя забелязва Стефан да спи в парка в центъра на Пафос, докато разхожда кучетата си.  След като говори с него, тя разбира, че и той като нея е българин. „Историята му е много тъжна и той ми каза, че няма никой да му помогне, затова и реших да го подкрепя“, заяви Надя.  Съпругът на Надя е говорил с бившия началник на Стефан по телефона, но той няколко пъти е лъгал, казвайки, че ще донесе дължимите заплати на Стефан, но не е изпълнил поетия ангажимент от седмици.  Началникът също така е заплашвал българина с насилие.\r\nСтефан се нуждае от 400 евро, за да може да стигне до българското посолство в Никозия, придружен с двама свидетели, за да попълни необходимата документация за временен транспорт. Оставалото ще е нужно за едномесечен наем. \r\n„Никой няма да го наеме без лична карта. С временна той ще може да работи  достатъчно, за да получи редовни документи“, добави тя. ,\r\nСтефан живее под открито небе в парка на стар дюшек. Той заяви, че се срамува от настоящата си ситуация и иска работа и малко място, което да нарече свой дом. „Всичко, което имах бе откраднато от мен преди месец.  Без Надя и съпруга ѝ щях да съм загубен“, посочи той.  Виктор Турмаков", "date": "2017.09.03", "title": "Cyprus Mail: Търси се помощ за измамен и обран бездомник-българин в Кипър"}
{"url": "http://www.focus-news.net/news/2017/09/03/2431899/ria-novosti-v-severna-koreya-e-useteno-zemetresenie-za-koeto-se-smyata-che-e-predizvikano-ot-vzriv.html", "text": "По данни на сеизмологичния център на Китай, в КНДР е регистрирано земетресение с магнитуд 6,3 по скалата на Рихтер, предаде  РИА Новости.\r\nЗеметресението, предполагаемо предизвикано от взрив, е регистрирано в 11:30 часа местно време (6:30 българско)  на дълбочина от нула метра. \r\nВ момента армията на Южна Корея провежда анализ на информацията, за да провери „дали не е ядрено изпитание“.  Виктор Турмаков", "date": "2017.09.03", "title": "РИА Новости: В Северна Корея е усетено земетресение, за което се смята, че е предизвикано от взрив"}
{"url": "http://www.focus-news.net/news/2017/09/03/2431900/api-zapochva-66-ta-mezhdunarodna-koloezdachna-obikolka-na-balgariya-shofyorite-da-karat-vnimatelno.html", "text": "От днес до 9 септември ще се проведе 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Това съобщиха от пресцентъра на Агенция \"Пътна инфраструктура\". За улеснение на шофьорите предоставяме маршрута на обиколката, която преминава по участъци от републиканската пътна мрежа. \r\nДнес е официалният старт, в 12.30 часа, пред Паметника на Незнайния воин в София. Маршрутът на Първия етап/Север е от София до Троян. Преминава в София по ул. „Дунав“ – „Московска“ – бул. „Мадрид“ – бул. „Ботевградско шосе“, продължава по път I-6 София - Кърнаре и по път II-35 Кърнаре - Троян. Финалът е в 17.00 часа в Троян.\r\n4 септември 2017 г:\r\nНачалото на Втория етап/Север е в 10.00 часа на пл. „Възраждане“ в Троян. Преминава по път II-35 Троян – Плевен. Финалът е пред община Плевен в 12.00 часа. Началото на Третия етап/Север е в 16.00 часа пред община Плевен. Маршрутът е по път I-3 Плевен – Българене, път III-3002 Българене – Ореш и път II-52 Ореш – Свищов. Финалът е пред община Свищов в 18.00 ч.\r\n5 септември 2017 г.:\r\nНачалото на Четвъртия етап/Север е в 15.00 часа на бул. „Цар Освободител“ в Свищов. Маршрутът на етапа е от Свищов до Елена. Преминава се по път III-405 Свищов - Царевец, продължава по път III-407 Царевец – Полски Тръмбеш, път I-5 Полски Тръмбеш – Поликраище, път II-53 Поликраище - Горна Оряховица – Лясковец – Мерданя – Разпоповци и по път III-551 Разпоповци - Елена. Финалът е на площад „Христо Ботев“ в гр. Елена в 18.00 часа.\r\n6 септември е почивен ден на колоездачната обиколка. \r\n7 септември 2017 г.:\r\nНачалото на Първия етап/Юг е в 11.30 часа пред мандра Елена. Маршрутът на етапа е от Елена до Ивайловград. Започва от гр. Елена и след това по път III-622 (Твърдишки проход) – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18.00 часа в Ивайловград.\r\n8 септември 2017 г.:\r\nНачалото на Втория етап/Юг е в 14.00 часа в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18.00 часа пред Община Стара Загора.\r\n9 септември 2017 г.:\r\nНачалото на Третия етап/Юг е в 10.30 часа пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив (път III-565), продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13.00 часа.", "date": "2017.09.03", "title": "АПИ: Започва 66-та Международна колоездачна обиколка на България, шофьорите да карат внимателно"}
{"url": "http://www.focus-news.net/news/2017/09/03/2431901/denyat-3-septemvri-v-balgarskata-istoriya.html", "text": "През 1944 г. - премиерът Константин Муравиев спира изпълнението на всички смъртни присъди. 1903 г. - Вселенският патриарх Йоаким III с послание настоява Турция възможно най-бързо да потуши въстанието и да възстанови реда в Македония. 1877 г. - по време на Руско-турската освободителна война румънският княз Карол е назначен за главнокомандващ на руско-румънските части при Плевен. Ловеч за втори път. На тази дата е роден  д-р Любомир Николов Владикин - български юрист, белетрист. На 3 септември умират: 1970 г. - Васил Гендов (Васил Димов Хаджигендов) - български актьор и режисьор. Създател е на първия български игрален филм \"Българан е галант\" (1915 г.), на който е сценарист, режисьор и изпълнител на главната роля и през 1965 г. - умира Александър Колев Бурмов - български историк на Средновековието и Възраждането. \r\n2006 г.\r\nРежисьорът Александър Морфов печелина наградата \"Аполон Токсофорос\". Статуетката се връчва ежегодно на известени български творци по време на празниците на изкуствата в Созопол.\r\n2006 г. \r\nВ Трекляно е открита паметна плоча на загиналите във войните. В района е поставена и морена с монтирана каменна плоча с надпис, в памет на капитан Симо Соколов. Той е водач на Шопското въстание, проведено по време на Руско-турската освободителна война. Капитанът е роден в село Разнатовци, което днес е в Република Сърбия.\r\n2006 г. \r\nДве четвърти и едно пето място печелят българките в шестия и последен турнир от Златната лига по лека атлетика в Берлин. Ваня Стамболова завършва четвърта в спринта на 400 метра за жени с време 51.11 секунди. Венелина Венева остана четвърта в скока на височина. Тезджан Наимова се нарежда на пето място в спринта на 100 метра.\r\n1980 г.\r\nОт 3 до 7 септември председателят на Комитета за култура Людмила Живкова е на посещение в Швеция.\r\n1979 г.\r\nНа делово посещение в България пристига министърът на външните работи на Турция Гюндюз Йокчюн.\r\n1974 г.\r\nВ Пловдив е пткрит XXX юбилеен международен мострен панаир.В изложението са представени фирми от 24 страни от Европа, Америка и Азия.\r\n1944 г.\r\nПремиерът Константин Муравиев спира изпълнението на всички смъртни присъди.\r\nЗемеделският лидер и общественик Константин Муравиев е активен участник в българския политически живот в първата половина на XX в. Участник е в делегацията по сключване на мирния договор в Ньой (1919 г.), министър е в правителствата на БЗНС (1923 г.) и на Народния блок (1931-1934 г.), както и министър-председател на последното правителство на свободна България (2 – 9 септември 1944 г.). Т. нар. “Народен съд” го осъжда на доживотна присъда, излежавана в Софийския, Сливенския, Шуменския и Пазарджишкия затвори, от където е освободен през 1955 г. По време на Унгарските събития 1956 г. Муравиев е изпратен в лагера “Белене”, където е затворен без присъда до 1960 г. Умира в София на 31 януари 1965 г.\r\n1916 г.\r\nВ хода на Първата световна война конната дивизия на ген. Иван Колев удържа победа над основните сили на XIX румънска дивизия при с. Кочмар, с. Гешаново.\r\nНа 3 септември усилена бригада на XIX пехотна румънска дивизия се насочва от Добрич към Тутракан, за да окаже помощ на неговите защитници. Ген. Колев взема решение да ги атакува. При с. Кочмар авангардът на румънците е спрян от пехотните подразделения. Още незалегнали, румънските батальони са атакувани във фланг от I бригада на конната дивизия и са принудени да се предадат. Малко по-късно движещите се на няколко километра назад основни сили са атакувани от кавалеристите от IV бригада. Атаката е мълниеносна и толкова изненадваща, че румънците не могат да се развърнат и са принудени да напуснат неорганизирано бойното поле, без да окажат съпротива.\r\n1903 г.\r\nВселенският патриарх Йоаким III с послание настоява Турция възможно най-бързо да потуши въстанието и да възстанови реда в Македония.\r\nИлинденско-Преображенското въстание е масово народно въстание, организирано и ръководено от Вътрешната македоно-одринска революционна организация. Въстанието е връхна точка в националноосвободителното движение на Македония и Одринско, които по силата на Берлинския договор остават в пределите на Османската империя.\r\n1877 г.\r\nПо време на Руско-турската освободителна война румънският княз Карол е назначен за главнокомандващ на руско-румънските части при Плевен. В същия ден руски отряд, командван от генерал-майор А. Имеретински, освобождава Ловеч за втори път.На тази дата са родени:\r\n1950 г.\r\nРоден е Васил Найденов - български поп-изпълнител, пианист. Завършва Eстрадния отдел при БДК, специалност \"Пиано\" (1973 г.). Работи като пианист и певец в различни групи от 1969 г.: \"Златни струни\", оркестъра на Б. Киров, \"Диана Експрес\", \"Тангра\". От 1979 г. е солист. Известност му носят песента \"Предутрин\", I награда на \"Златния Орфей\" (1979 г.) и песента от филма \"Адаптация\" (музика М. Щерев), обявена за \"Мелодия на годината\" (1979 г.). През 80-те години на ХХ в. песните му отново печелят награди на различни фестивали и конкурси: \"Телефонна любов\" (1982 г.) и \"Сбогом казах\" (1985 г.) са обявени за \"Мелодия на годината\"; I награда на \"Златния Орфей\" (1981 г.), II награда на \"Шлагерфестивал\", Дрезден (1981 г.), II награда на фестивала \"Гала\", Хавана (1982 г.). Участва на фестивалите в Сопот (Полша, 1980 г.) и Кнок (Белгия, 1983 г.). Автор е на музиката за някои от песните, които изпълнява. Васил Найденов участва в два филма: \"Телевизионна любов\" (1982 г.) и \"Като в песен\" (1983 г.). Дискография: \"Адаптация\" (1980 г.), \"Телефонна любов\" (1982 г.), \"Чудо\" (1983 г.), \"Междучасие\" (1985 г.) и др.\r\n1893 г.\r\nРоден е Денчо Стефанов Марчевски - български писател белетрист. Учи в Априловската гимназия в Габрово и в Учителския институт в Русе. Работи като учител. Автор е на книги за деца и юноши: “Самички” (1923 г.), “Морското момче” (1938 г.), “Между три морета” (1943 г.), “Момчето с акордеона” (1953 г.), “Край старата ракла” (1968 г.) и др. Повече от творбите му на исторически теми са писани с педагогическа цел. Умира на 14 май 1973 г. в София.\r\n1891 г.\r\nРоден е д-р Любомир Николов Владикин - български юрист, белетрист. Син е на Н. Владикин и е племенник на Евстатий Пелагонийски (с мирянско име Г. Д. Димитракев). Завършва право в София, след което специализира държавни науки във Виена и Вюрцбург. Професор е в Софийския университет по общо държавно и българско конституционно право (1932 г.); почетен доктор е на университетите в Атина, Букурещ, Загреб, Виена, Рим, Париж и Осло. След 9 септември 1944 г. емигрира в чужбина. Съчинения: \"Регентството като държавноправен институт\" (1927 г.), \"Българското престолонаследие\" (1930 г.), \"Основите на царската власт и престолонаследието\" (1931 г.), \"Френският стопански съвет\" (1934 г.), \"Царевград Търнов\" (1928 г.), \"Между Царевец и Трапезица\" (1931 г.), \"История на Търновската конституция\" (1994 г.) и др. Умира на 22 май 1948 г. в Мюнхен.На тази дата умират:\r\n1970 г.\r\nУмира Васил Гендов (Васил Димов Хаджигендов) - български актьор и режисьор. Гендов е инициатор за създаване на съюза на кинодейците в България (1931 г.), както и на Музея на българската кинематография (1948 г.). Създател е на първия български игрален филм \"Българан е галант\" (1915 г.).\r\n1965 г.\r\nУмира проф. Александър Колев Бурмов - български историк, изследовател на на Средновековието и Възраждането. Един от най-добрите специалисти по изследване дейността на БРЦК и на личностите, свързани с революцията, на делото на Левски, Раковски, Ботев, Каравелов, Бачо Киро, Матей Миткалото, Атанас Узунов и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.03", "title": "Денят 3 септември в българската история"}
{"url": "http://www.focus-news.net/news/2017/09/03/2431902/afp-yuzhna-koreya-saobshtava-che-kndr-mozhe-bi-e-izvarshila-yadreno-izpitanie.html", "text": "Според военни източници от Южна Корея КНДР явно е извършила шестото си ядрено изпитание. Това се случва едва часове, след като Пхенян заяви, че е развил водородна бомба с възможност да бъде прикачена към балистична ракета, предаде  AFP.\r\nПо-рано сеизмолозите регистрираха земетресение, най-вероятно предизвикано от взрив на около 24 км. североизточно от град Сунгджибегам.  Виктор Турмаков", "date": "2017.09.03", "title": "AFP: Южна Корея съобщава, че КНДР може би е извършила ядрено изпитание"}
{"url": "http://www.focus-news.net/news/2017/09/03/2431903/tass-yuzhna-koreya-svikva-saveta-si-za-natsionalna-sigurnost-vav-vrazka-sas-zemetresenieto-v-kndr.html", "text": "Президентът на Южна Корея Мун Джей-ин свика съвета за национална сигурност във връзка с регистрираното в неделя в КНДР земетресение, което може да свидетелства за ядрено изпитание, предаде ТАСС, позовавайки се на местни медии.\r\nПо-рано южнокорейското разузнаване призна, че властите на КНДР извършват подготовка за провеждане на ядрено изпитание в два подземни тунела на полигон „Пунге-ри“ в североизточната част на страната. През последните години КНДР осъществи пет ядрени опита – през 2006, 2009, 2013 и два през 2016 г.  Виктор Турмаков", "date": "2017.09.03", "title": "ТАСС: Южна Корея свиква съвета си за национална сигурност във връзка със земетресението в КНДР"}
{"url": "http://www.focus-news.net/news/2017/09/03/2431904/sofiya-vavezhda-se-vremenna-organizatsiya-na-dvizhenieto-za-provezhdaneto-na-66-ta-mezhdunarodna-koloezdachna-obikolka-na-balgariya.html", "text": "Въвежда се временна организация на движението за провеждането на 66-та Международна колоездачна обиколка на България, съобщиха от пресцентъра на Столична община. От 08.00 до 12.30 часа днес се забранява престоят и паркирането на пътни превозни средства, както следва: \r\n- по ул. „Оборище” между ул. „Г. С. Раковски” и пл. „Св. Александър Невски”; \r\n- на северозападната дъга на пл. „Св. Александър Невски” между ул. „Дунав” и ул. „Оборище”. \r\nОт 11.00 до 12.30 часа днес се забранява влизането на пътни превозни средства по ул. „Оборище” между ул. „Г. С. Раковски” и пл. „Св. Александър Невски”.", "date": "2017.09.03", "title": "София: Въвежда се временна организация на движението за провеждането на 66-та Международна колоездачна обиколка на България"}
{"url": "http://www.focus-news.net/news/2017/09/03/2431905/yonhap-v-severna-koreya-e-registrirano-vtoro-zemetresenie.html", "text": "В Северна Корея в близост до полигона, където страната извършва ядрени изпитания е регистрирано земетресение с магнитуд 4,6 по скалата на Рихтер, предаде  Yonhap.\r\nТо се случва около час след първото земетресение с магнитуд 6.3, регистрирано в 6:36 часа сутринта българско време, за което се смята, че може би е предизвикано от ядрен опит.  Виктор Турмаков", "date": "2017.09.03", "title": "Yonhap: В Северна Корея е регистрирано второ земетресение"}
{"url": "http://www.focus-news.net/news/2017/09/03/2431906/denyat-3-septemvri-v-svetovnata-istoriya.html", "text": "През 1974 г. е създадена гръцката социалдемократическа партия ПАСОК. Неин основател е Андреа Папандреу, син на известния гръцки либерален лидер Георгиус Папандреу. През 1954 г. - в САЩ е въведено смъртно наказание за шпионаж в мирно време. 1941 г. - в газова камера в концлагера Освенцим е пуснат първият газ “Циклон Б”. 1925 г. - при буря над Охайо се разбива американският дирижабъл \"Шенъндоу\", първият летателен апарат с хелий. На тази дата са родени: Чарли Шийн (Чарлз Ървин Естевес) - американски актьор и  Алес Адамович (псевдоним на Александър Михайлович) - белоруски и руски писател, литературен критик.На 3 септември умират: Хо Ши Мин - виетнамски политик, държавник, президент и министър-председател (1946-1955 г.) на Виетнам, през 1658 г. - Оливър Кромуел - деец на Английската буржоазна революция от ХVII в., ръководител на индепендентите. \r\n2015 г.\r\nПрезидентът на Гватемала Ото Перес Молина подава оставка след лишаване от имунитет и издаване на заповед за ареста му.\r\n2014 г.\r\nПрезидентът на САЩ Барак Обама се обяви за засилване на военното присъствие в Прибалтика .\r\n2013 г.\r\nВ Бирмингам се открива най-голямата библиотека в Европа.\r\n2011 г.\r\nНовоизбраният президент на Сао Томе и Принсипи Мануел Пинто да Коща встъпи официално в длъжност.\r\n1976 г.\r\nАмериканската космическа сонда \"Вайкинг - 2\" каца на Марс и започва да предава ТВ изображения.\r\n1974 г.\r\nСъздадена е гръцката социалдемократическа партия ПАСОК.\r\n1954 г.\r\nВ САЩ е въведено смъртно наказание за шпионаж в мирно време.\r\n1941 г.\r\nВ газова камера в концлагера Освенцим е пуснат първият газ “Циклон Б”.\r\nОсвиенцим е най-големият концлагер (1940-1945 г.), създаден от германски нацисти, Разположен е в околностите на едноименния град до Краков. В него са умъртвени или са загинали от глад и болести около 4 милиона души, предимно евреи и поляци.\r\n1939 г.\r\nПо време на Втората световна война (1939-1945 г.) Англия, Франция, Австралия и Нова Зеландия обявяват война на Германия.\r\n1925 г.\r\nПри буря над Охайо се разбива американският дирижабъл \"Шенъндоу\", първият летателен апарат с хелий.\r\n1918 г.\r\nВ хода на Първата световна война силите на Антантата отблъскват немските войски отвъд линията \"Хинденбург\".\r\n1905 г.\r\nВ Барселона по време на военноморски парад при бомбен взрив загиват около 30 човека.\r\n1878 г.\r\nКрай бреговете на Англия потъва корабът “Принцеса Алиса”, в резултат на което загиват 645 човека.\r\n1828 г.\r\nЖенят се Александър Грибоедов и Нина Чавчавадзе.\r\nАлександър Грибоедов е руски писател и дипломат. През 1826 г. е следствен по делото за декабристите.\r\n1783 г.\r\nПодписан е Парижкият мир между Великобритания и 13 нейни северноамерикански колонии. С този мир завършва американската война за независимост. Великобритания признава независимостта на САЩ.\r\nВойната за независимост на Северна Америка (1775-1783 г.) избухва заради задълбочаващия се конфликт между метрополията и 13 английски колонии. На 19 април 1775 г. военните действия започват при Лексингтън и Конкорд. На 4 юли 1776 г. американският Конгрес приема декларацията за независимостта на Съединените щати. През началния период британските войски имат надмощие, но победата на американците в битката при Саратога (октомври 1777 г.) води до обрат в хода на войната. През 1778 г. се създава френско-американски съюз, към който се присъединява Испания (1779 г.). По инициатива на Русия европейските държави обявяват благоприятен за САЩ неутралитет. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. капитулацията на английската армия при Йорктаун слага край на войната. През 1783 г. с подписването на Парижкия мирен договор бившата метрополия признава независимостта на САЩ.\r\n1346 г.\r\nАнглийските войски обсаждат френския град Кале. Битката е по време на Стогодишната война - въоръжен конфликт между Англия и Франция, продължил от 1337 г. до 1453 г.\r\n1189 г.\r\nРичард I Лъвското сърце е коронован за крал на Англия.\r\nРичард I е роден на 8 септември 1157 г. Син е на краля на Англия Хенри II Плантагенет и херцогиня Елеонора Аквитанска. Ръководи Третия кръстоносен поход. Завладява остров Кипър. Освен титлата крал на Англия, в периода 1189 – 1199 г. Ричард I e херцог на Аквитания, херцог на Нормандия и граф Анжуйски, Турски и Менски, а в периода 1169-1189 г. се нарича и граф де Поатие. Умира на 6 април 1199 г.На тази дата са родени:\r\n1965 г.\r\nРоден е Чарли Шийн (Чарлз Ървин Естевес) - американски актьор. Играе в “Апокалипсис сега” (1979 г.), Взвод” (1986 г.), “Ничия земя” (1987 г.), “Смотаняци I, II” (1991 г., 1993 г.) и др.\r\n1927 г.\r\nРоден е Алес Адамович (псевдоним на Александър Михайлович) - белоруски и руски писател, литературен критик. Завършва Филологическия факултет на Минския университет (1950 г.). В периода 1964-1966 г. е доцент в МГУ; член-кореспондент е на Белоруската Академия на науките. Автор е на множество публицистични и литературно-критични статии, монографии, на сценарии за филми (\"Иди и виж\", режисьор Е. Климов), на романите \"Партизани\" (в 2 т.; 1960-1963 г.), \"Хатинска повест\" (1974 г.), \"Блокадна книга\" (1977-1981 г., съавтор с Д. Гранин), \"Последен пасторал\" (1987 г.) и др. Умира на 26 януари 1994 г. в Москва.На тази дата умират:\r\n1969 г.\r\nУмира Хо Ши Мин - виетнамски политик, държавник, президент и министър-председател (1946-1955 г.) От 1951 г. е председател на Централния комитет на Виетнамската партия на трудещите се.\r\n1667 г.\r\nУмира Алонсо Кано - испански скулптор, представител на барока. Учи в Севиля (от 1616 г.), работи в Севиля (до 1637 г.), Мадрид, Валенсия, Гранада (от 1652 г.). Създава множество скулптурни произведения, статуи и бюстове за църкви в Севиля (1628-1638 г.) и Гранада (1658-1660 г.).\r\n1658 г.\r\nУмира Оливър Кромуел - деец на Английската буржоазна революция от ХVII в., ръководител на индепендентите. Роден е на 25 април 1599 г. в Хантингдън. През 1640 г. е избран в Дългия парламент. Той е един от главните организатори на парламентарната армия, която удържа победа над кралската армия в Първата (1642-1646 г.) и Втората (1648 г.) граждански войни. Като се опира на армията, през 1648 г. изгонва от парламента презвитерианите, съдейства за провъзгласяването на републиката (1649 г.). От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим.\r\n1634 г.\r\nУмира Едуард Кок - английски политик, юрист. Роден е на 1 февруари 1552 г. в Малхам Норфлок. През 20-те години на ХVII в. е един от лидерите на парламентарната опозиция, организирана срещу абсолютизма на Стюартите. Коментатор е на английското общо право (common law). Опирайки се върху средновековни юридически документи (преди всичко Великата харта на свободите) и обичаи, се опитва да обоснове идеята за ограничаване на кралските прерогативи и установяването на конституционна монархия. Кок е един от авторите на “Петиция за правото” (1628 г.), изискваща от краля гаранции за редица лични и имуществени права. Заради различни свои изказвания (произволните данъци, незаконните арести и др.) е преследван и затворен (1621 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.03", "title": "Денят 3 септември в световната история"}
{"url": "http://www.focus-news.net/news/2017/09/03/2431907/ktvb-v-amerikanskiya-shtat-aydaho-e-registrirano-zemetresenie-s-magnitud-53.html", "text": "Земетресение с магнитуд 5,3 по скалата на Рихтер и няколко афтершока са регистрирано в югоизточната част на северния американски щат Айдахо, предаде  KTVB.\r\nПо данни на Геоложката служба на САЩ трусът е регистриран на около 18 км. източно от град Сода Спрингс в 18:00 часа местно време (3:00 сутринта българско) на дълбочина от 9 км. Няма данни за жертви и разрошения. \r\nПоследното голямо земетресение, регистрирано в щата е през 1983 г. с магнитуд от 6,9. Виктор Турмаков", "date": "2017.09.03", "title": "KTVB:  В американския щат Айдахо е регистрирано земетресение с магнитуд 5,3"}
{"url": "http://www.focus-news.net/news/2017/09/03/2431908/blagoevgrad-v-selo-dabrava-se-provezhda-rok-festivalat-the-brava-fest-volume-3.html", "text": "В село Дъбрава се провежда рок фестивалът The Brava fest volume 3. Това съобщиха от пресцентъра на Община Благоевград. Музикална академия „Престо“, Troya band от Македония и Black rose откриха третото издание на фестивала в благоевградското село Дъбрава снощи. Фестивалът бе открит от кмета на селото Росен Георгиев, който благодари за подкрепата на Община Благоевград, на съорганизаторите от Радио Благоевград, на доброволците и спонсорите, взели участие в реализирането на събитието. \r\nThe Brava fest продължава и днес от 20.00 часа. Гостите на рок фестивала на Пиринския край, ще имат възможност да се докоснат до легендарния английски музикант, рокендрол и блус вокалист на Юрая Хийп Джон Лоутън и обичаните рок легенди Б.Т.Р, които са хедлайнерите в третото издание на фестивала. Основен организатор на събитието тази година е Асоциация за европейско развитие на българското село, а съорганизатори са Община Благоевград и Радио Благоевград. Акцентът в третото издание е популяризирането на рок музиката сред подрастващите. Именно те ще са съпътстващата изненада в The Brava fest- Volume 3. През трите дни участие ще вземат местни групи, участници в Голямото рок междучасие, таланти от Музикална академия „Престо“ и рок банди от съседна Македония и Гърция. Със специално участие във фестивала е Цонко Цонев, който ще представи своите „Кметълски истории. Катунът от Каварна\". Това са само част от изненадите в The Brava fest – Volume 3. Тази година той се реализира с финансовата подкрепа на Община Благоевград и Фондация \"Америка за България\".", "date": "2017.09.03", "title": "Благоевград: В село Дъбрава се провежда рок фестивалът The Brava fest volume 3"}
{"url": "http://www.focus-news.net/news/2017/09/03/2431909/ria-novosti-seul-povishi-ravnishteto-na-gotovnost-zaradi-vazmozhnoto-yadreno-izpitanie-na-kndr.html", "text": "Военните от Южна Корея са повишили равнището си на боеготовност във връзка с регистрираното в КНДР земетресение с магнитуд 5,6, което може да е предизвикано от шестото поред ядрено изпитание на страната, предаде РИА Новости.\r\nПо-рано президентът на страната Мун Джей-ин свика съвета за национална сигурност на Южна Корея.  Виктор Турмаков", "date": "2017.09.03", "title": "РИА Новости: Сеул повиши равнището на готовност заради възможното ядрено изпитание на КНДР"}
{"url": "http://www.focus-news.net/news/2017/09/03/2431910/api-dvizhenieto-se-osashtestvyava-v-aktivnata-lenta-po-sofiyski-okolovrasten-pat-pri-paten-vazel-simeonovo-v-posoka-pernik-zaradi-remont-na-fugi.html", "text": "До 5 септември 2017 г. движението по Софийски околовръстен път, при пътен възел \"Симеоново\", в посока Перник, се осъществява само в активната лента, поради ремонтни дейности на фуга. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2017.09.03", "title": "АПИ: Движението се осъществява в активната лента по Софийски околовръстен път, при пътен възел \"Симеоново\", в посока Перник, заради ремонт на фуги"}
{"url": "http://www.focus-news.net/news/2017/09/03/2431911/tass-yaponskata-aviatsiya-proveryava-atmosferata-za-povishavane-na-ravnishtata-na-radiatsiya-zaradi-predpolagaemoto-yadreno-izpitanie-na-kndr.html", "text": "Самолетите на въздушните сили за самоотбрана на Япония в момента извършват проверка на атмосферата за възможно повишаване на равнищата на радиация предвид потенциалното ядрено изпитание на КНДР, предаде ТАСС.\r\nЯпонското министерство на отбраната сочи, че самолетите са изпратени в посока Японско море, където могат да измерят равнището на радиоактивни частици в атмосферата. Виктор Турмаков", "date": "2017.09.03", "title": "ТАСС: Японската авиация проверява атмосферата за повишаване на равнищата на радиация заради предполагаемото ядрено изпитание на КНДР"}
{"url": "http://www.focus-news.net/news/2017/09/03/2431912/shindzo-abe-yadreno-izpitanie-na-severna-koreya-bi-bilo-absolyutno-nedopustimo.html", "text": "Японският министър-председател Шиндзо Абе заяви, че шесто ядрено изпитание на Северна Корея би било „напълно недопустимо“, след като земетресение с магнитуд 6,3, измерено в КНДР, даде насоки, че е имало нова детонация, предаде  Шинзо Абе.\r\n„Ако е извършено ядрено изпитание, то би било абсолютно недопустимо. Ние трябва да протестираме силно срещу него“, заяви Абе. „Има възможност това да не е нормално земетресение и че Северна Корея е извършила ядрено изпитание“, добави той. Виктор Турмаков", "date": "2017.09.03", "title": "Шиндзо Абе: Ядрено изпитание на Северна Корея би било абсолютно недопустимо"}
{"url": "http://www.focus-news.net/news/2017/09/03/2431913/nimh-za-5-oblasti-na-stranata-e-v-sila-zhalt-kod-za-obilni-valezhi-i-gramotevichni-buri.html", "text": "За 5 области в страната днес е обявен жълт код за обилни валежи и гръмотевични бури. Това сочи справка на сайта на Националния институт по метеорология и хидрология (НИМХ) към БАН. Предупреждението е в сила за областите Видин, Монтана, Враца, Плевен и Ловеч.\r\nЩе има значителни валежи от дъжд с гръмотевици. Има условия за градушки. Количества 15 - 20 л/кв. м, на отделни места и повече. Възможни са локални наводнения, затруднения при шофиране заради намалена видимост и аквапланинг.", "date": "2017.09.03", "title": "НИМХ: За 5 области на страната е в сила жълт код за обилни валежи и гръмотевични бури"}
{"url": "http://www.focus-news.net/news/2017/09/03/2431914/ria-novosti-zemetresenieto-v-severna-koreya-e-bilo-useteno-v-severoiztochnata-chast-na-kitay.html", "text": "Земетресението, за което се смята, че е изкуствено предизвикано, в КНДР е било усетено и в североизточните части на Китай, предаде РИА Новости.\r\n„Трусът бе усетен в някои градове в провинция Цзилин в североизточната част на Китай“, сочат местни медии. \r\nВ неделя сеизмолозите от Китай регистрираха в Северна Корея две земетресение с магнитуд 6,4 и 4,6 по скалата на Рихтер. Според тях първото е причинено от взрив, докато второто от „срутване и пропадане“.  Виктор Турмаков", "date": "2017.09.03", "title": "РИА Новости: Земетресението в Северна Корея е било усетено в североизточната част на Китай"}
{"url": "http://www.focus-news.net/news/2017/09/03/2431915/burgas-v-grada-shte-se-provede-festivalat-burgas-jam.html", "text": "В града ще се проведе фестивалът Burgas Jam. Това съобщиха от пресцентъра на Община Бургас. Откриването на фестивала е в 19.00 часа днес в близост до Морска гара. Най-въздействащите и запомнящи се музикални изпълнения на всички времена са с участието на талантливи китаристи, събрани на една сцена. Примери за това са различни музикални трибюти и фестивали през годините, когато китаристите от различни рок и поп банди се обединяват в името на голямото свирене, за да останат в завинаги в сърцата на феновете, превръщайки популярни хитове в култ. Община Бургас ще събере възможно най-много китаристи на едно място, а защо не и на една сцена. Burgas Jam ще се проведе за първи път тази година. На него ще бъдат представени изпълнения на електрически, акустични китари, комбинирани с интересни и любими гласове. Виртуозни и популярни китаристи отварят ветрилото на всички жанрове, за които този инструмент е основополагащ. Рок, блус, поп, алтърнатив - всичко това ще бъде част от Burgas Jam.\r\nУчастие във фестивала ще вземат емблематични китаристи:\r\n- Цветан Недялков от \"Ку-Ку бенд\";\r\n- Пепи Главанов от \"Акага\";\r\n- Ангел Дюлгеров, който записва с Лили Иванова и Любо Киров;\r\n- Дарин Василев, работил с Джон Лорд от \"Дийп Пърпъл\" и група \"Те\".\r\nИ това не е всичко - изненадите тепърва предстоят.\r\n\"Класациите за най-добър, най-бърз, техничен и т.н. китарист са лошо хоби. Ние не искаме да разделяме, а да събираме китаристите, искаме музика\", смятат Община Бургас и дейните участници в организацията на събитието - Светослав Михайлов от група \"Горещ пясък\" и G.R.A.S., както и журналистът Петър Генчев.\r\nЗа разлика от други музикални събития, където снимането е забранено или контролирано, китарният фест Burgas Jam е свободна територия за снимки и клипове. Хората, които искат да снимат изпълненията, могат да изпратят заснетото на burgasjam@gmail.com. и имат шанс да станат част от специално музикално видео - Големия клип на BURGAS JAM. За авторите на клипове от фестивала са предвидени и награди.\r\nОрганизаторите канят всички, които имат китара вкъщи да се присъединят към фестивала. Всеки, който пристигне с китарата си, няма да закупува билет за събитието - ще бъде пуснат безплатно. Цената на билетите за Burgas Jam е 10 лева. Официалната страница на фестивала във фейсбук е: https://www.facebook.com/burgas.jam/", "date": "2017.09.03", "title": "Бургас: В града ще се проведе фестивалът Burgas Jam"}
{"url": "http://www.focus-news.net/news/2017/09/03/2431916/afp-yaponskoto-pravitelstvo-potvardi-che-severna-koreya-e-izvarshila-yadreno-izpitanie.html", "text": "Японското правителство потвърди, че Северна Корея е извършила ядрено изпитание и ще изрази официален протест,  след като бе усетено земетресение, регистрирано край основния полигон за ядрени изпитания на КНДР, предаде  AFP.\r\n„Правителството потвърждава, че Северна Корея е извършила ядрено изпитание след като разследва информацията на сеизмолозите и други данни“, заяви японският външен министър Таро Коно. Той добави, че правителството е изпратило протестна нота на Северна Корея по посолството ѝ в Пекин. В нея изпитанието е определено като „извънредно непростимо“.   Виктор Турмаков", "date": "2017.09.03", "title": "AFP: Японското правителство потвърди, че Северна Корея е извършила ядрено изпитание"}
{"url": "http://www.focus-news.net/news/2017/09/03/2431917/yonhap-pravitelstvoto-na-severna-koreya-saobshti-che-shte-izleze-sas-spetsialno-zayavlenie.html", "text": "Правителството на Северна Корея съобщи, че ще излезе със специално заявление в 15:00 местно време (9:30 българско време), предаде  Yonhap.\r\n\"Правителството на Северна Корея ще излезе с специална и важна новина\", съобщи държавната телевизия на страната без да уточнява. \r\nТова се случва във връзка с предполагаемото провеждане на ядрено изпитание от изолираната държава в Азия.  Виктор Турмаков", "date": "2017.09.03", "title": "Yonhap: Правителството на Северна Корея съобщи, че ще излезе със специално заявление"}
{"url": "http://www.focus-news.net/news/2017/09/03/2431918/api-ot-4-septemvri-dvizhenieto-shte-se-osashtestvyava-dvuposochno-v-platnoto-za-varna-na-avtomagistrala-hemus-pri-km-51-zaradi-remont-na-viadukta-kray-selo-razliv.html", "text": "От утре - 4 септември, до 30 септември движението при 51-ви километър на АМ „Хемус“ ще е двупосочно в платното за Варна. Това съобщиха от пресцентъра на Агенция \"Пътна инфраструктура\". Ще се ремонтира платното за София на виадукта край село Разлив. За повишаване безопасността на движение при км 51+360 на АМ „Хемус“ ще се ремонтира пътната плоча на виадукта. Предвидена е подмяна на дилатационните фуги, тротоарните блокове, възстановяване на хидроизолацията, преасфалтиране на мостовото съоръжение и нова хоризонтална маркировка.\r\nПродължават ремонтно-възстановителните работи в района на тунел „Витиня“ - на съоръженията при 33-ти, 35-ти и 37-ми километър на автомагистралата. Както е и в момента в тези участъци автомобилите до 12 тона преминават двупосочно в платното за София, поради ремонт на платното за Варна. Тежкотоварните превозни средства над 12 т са по следните маршрути:\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на АМ „Хемус“ при пътен възел „Ботевград“ при 47-ми километър, както и в посока Враца;\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\nЗадължителният маршрут за МПС над 12 т, пътуващи по направлението Видин - София от областите Видин, Монтана и Враца до София, е: път I-1 - път II-16 при с. Ребърково - Своге – София, а от Видин и Монтана за София - път II-81 прохода \"Петрохан\";\r\nАлтернативен маршрут за МПС над 12 т, пътуващи от областите Габрово, Велико Търново и Русе до София, е: път I-5 Бяла - Велико Търново - II-55 Проход на Републиката - АМ „Тракия“ - София;\r\nАлтернативен маршрут за МПС над 12 т, пътуващи от областите Ловеч и Плевен до София, е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\nВъв връзка с интензивния трафик по АМ „Хемус“ и извършващите се ремонтни дейности на съоръжения шофьорите на леки автомобили, пътуващи към или от Северна България, могат да ползват и следните алтернативни маршрути:\r\nПътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват АМ „Тракия“, по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.\r\nНеобходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.", "date": "2017.09.03", "title": "АПИ: От 4 септември движението ще се осъществява двупосочно в платното за Варна на автомагистрала „Хемус“, при км 51, заради ремонт на виадукта край село Разлив"}
{"url": "http://www.focus-news.net/news/2017/09/03/2431919/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-krastovishteto-mezhdu-bul-knyaz-al-dondukov-i-ul-g-s-rakovski.html", "text": "Въвежда се временна организация на движението за реконструкция на кръстовището между бул. „Княз Ал. Дондуков” и ул. „Г. С. Раковски”, съобщиха от пресцентъра на Столична община. От 00.00 часа на 3 септември до 24.00 часа на 14 септември се забранява влизането на пътни превозни средства през източната част на кръстовището между бул. „Княз Ал. Дондуков” и ул. „Г. С. Раковски”.", "date": "2017.09.03", "title": "София: Въвежда се временна организация на движението за реконструкция на кръстовището между бул. „Княз Ал. Дондуков” и ул. „Г. С. Раковски”"}
{"url": "http://www.focus-news.net/news/2017/09/03/2431920/reuters-po-vreme-na-sreshtata-na-visoko-ravnishte-na-briks-shte-se-postigne-konsensus-sreshtu-targovskiya-protektsionizam.html", "text": "Китайският заместник-министър на търговията Уанг Шувен заяви, че се очаква по време на срещата на високо равнище на БРИКС в Китай да бъде постигнат консенсус срещу търговския протекционизъм, предаде  Reuters.\r\n„Страните от БРИКС – Бразилия, Русия, Индия, Китай и Южна Африка имат огромен потенциал в интернет-търговията“, добави Уанг Шувен.  Виктор Турмаков", "date": "2017.09.03", "title": "Reuters: По време на срещата на високо равнище на БРИКС ще се постигне консенсус срещу търговския протекционизъм"}
{"url": "http://www.focus-news.net/news/2017/09/03/2431921/dobrich-kavarna-e-domakin-na-xiii-evropeyski-shampionat-po-korabomodelizam.html", "text": "Днес, от 19.00 часа, на площад „Защитата на Каварна“ официално ще се открие XIII Европейски шампионат за корабни модели клас „С“. Това съобщиха от пресцентъра на Община Каварна. Участници от 11 държави (България, Румъния, Украйна, Беларус, Русия, Казахстан, Полша, Холандия, Германия, Хърватска, Италия) ще представят над 180 корабни модела. Три комисии ще оценяват моделите. От 4 до 8 септември корабните модели ще бъдат изложени в залите на Художествена галерия „Христо Градечлиев“ – Каварна. Входът е свободен.\r\nКорабомоделизмът е научно-техническа и спортно състезателна дисциплина за изучаването устройството и изработването на корабите и на състезателни корабни модели. Клас „С“ е за настолни корабни модели - модели на корабни съоръжения или корабни части, които се разглеждат като корабна секция, с малка част от палубата или части от корабния корпус. Тук спадат корабни съоръжения, като подемни макари, кнехтове, лодки с лодбалки, кранове шпилове; корабни модели, сценични изображения, пристанищни и корабостроителни съоръжения.", "date": "2017.09.03", "title": "Добрич: Каварна е домакин на XIII Европейски шампионат по корабомоделизъм"}
{"url": "http://www.focus-news.net/news/2017/09/03/2431923/sofiya-dnes-se-vazstanovyava-dvizhenieto-po-bul-praga-kakto-i-marshrutite-na-prevoznite-sredstva-na-gradskiya-transport-v-rayona.html", "text": "Днес се възстановява движението по бул. “Прага“, както и маршрутите на превозните средства на градския транспорт в района . Това съобщиха от пресцентъра на Столична община. Работата ще продължи по изграждане на нови тротоари от двете страни на булеварда. \r\nПродължава цялостният ремонт на бул. “Шипченски проход“, от бул. “Асен Йорданов“ до ул. “Иван Димитров - куклата\". Работи се по пътното платно в посока ж. к. “Дружба“, оформят се нови бордюри, шахти за подземна инфраструктура, поставя се ново осветление. Предвижда се участъка от бул. “Шипченски проход“ да бъде завършен преди 15 септември.", "date": "2017.09.03", "title": "София: Днес се възстановява движението по бул. “Прага“, както и маршрутите на превозните средства на градския транспорт в района"}
{"url": "http://www.focus-news.net/news/2017/09/03/2431924/ria-novosti-yaponiya-iska-srochno-svikvane-na-saveta-za-sigurnost-na-oon.html", "text": "Японският външен министър Таро Коно заяви, че правителството е изразило решителен протест срещу Пхенян по дипломатически канали и настоява за срочно свикване на Съвета за сигурност на ООН във връзка с възможното ядрено изпитание на КНДР, предаде РИА Новости.\r\n„Това е абсолютно непростимо“, заяви Коно след заседанието на съвета за сигурност на Япония. „Възнамеряваме да координираме своите действия със съответните страни, за да се свика срочно Съвета за сигурност на ООН“, подчерта министърът.  Виктор Турмаков", "date": "2017.09.03", "title": "РИА Новости: Япония иска срочно свикване на Съвета за сигурност на ООН"}
{"url": "http://www.focus-news.net/news/2017/09/03/2431925/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус” от Планинската спасителна служба (ПСС) към Българския червен кръст (БЧК). Навсякъде времето е слънчево. На места духа слаб вятър. От ПСС обърнаха внимание, че синоптиците прогнозират превалявания след обяд на някои места. Лифтовите съоръженията в курортите работят. Няма регистрирани инцидент в планината през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017.09.03", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/03/2431926/reuters-ash-shabab-saobshtava-che-e-ubila-26-somaliyski-voynitsi-po-vreme-na-napadenie.html", "text": "Терористичната групировка „Аш Шабаб“ съобщи, че е ликвидирала 26 сомалийски войници тази сутрин по време на нападение срещу военна база край пристанищния град Кисмаю, предаде  Reuters.\r\nГоворителят на групировката Абдиазиз Абу Мусаб заяви, че „тази сутрин, ние щурмувахме база „Джубаланд“, убивайки 26 войници, подпалвайки две коли и откарвайки още три от тях с нас“.\r\nЖителите на околните села и офицер от сомалийската армия потвърдиха, че е имало атака.  Виктор Турмаков", "date": "2017.09.03", "title": "Reuters: „Аш Шабаб“ съобщава, че е убила 26 сомалийски войници по време на нападение"}
{"url": "http://www.focus-news.net/news/2017/09/03/2431927/ministar-ekaterina-zaharieva-shte-uchastva-v-strategicheski-forum-v-sloveniya.html", "text": "Заместник министър-председателят по правосъдната реформа и министър на външните работи Екатерина Захариева ще участва в Стратегическия форум в град Блед, Словения на 4 и 5 септември 2017 г. Това съобщиха от пресцентъра на Министерство на външните работи.\r\nЕжегодното събитие ще премине под надслов „Нова действителност” и ще събере стотици лидери от света на дипломацията, глобалното управление, политическата философия и бизнеса.\r\nВ програмата на българския първи дипломат са предвидени и двустранни срещи със словенския министър на външните работи Карл Виктор Ерявец и със заместник-помощник държавния секретар на САЩ Хойт Брайън Ий.", "date": "2017.09.03", "title": "Министър Екатерина Захариева ще участва в Стратегически форум в Словения"}
{"url": "http://www.focus-news.net/news/2017/09/03/2431928/hurriyet-ot-nachaloto-na-godinata-v-i-izvan-turtsiya-sa-likvidirani-176-chlenove-na-pkk.html", "text": "Според официалните данни общо 176 членове на ПКК са били ликвидирани от силите за сигурност на Турция вътре и извън страната, предаде  Hurriyet.\r\nПо време на сблъсъците са загинали 13 служители на турските сили за сигурност и шестима цивилни. Задържани са 548 заподозрени за връзки с ПКК, от които 138 са осъдени.  Виктор Турмаков", "date": "2017.09.03", "title": "Hurriyet: От началото на годината в и извън Турция са ликвидирани 176 членове на ПКК"}
{"url": "http://www.focus-news.net/news/2017/09/03/2431929/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Спокоен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление -Пазарджик. Пътните настилки са сухи, няма затворени пътни отсечки в областта. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.09.03", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2017/09/03/2431930/deutsche-welle-vav-frankfurt-zaradi-otkrita-bomba-ot-vtorata-svetovna-voyna-e-izvarshena-mashtabna-evakuatsiya.html", "text": "Британска бомба от Втората световна война е станала причина за най-голямата евакуация в следвоенна Германия до момента. Тази сутрин дома си в града са напуснали 60 хил. души. Специалните служби щателно евакуират периметъра. Сапьорите се готвят да започнат обезвреждането на боеприпаса, което ще започне след обяд, предаде  Deutsche Welle.\r\nОпасната находка е направена във вторник, 29 август по време на строителни дейности. Бомбата с маса 1,8 тона съдържа близо 1500 килограма взривни вещества. В зоната на евакуация в радиус 1,5км., освен жилищни сгради попадат и сградата на полицейското управление на Франкфурт, както и няколко болници.  Виктор Турмаков", "date": "2017.09.03", "title": "Deutsche Welle: Във Франкфурт заради открита бомба от Втората световна война е извършена мащабна евакуация"}
{"url": "http://www.focus-news.net/news/2017/09/03/2431931/ria-novosti-kndr-saobshti-che-e-izvarshila-uspeshno-izpitanie-na-vodorodna-bomba.html", "text": "КНДР съобщи, че е провела успешно изпитание на водородна бомба, която може да се прикачи като бойна глава на междуконтинентална балистична ракета, предаде РИА Новости.\r\nЗаявлението бе направено по централната национална телевизия на Северна Корея.  Виктор Турмаков", "date": "2017.09.03", "title": "РИА Новости: КНДР съобщи, че е извършила успешно изпитание на водородна бомба"}
{"url": "http://www.focus-news.net/news/2017/09/03/2431932/blagoevgrad-dete-e-blasnato-ot-lek-avtomobil-v-selo-novo-leski.html", "text": "Дете е леко пострадало след като е било блъснато от лек автомобил в гоцеделчевското село Ново Лески. Това съобщи за Радио „Фокус“ – Пирин дежурният полицай в ОДМВР – Благоевград. Инцидентът е станал вчера. Пострадалото дете е било откарано в болницата в град Гоце Делчев, където е било прегледано и изписано за домашно лечение, тъй като не е имало сериозни наранявания.\r\nЛивия НИНОВА", "date": "2017.09.03", "title": "Благоевград: Дете е блъснато от лек автомобил в село Ново Лески"}
{"url": "http://www.focus-news.net/news/2017/09/03/2431933/vvs-malniya-e-ranila-15-dushi-po-vreme-na-muzikalen-festival-vav-frantsiya.html", "text": "Най-малко 15 души са ранени, двама от тях сериозно от мълния по време на музикален фестивал в североизточната част на Франция, предаде ВВС.\r\nМълнията е улучила тълпата по време на музикалния фестивал „Вию Канал“ край град Азерай. Сред ранените има деца. „Жертвите са пряко ударени от мълнията и са получили изгаряния“, сочат местните власти. \r\nСпешните екипи на фестивала са извършили първоначална медицинска помощ на пострадалите преди те да бъдат закарани в местната болница.  Виктор Турмаков", "date": "2017.09.03", "title": "ВВС: Мълния е ранила 15 души по време на музикален фестивал във Франция"}
{"url": "http://www.focus-news.net/news/2017/09/03/2431934/plovdiv-vavedena-e-vremenna-organizatsiya-na-dvizhenieto-v-rayona-na-stochna-gara-zaradi-montazhni-deynosti.html", "text": "Въведена е временна организация на движението в района на Сточна гара в Пловдив заради монтажни дейности. Това съобщиха за Радио „Фокус“ - Пловдив от ОП „Организация и контрол на транспорта“. До 18.00 часа днес северното платно на бул. „Христо Ботев“ в града поетапно ще бъде стеснявано в различни участъци, но без спиране на движението. Призовават се водачите да шофират внимателно и със съобразена скорост.\r\nЗабранено остава преминаването на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Все още е ограничено преминаването на всички моторни превозни средства по пътя Белица - Загражден - Давидково, в участъка от км 13 до км 18, заради разрушена настилка. Забранено е движението на камиони над 12 тона по пътя Поповица - Болярци, заради намален габарит на пътното платно.\r\nДвижението на територията на град Пловдив се извършва нормално и без затруднения. Не се отчита струпване на автомобили по главните градски булеварди. Преминаването през светофарните уредби се извършва средно за около 2 - 3 минути. Пътните настилки в града са сухи и нормално проходими.\r\nКристиян ГАРОВ", "date": "2017.09.03", "title": "Пловдив: Въведена е временна организация на движението в района на Сточна гара заради монтажни дейности"}
{"url": "http://www.focus-news.net/news/2017/09/03/2431935/apa-rezhimat-na-prekratyavane-na-boynite-deystviya-v-nagorni-karabah-e-bil-narushen-117-pati-za-poslednoto-denonoshtie.html", "text": "Министерството на отбраната на Азербайджан съобщава, че за последното денонощие въоръжените сили на Армения са нарушили 117 пъти режима на прекратяване на бойните действия в района на Нагорни Карабах, предаде АПА.\r\nНе се уточнява дали че нарушенията са били извършени едрокалибрени картечници или с 60-мм и с 82-мм. миномети.  Виктор Турмаков", "date": "2017.09.03", "title": "АПА: Режимът на прекратяване на бойните действия в Нагорни Карабах е бил нарушен 117 пъти за последното денонощие"}
{"url": "http://www.focus-news.net/news/2017/09/03/2431936/kyustendil-ogranicheno-e-dvizhenieto-za-tovarni-avtomobili-po-patya-smolichano-pelatikovo-ot-km-10000-do-km-14000-poradi-propadane-na-chast-ot-patnoto-platno.html", "text": "Без проблеми се извършва движението по автомагистрала „Струма“ и главен път Е-79 в частта им от област Кюстендил. Това съобщиха за Радио „Фокус“ – Кюстендил от Областно пътно управление – Кюстендил. Няма данни за възникнали тежки пътнотранспортни произшествия. Ограничено е движението за товарни автомобили по пътя Смоличано - Пелатиково, от км 10+000 до км 14+000, поради пропадане на част от пътното платно при км 10+650, км 11+720, км 12+830 и км 13+360. Участъкът е сигнализиран с пътни знаци до 2 октомври. С повишено внимание да се извършва движението по пътя Рилски манастир - местност Кирилова поляна, след Рилския манастир, от км 31+350 до км 31+450. Поради пропадане на част от дясната пътна лента и банкета, движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци до 2 октомври. По пътя Бобов дол - Жедна има активизирало се свлачище, при км 14+900, заради което движението се извършва само в едната лента за движение до 2 октомври.\r\nЛивия НИНОВА", "date": "2017.09.03", "title": "Кюстендил: Ограничено е движението за товарни автомобили по пътя Смоличано - Пелатиково, от км 10+000 до км 14+000, поради пропадане на част от пътното платно"}
{"url": "http://www.focus-news.net/news/2017/09/03/2431937/blagoevgrad-v-edna-lenta-se-izvarshva-dvizhenieto-po-glaven-pat-e-79-mezhdu-selata-cherniche-i-stara-kresna-zaradi-kosene-i-izsichane-na-hrasti.html", "text": "В едната лента, съгласно поставените пътни знаци се извършва движението по главен път Е-79, между селата Черниче и Стара Кресна, от км 387+000 до км 392+500, поради косене и изсичане на храсти. Това съобщиха за Радио „Фокус“ – Пирин от Областно пътно управление – Благоевград. Ограничението е в сила до 8 септември. Косене и изсичане на храсти се извършва и по второкласен път–19 Симитли – Предела, от км 2+000 до км 21+500. Движението се осъществява в лявата или дясната лента, съгласно поставените пътни знаци до 08 септември. По второкласен път–84 Якоруда - Разлог, при км 98+500, пътният участък е стеснен поради дестабилизиран банкет в ляво. Движението е урегулирано с необходимите пътни знаци до 31 август. По третокласен път–198 Гоце Делчев - Катунци - Петрич, при км 38+380, в село Горно Спанчево, дясното платно за движение е подкопано и движението се извършва само в лявата лента поради разрушена подпорна стена с дължина 15 метра. Преминаването е урегулирано с необходимите пътни знаци до 31 октомври. Едното платно за движение е деформирано поради активизирало се свлачище и движението се извършва само в едната лента на третокласен път–1972 село Блатска - село Абланица, при км 7+700. Движението е урегулирано с пътни знаци до 31 октомври. Повишена опасност от падащи камъни има в района на Кресненското дефиле и по второкласен път–19 Симитли – Гоце Делчев, заради което водачите на моторни средства трябва да шофират с повишено внимание в тези райони. През нощта обстановката по пътищата в област Благоевград е била спокойна и няма регистрирани тежки пътни инциденти. Трафикът по автомагистрала „Струма“ и главен път Е-79 е интензивен.\r\nЛивия НИНОВА", "date": "2017.09.03", "title": "Благоевград: В една лента се извършва движението по главен път Е-79, между селата Черниче и Стара Кресна, заради косене и изсичане на храсти"}
{"url": "http://www.focus-news.net/news/2017/09/03/2431938/ria-novosti-iran-provede-izpitanie-na-zrk-bavar-373.html", "text": "Иран проведе изпитание на новия си зенитен ракетен комплекс „Бавар-373“, предаде РИА Новости.\r\nПо-рано командващият на силите за ПВО на Иран Амир Фарзад Исмаили заяви, че „Бавар-373“ ще постъпят на въоръжение във въоръжените сили на страната през 2018 година. \r\n„Системата е завършена и бяха проведени изпитания. Тази система е напълно изготвена в Иран“, заяви Исмаили.  Виктор Турмаков", "date": "2017.09.03", "title": "РИА Новости: Иран проведе изпитание на ЗРК „Бавар-373“"}
{"url": "http://www.focus-news.net/news/2017/09/03/2431939/afp-severna-koreya-opredelya-izpitanieto-na-vodorodnata-bomba-kato-perfekten-uspeh.html", "text": "Севернокорейската централна държавна телевизия обяви, че проведеното днес изпитание на водородна бомба в страната е „перфектен успех“. От там добавиха, че устройството може да бъде прикрепено към балистична ракета, предаде  AFP.\r\nЧасове след шестата ядрена детонация на Северна Корея централната държавна телевизия обяви, че „изпитанието на водородната бомба е перфектен успех“.  Виктор Турмаков", "date": "2017.09.03", "title": "AFP: Северна Корея определя изпитанието на водородната бомба като „перфектен успех“"}
{"url": "http://www.focus-news.net/news/2017/09/03/2431940/predsedatelyat-na-parlamenta-dimitar-glavchev-zarakata-na-stroitelite-na-dimitrovgrad-e-da-sagrazhdame-badeshteto-s-trudolyubie-energiya-i-vdahnovenie.html", "text": "Заръката на строителите на Димитровград е да съграждаме бъдещето с трудолюбие, енергия и вдъхновение. Това заяви председателят на Народното събрание Димитър Главчев на тържественото отбелязване на 70-годишнината на града, съобщиха от пресцентъра на Народното събрание. В приветствието си към жителите на града Димитър Главчев отбеляза, че Димитровград изцяло е построен от техните родители с ентусиазъм и надежда. \"Зад всяка сграда, зад всеки камък и тухла стои доброволният и безкористен труд на хиляди млади хора, дошли от всички краища на страната ни, за да градят нов град на брега на Марица\", добави той. \"И днес този град има свой собствен архитектурен облик, съчетал миналото с настоящето – музей на открито, който тепърва ще привлича туристи и гости\", посочи председателят на парламента. По думите му по-важното е, че Димитровград е запазил духа на строителите и именно това дава увереност, че има потенциал за стопанско развитие и просперитет на своите жители. Безспорно доказателство в тази посока е обявяването на града за „Община в България с най-много инвестиции за 2016 г.” \r\n„Вие живеете и работите сред изграденото от предците ви. Това е голяма гордост, но и задължение. Вярвам, че градът ви е в добри ръце, защото вие сте гаранцията за неговия просперитет”, обърна се Димитър Главчев към димитровградчани. \r\n  Председателят на Народното събрание разговаря преди това с кмета на града Иво Димов. Димитър Главчев връчи на кмета почетен плакет на Народното събрание, а той от своя страна на председателя на парламента - юбилеен плакет по повод 70-годишнината на града.", "date": "2017.09.03", "title": "Председателят на парламента Димитър Главчев: Заръката на строителите на Димитровград е да съграждаме бъдещето с трудолюбие, енергия и вдъхновение"}
{"url": "http://www.focus-news.net/news/2017/09/03/2431941/umbalsm-n-i-pirogov-blizo-200-patsienti-s-posttravmatichni-uslozhneniya-pregledaha-vodeshti-ortopedi-i-travmatolozi-prez-mesets-avgust.html", "text": "Близо 200 пациенти с посттравматични усложнения след претърпяна травматична увреда прегледаха водещи пироговски ортопеди и травматолози през месец август. Това съобщиха от пресцентъра на УМБАЛСМ \"Н. И. Пирогов\". Най-често хората са идвали заради проблеми, които не отшумяват седмици и месеци наред, въпреки проведено лечение, както в София, така и в страната.\r\nПроф. Асен Балтов, проф. Диян Енчев, доц. Михаил Рашков и д-р Виктор Спасов преглеждаха всеки вторник, сряда и четвъртък през целия август. В рамките на този един месец за второ мнение са ги търсили пациенти между 18 и 85 години, като преобладават лицата над 60 години. \r\nНаблюдението на пироговските светила в областта на травматологията е, че зачестяват случаите на посттравматични усложнения след травма, въпреки проведено оперативно или неоперативно лечение.", "date": "2017.09.03", "title": "УМБАЛСМ \"Н. И. Пирогов\": Близо 200 пациенти с посттравматични усложнения прегледаха водещи ортопеди и травматолози през месец август"}
{"url": "http://www.focus-news.net/news/2017/09/03/2431942/evrokomisaryat-mariya-gabriel-sazdavame-obsht-evropeyski-mehanizam-za-koordinatsiya-v-sluchay-na-kiberataka.html", "text": "Общ европейски механизъм за координация в случай на кибератака ще бъде създаден в ЕС. Това заяви пред журналисти във Варна Мария Габриел - еврокомисар по цифровата икономика и общество, която участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. Тя подчерта, че законодателният пакет ще бъде представен до две – три седмици. „Би ми се искало, когато говорим за цифровизация, в центъра да поставим гражданите. Интернет носи много възможности, но той ни прави и по-уязвими. Има невероятно увеличение на кибератаките – над 300 процента през 2016 година спрямо 2015 година, над 200 000 атаки всеки ден. Гражданите очакват от нас като Европейски съюз не да им казваме какво правим, а да бъдем ясни – защитата на основните човешки права, свободата на изразяване не подлежат на въпрос, нито на съмнение. Това, което ние можем да предложим, е общ европейски механизъм за координация в случай на атака. Виждате, че това, което е атакувано, са наши обществени блага – системата за здравеопазване е един пример. Мой приоритет е да създадем законодателен пакет, в който ще създадем общ европейски механизъм за координация с централно звено в Брюксел, който да позволи в случай на такава атака да няма такива невероятни размери. Никой от нас не е застрахован, но трябва европейските граждани да знаят, че Съюзът разполага с такъв механизъм. Ще предложим засилен мандат на Европейската агенция по сигурност, която е ситуирана в Гърция“, каза още Мария Габриел. Тя подчерта, че е важно също да бъде създадена система за сертифициране на продуктите. „Когато знаем, че само след няколко години ще имаме над 20 милиарда конектнати продукта - от смартфоните до лаптопите, атаките няма да спрат. Трябва да имаме минимална система на доброволни начала, но която да позволява на потребителите да знаят - купувайки си един продукт, че той им сертифициращо удостоверение на ниво ЕС, че този продукт има своите изисквания за сигурност“, заяви Мария Габриел. \r\nМарияна ВАЛЕНТИНОВА", "date": "2017.09.03", "title": "Еврокомисарят Мария Габриел: Създаваме общ европейски механизъм за координация в случай на кибератака"}
{"url": "http://www.focus-news.net/news/2017/09/03/2431943/deutsche-welle-povecheto-germantsi-smyatat-che-televizionniyat-debat-mezhdu-angela-merkel-i-martin-shults-shte-okazhe-vliyanie-na-izborite.html", "text": "Според повечето германци телевизионния дебат между германския канцлер Ангела Меркел и нейния съперник социалдемократ Мартин Шулц , който ще се състои днес, на 3 септември, ще окаже влияние на изборите за Бундестаг на 24 септември, предаде  Deutsche Welle.\r\n10% от допитаните в изследването на „Емнид“ смятат, че резултатът от дебатите ще повлияе силно на изборите, 20% смятат, че влиянието му ще бъде „по-скоро силно“, докато 52% са на мнение, че влияние ще има, макар и малко. Едва 14% смятат, че ходът на дебатите няма да има каквото и да е влияние върху резултата от вота. \r\nТелевизионните дебати между основните претенденти за поста нов канцлер на Германия ще започнат днес от 21:15 часа българско време и ще бъдат излъчени на живо в ефира на четири канала - ARD, ZDF, RTL и SAT1.\r\nПървият в историята на Германия теледебат се състоя през август 2002 г. между тогавашния канцлер Герхард Шрьодер и неговия съперник Едмунд Щойбер.  Виктор Турмаков", "date": "2017.09.03", "title": "Deutsche Welle:  Повечето германци смятат, че телевизионният дебат между  Ангела Меркел и Мартин Шулц ще окаже влияние на изборите"}
{"url": "http://www.focus-news.net/news/2017/09/03/2431944/pazardzhik-izlozhenieto-pazardzhik-ekspo-prodalzhava-s-predstavyane-deynostta-na-mestni-organizatsii-razvivashti-mladezhka-deynost.html", "text": "Младежкото изложение „Пазарджик Експо“ продължава и днес в Пазарджик, съобщиха за Радио „Фокус“ – Пазарджик организаторите на проявата. Изложението цели да представи организации, развиващи младежка дейност и работа с деца и младежи. Първото по рода си младежко изложение ще се проведе от 11.00 до 13.00 часа на площад „Константин Величков“ като част от планираните прояви на „Плюс Фестивал 2017“. В него участват пазарджишки организации от сферите на спорта, изкуството, младежката ангажираност, неформалното образование и други. Всеки участник има своя зона, в която да се презентира и да представи дейността си. Събитието цели да информира местната общност за възможностите, които предоставя град Пазарджик за ангажименти в свободното време.\r\nАлбена ЖИЛЕКОВА", "date": "2017.09.03", "title": "Пазарджик: Изложението „Пазарджик Експо“ продължава с представяне дейността на местни организации, развиващи младежка дейност"}
{"url": "http://www.focus-news.net/news/2017/09/03/2431945/moldpres-moldova-i-sarbiya-shte-se-podkrepyat-vzaimno-v-mezhdunarodnite-organizatsii.html", "text": "Министъра на външните работи и европейската интеграция на Молдова Андрей Галбур проведе среща с външния министър на Сърбия Ивица Дачич по време на работното си посещение в Белград, предаде  MOLDPRES.\r\nПо данни на МВнР на Молдова двамата са обсъдили настоящите теми от дневния ред на двустранните отношения и интензифицирането на политическия диалог и разширяването на двустранната правна рамка. \r\nДвете страни са поели ангажимент да задълбочат отношенията с ЕС и са подчертали важността на междуминистерските консултации между Молдова и Сърбия по Европейската интеграция. Министрите са подчертали необходимостта да има взаимна подкрепа в международните организации.  Виктор Турмаков", "date": "2017.09.03", "title": "MOLDPRES: Молдова и Сърбия ще се подкрепят взаимно в международните организации"}
{"url": "http://www.focus-news.net/news/2017/09/03/2431946/sofiya-vazstanoveno-e-dvizhenieto-po-bul-praga.html", "text": "От днес е възстановено напълно движението по бул. \"Прага\". Това съобщиха от пресцентъра на Столична община. Линиите на градския транспорт в района също се движат по редовните си маршрути. На бул. \"Прага\" е извършен цялостен ремонт в участъка от бул. ”Скобелев” до бул. ”Пенчо Славейков”, изградена е нова ВиК мрежа и сградни отклонения, подменена е пътната настилка, положен е нов асфалт, пътна маркировка и пешеходни пътеки. В следващите дни ще продължи изграждането на нови тротоари от двете страни на булеварда.\r\nИзвършен е и ремонт на ул. ”Шандор Петьофи”, между бул. ”Витоша” и ул. ”Княз Борис Първи”. На улицата са ремонтирани пътните платна, тротоарите и е обновено осветлението. \r\nСтолична община подготвя проект за цялостен ремонт на пътния тунел по бул. ”Скобелев” при НДК. Предвижда се реконструкция на тунела, както и на трамвайното трасе по бул. ”Скобелев”. Ремонтът включва изместване на трамвайното трасе от прилежащите сгради с 6 м. Разработва се транспортен анализ към проекта. Очаква се изпълнението да започне през лятото на 2018 г.", "date": "2017.09.03", "title": "София: Възстановено е движението по бул. ”Прага”"}
{"url": "http://www.focus-news.net/news/2017/09/03/2431947/yonhap-pravitelstvoto-na-yuzhna-koreya-shte-iska-nay-moshtnite-vazmozhni-sanktsii-na-oon-za-da-mozhe-kndr-da-bade-napalno-izolirana.html", "text": "Правителството на Южна Корея осъди строго последното ядрено изпитание на Северна Корея, заявявайки, че ще иска нови и по-мощни санкции на Съвета за сигурност на ООН, за да изолира напълно комунистическата си съседка, предаде  Yonhap.\r\n„Президентът Мун Джей-ин заяви, че страната няма никога да позволи на Северна Корея да продължи с развитието на ядрената и ракетната си технологии“, заяви водещият съветник по национална сигурност към президентството Чун Ой-йонг по време на пресконференция, проведена след свикването на съвета за национална сигурност на Южна Корея. \r\nПо-рано Северна Корея обяви, че е провела успешно шесто ядрено изпитание.  Виктор Турмаков", "date": "2017.09.03", "title": "Yonhap: Правителството на Южна Корея ще иска най-мощните възможни санкции на ООН, за да може КНДР да бъде „напълно“ изолирана"}
{"url": "http://www.focus-news.net/news/2017/09/03/2431948/the-guardian-kitay-osadi-silno-yadrenoto-izpitanie-na-severna-koreya.html", "text": "Китайското МВнР излезе с официално заявление, в което посочи, че „решително се противопоставя“ и „силно осъжда“ ядреното изпитание, което Северна Корея проведе днес, пише  The Guardian.\r\n„КНДР отново проведе ядрено изпитание въпреки широкоразпространената опозиция на международната общност“, пише в заявлението. „Китайското правителство решително се противопоставя на изпитанието и силно го осъжда“, пише още там . Виктор Турмаков", "date": "2017.09.03", "title": "The Guardian: Китай \"осъди силно\" ядреното изпитание на Северна Корея"}
{"url": "http://www.focus-news.net/news/2017/09/03/2431949/evrokomisaryat-mariya-gabriel-92-e-uspevaemostta-pri-svalyane-na-onlayn-sadarzhaniya-svarzani-s-teroristichni-naglasi-ili-tseli.html", "text": "92% е успеваемостта при сваляне на онлайн съдържания, свързани с терористични нагласи или цели. Това заяви пред журналисти във Варна Мария Габриел - еврокомисар по цифровата икономика и общество, която участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. По отношение на киберсигурността Мария Габриел подчерта, че има законодателство, което трябва да се прилага. „Аз съм част от хората, които не са за постоянно създаване на нови законодателни текстове. Имаме толкова много, по-скоро трябва да направим така, че то да работи. Когато говорим за тероризъм, за киберсигурност, имаме няколко елемента. Най-напред в ЕК създадохме интернет форум за борба със съдържание, което съдържа тероризъм. То е пряко в координация с Европол. Имаме над 30 000 свалени съдържания онлайн, свързани с терористични нагласи или цели, защото е много важно то да бъде сваляно максимално бързо и най-силното въздействие е в първия един час. Имаме 92% успеваемост на сваляне на такова съдържание. Има още няколко други такива диалога с платформи със социалните партньори\", каза Мария Габриел. По думите ѝ в момента се прави анализ на това кои са добрите практики, така че те да продължат. \"От друга страна имаме първия законодателен документ - това е Директивата за цифровата сигурност на мрежите, която е първото законодателство, свързано с тази област. Важно е държавите от ЕС да приложат директивата навреме – май 2018 година“, посочи Мария Габриел. Според нея всяка една държава от ЕС трябва да създаде звено за координация, свързано с борбата с киберсигурността. „Ние трябва да направим така, че държавите членки да я приложат навреме. Няма нужда от ново законодателство“, коментира българският представител в Европейската комисия. Мария Габриел каза още, че свободата на изразяване и основните фундаментални права на гражданите не подлежат на съмнение. „Много деликатен е балансът между това да защитим своите общоевропейски ценности и права. От друга страна трябва да признаем, че имаме незаконно съдържание, имаме съдържание, което подстрекава към тероризъм. Имаме дълг към децата си да ги защитим от част от обектите, които те срещат в интернет. Това е част от новото предложение за Директивата за аудиовизуалните медийни услуги – специален акцент в защитата на малолетните в интернет“, добави Мария Габриел.\r\nМарияна ВАЛЕНТИНОВА", "date": "2017.09.03", "title": "Еврокомисарят Мария Габриел: 92% е успеваемостта при сваляне на онлайн съдържания, свързани с терористични нагласи или цели"}
{"url": "http://www.focus-news.net/news/2017/09/03/2431950/sofiya-silna-burya-se-razrazi-nad-stolitsata.html", "text": "Силна буря се разрази над столицата, предаде репортер на Агенция \"Фокус\". Небето притъмня. Вали пороен дъжд, придружен със силен вятър.", "date": "2017.09.03", "title": "София: Силна буря се разрази над столицата"}
{"url": "http://www.focus-news.net/news/2017/09/03/2431951/stolichna-obshtina-napomnya-terasite-i-prozortsite-na-zhilishtata-da-se-obezopasyat-ot-nezakrepeni-predmeti.html", "text": "Във връзка със силния вятър над столицата, на места придружен от дъжд, Столична община напомня терасите и прозорците на жилищата да се обезопасят от незакрепени предмети. Това съобщиха за Агенция \"Фокус\" от пресцентъра на Столична община.\r\nСтроителните обекти също трябва да бъдат обезопасени. Три екипа на Дирекция \"Аварийна помощ и превенция\" са на терен в готовност да реагират на сигнали на гражданите.", "date": "2017.09.03", "title": "Столична община напомня терасите и прозорците на жилищата да се обезопасят от незакрепени предмети"}
{"url": "http://www.focus-news.net/news/2017/09/03/2431952/tass-yuzhna-koreya-shte-razgleda-vazmozhnostta-da-razpolozhi-nay-moshtnoto-vazmozhno-taktichesko-orazhie-na-sasht.html", "text": "Властите на Южна Корея са готови да разгледат възможността да разположат „най-мощното тактическо оръжие на САЩ“ на своя територия след новото ядрено изпитание на КНДР, предаде  ТАСС.\r\nСъщо така се отбелязва, че Сеул ще се бори за приемането на „най-строги“ санкции по отношение на Северна Корея. Изразено е мнение, че мощността на взривената днес бомба може да достигне до 100 килотона.  Виктор Турмаков", "date": "2017.09.03", "title": "ТАСС: Южна Корея ще разгледа възможността да разположи най-мощното възможно тактическо оръжие на САЩ"}
{"url": "http://www.focus-news.net/news/2017/09/03/2431953/varna-s-flashmob-mgerb-podkrepi-balgarskoto-predsedatelstvo-na-saveta-na-es.html", "text": "С атрактивен флашмоб в центъра на Варна младежката организация на ГЕРБ изрази подкрепата си за българското председателство на Съвета на ЕС. Това съобщиха от пресцентъра на ПП ГЕРБ. Над 250 младежи – участници в десетото юбилейно издание на Летния университет на МГЕРБ, се включиха в инициативата, която се проведе на площад „Независимост”. Облечени със сини тениски и с шапки в цветовете на българския национален флаг, младежите изписаха с телата си EU и БГ. „С тази инициатива младежката организация на ГЕРБ, която обединява в себе си част от граждански най-активните и будни млади хора в държавата, застава зад главния приоритет на България – председателството на Съвета на ЕС”, коментира лидерът на МГЕРБ Георг Георгиев. По думите му младите хора ще имат много силна роля в председателството, тъй като много от тях ще участват в същинския процес по неговата организация като доброволци в рамките на съпътстващите събития. „С идеите, които генерират, те могат да бъдат истинската принадена стойност, която да направи председателството ни пълноценно и успешно”, добави Георг Георгиев, който бе най-младият народен представител в 43-то НС, а в момента е най-младият зам.-министър в  МВнР. Той отчете, че организацията на МГЕРБ, която чества 10 години от създаването на своята лятна академия, стимулира младите хора да доказват компетентността и възможностите си в контекста на държавната политика и да дават своя принос по важните за България теми и каузи. „Инициативата на МГЕРБ, посветена на българското председателство на ЕС, е показателна, че младите хора могат да се интересуват и да бъдат увлечени от политиката - особено в такъв съдбоносен за България момент, особено във Варна, която през последните месеци присъства изключително активно на политическата карта на ЕС. Сигурен съм, че и в следващите месеци Варна ще продължи да бъде домакин на сериозни международни делегации. Сигурен съм, че едва ли има по-добро място от Европейската  младежка столица, за да се чуе силният глас на младите хора”, подчерта на свой ред евродепутатът от ГЕРБ/ЕНП Андрей Новаков – най-младият член на Европейския парламент. „Събитието на площада събра толкова много младежи, дошли по собствено убеждение и с интерес от това, което ще направи България в рамките на председателството на ЕС. Опровергаваме схващането, че младите хора са апатични, че не се интересуват от случващото се в страната и от средата, в която живеят. Нещо повече – доказваме, че сред тях има образовани, кадърни, можещи личности, които са ангажирани с развитието на своя град и на държавата”, каза Андрей Новаков, който също взе участие в инициативата.", "date": "2017.09.03", "title": "Варна: С флашмоб МГЕРБ подкрепи българското председателство на Съвета на ЕС"}
{"url": "http://www.focus-news.net/news/2017/09/03/2431954/plovdiv-zhiteli-na-kv-komatevo-izlizat-na-protest-zaradi-prodalzhavasht-remont-na-ul-komatevsko-shose.html", "text": "Жители на кв. „Коматево“ в Пловдив излизат на протест заради продължаващ ремонт на ул. „Коматевско шосе“. Това съобщиха за Радио „Фокус“ – Пловдив от Сдружение „Коматевци за Коматево“, които са основните организатори на предстоящия протест. Това е първият от общо четири протеста, които ще се проведат. Протестът ще се проведе времето между 18.00 и 18.30 часа. Сборният пункт на протестиращите ще бъде последна спирка на ул. „Коматевско шосе“, при обръщалото на автобусите, след което те ще продължат към Околовръстното шосе на града. Жителите са заявили готовност да блокират движението по възловата пътна артерия, за да изразят своята непримиримост за ефективни протестни действия. Според хората то квартала ремонтът на пътния участък  е продължава прекалено дълго време. Протестиращите настояват още фирмата-изпълнител да спази обещанието си, дадено на 21 август тази година, и да покаже, че рехабилитацията на участъка наистина е приоритет.„Фокус“ припомня, че ремонтът на пътя продължава повече от година. Ремонтните дейности са причина за образуването на всекидневни задръствания. От Община Пловдив коментираха, че ремонтът на пътя се е забавил заради открити археологически разкопки и обещаха шосето да е готово до края на месец октомври.\r\nКристиян ГАРОВ", "date": "2017.09.03", "title": "Пловдив: Жители на кв. „Коматево“ излизат на протест заради продължаващ ремонт на ул. „Коматевско шосе“"}
{"url": "http://www.focus-news.net/news/2017/09/03/2431955/ria-novosti-osse-opredeli-yadrenoto-izpitanie-na-kndr-kato-bezrazsadno-i-bezotgovorno.html", "text": "Действащият председател на ОССЕ и министър на външните работи на Австрия Себастиан Курц заяви, че изпитанията на ядрено оръжие на Северна Корея нарушават международните задължения на страната и са „безразсъдна и безотговорна“ постъпка на фона на напрегнатата ситуация на Корейския полуостров, предаде РИА Новости.\r\n„Категорично осъждам ядреното изпитание на КНДР. То е не само явно нарушение на международните задължения на Северна Корея, но и безразсъден и безотговорен акт по време на повишено напрежение на Корейския полуостров“, заяви Курц.\r\nТой призова КНДР „да прекрати едностранните провокации и да се върне на преговорите“ , а също така поиска незабавна реакция за случилото се от Съвета за сигурност на ООН.  Виктор Турмаков", "date": "2017.09.03", "title": "РИА Новости: ОССЕ определи ядреното изпитание на КНДР като безразсъдно и безотговорно"}
{"url": "http://www.focus-news.net/news/2017/09/03/2431956/sofiya-20-sa-podadenite-do-momenta-signali-za-padnali-kloni-vsledstvie-na-buryata-v-stolitsata.html", "text": "Три екипа на Дирекция \"Аварийна помощ и превенция\" отработват сигнали заради силната буря, която се разрази над столицата. Към момента са получени 20 сигнала за паднали клони на дървета. Това съобщиха за Агенция \"Фокус\" от Столична община. Изпратени са екипи на дирекцията и на столичната пожарна. Временно е променен маршрутът на трамвайна линия 10. Трамваите въртят на спирка \"пл. Журналист\". Промяната се налага заради паднали клони върху контактно-кабелната мрежа. На място са изпратени екипи на \"Столичен електро транспорт\", които да отстранят проблема.", "date": "2017.09.03", "title": "София: 20 са подадените до момента сигнали за паднали клони вследствие на бурята в столицата"}
{"url": "http://www.focus-news.net/news/2017/09/03/2431957/evrokomisaryat-mariya-gabriel-sotsialniyat-stalb-na-es-shte-bade-chast-ot-badeshteto-na-evropa.html", "text": "Социалният стълб на ЕС ще бъде част от бъдещето на Европа. Това заяви пред журналисти във Варна Мария Габриел - еврокомисар по цифровата икономика и общество, която участва в десетото юбилейно издание на Летния университет на МГЕРБ, предаде репортер на Радио „Фокус“ – Варна. „Преди да квалифицираме социален дъмпинг или не, нека се върнем към основните, фундаментални права - свободата на движение на хора, сред тях и работниците. Премиерът Борисов показа, че какъвто и проблем да има, каквото и предизвикателство, трябва да се случва в координация, защото социалният дъмпинг включва социално и икономическо измерение. В ЕК се намираме в етап, в който социалният стълб на ЕС, който бе предложен през юни, се дискутира в най-голям детайл. Той ще бъде част от бъдещето на Европа и България ще има голямата отговорност да финализира този документ. За мен е много важно да се продължи политиката такава, каквато премиерът Борисов я показа – на непротивопоставяне на държавите с цел блокиране на намиране на решение. Да се върнем към изконната ценност, че само в рамките на един свободен пазар, на един единен съюз, можем наистина да направим така, че социалното сближаване да бъде на преден план, а не социалният дъмпинг“, отбеляза Мария Габриел. По отношение на цифровия пазар еврокомисарят коментира, че ако бъде завършен, 415 милиарда ще бъдат за европейските граждани като допълнителни доходи. „За всички нас е ясно колко хубаво могат да бъдат използвани - за здравеопазване, образование, социална политика. Затова имаме много голяма отговорност, остават само 2 години. ЕК е изпълнила ангажимента си, всички 35 инициативи и 21 законодателни предложения са на масата. Тук идва моята отговорност, защото в момента се намираме във фаза, в която трябва да довършим вече сложеното на масата. Трябва междувременно да бъдем малко по-високоговорящи, когато говорим за наши успехи – краят на роуминга, това е един несъмнен успех“, посочи Мария Габриел. \r\nМарияна ВАЛЕНТИНОВА", "date": "2017.09.03", "title": "Еврокомисарят Мария Габриел: Социалният стълб на ЕС ще бъде част от бъдещето на Европа"}
{"url": "http://www.focus-news.net/news/2017/09/03/2431958/reuters-kitay-prizova-severna-koreya-da-prekrati-pogreshnite-deystviya-sled-yadrenoto-izpitanie.html", "text": "Външното министерство на Китай призова Северна Корея да прекрати „погрешните действия“, след като Пхенян съобщи, че е извършил успешно изпитание на водородна бомба, предаде  Reuters.\r\nВ официално свое заявление министерството решително се противопостави и силно осъди действията на Северна Корея и призова страната да спазва резолюциите на съвета за сигурност на ООН.  Виктор Турмаков", "date": "2017.09.03", "title": "Reuters: Китай призова Северна Корея да прекрати „погрешните действия“ след ядреното изпитание"}
{"url": "http://www.focus-news.net/news/2017/09/03/2431959/plovdiv-53-godishen-mazh-e-pochinal-na-benzinostantsiya-v-rayona-na-okolovrastnoto-shose-na-grada.html", "text": "53-годишен мъж е починал на бензиностанция в района на Околовръстното шосе на Пловдив. Това съобщи за Радио „Фокус“ - Пловдив говорителят на ОДМВР. По първоначална информация сигналът е подаден към 9.40 часа днес. Причината за смъртта на мъжа е внезапно прилошаване докато е стоял в автомобила. Няма данни за насилие. Продължават огледите на мястото на инцидента. Предстои образуването на досъдебно производство.\r\nКристиян ГАРОВ", "date": "2017.09.03", "title": "Пловдив: 53-годишен мъж е починал на бензиностанция в района на Околовръстното шосе на града"}
{"url": "http://www.focus-news.net/news/2017/09/03/2431960/ria-novosti-kndr-tvardi-che-yadrenoto-y-izpitanie-ne-e-dovelo-do-iztichane-na-radiatsiya.html", "text": "КНДР заяви, че изпитанието на водородната бомба от днес не е довело до изтичане на радиация или до други негативни последствия върху околната среда, предаде РИА Новости.\r\n„Потвърдено е, че изпитанието не е довело до свличане на земни маси, изтичане на радиация или на други негативни въздействия върху околната среда“, съобщава централната държавна телевизия на Северна Корея. \r\nСъобщава се, че изпитанието е било извършено по заповед на севернокорейския лидер Ким Чен-ун.  Виктор Турмаков", "date": "2017.09.03", "title": "РИА Новости: КНДР твърди, че ядреното й изпитание не е довело до изтичане на радиация"}
{"url": "http://www.focus-news.net/news/2017/09/03/2431961/balgariya-osazhda-shestiya-yadren-opit-na-kndr.html", "text": "Министерството на външните работи на България осъжда остро извършения от Корейската народно-демократична република (КНДР) на 3 септември 2017 г. шести по ред ядрен опит. Това съобщиха от пресцентъра на Министерство на външните работи. Тази поредна тежка провокация е сериозно нарушение на съответните резолюции на Съвета за сигурност на ООН и на споразумението за гаранциите на МААЕ. България категорично осъжда подобни действия, които водят до допълнително повишаване на напрежението в региона и представляват заплаха за световния мир и сигурност.\r\nПризоваваме КНДР да прекрати веднъж завинаги своята ядрена и балистична програма по цялостен и необратим начин, изпълнявайки в пълна степен своите международни ангажименти, както и да се ангажира с  конструктивен диалог с международната общност за намирането на изход от ситуацията по мирен път.", "date": "2017.09.03", "title": "България осъжда шестия ядрен опит на КНДР"}
{"url": "http://www.focus-news.net/news/2017/09/03/2431962/kyustendil-na-4-septemvri-se-navarshvat-18-godini-ot-gibelta-na-shestimata-pozharnikari-i-politsai-zaginali-pri-potushavaneto-na-pozhar-v-mini-bobov-dol.html", "text": "На 4 септември 2017 година се навършват 18 години  от гибелта на  пожарникарите   младши лейтенант Иван Факирски (32 г.), младши лейтенант Ивайло Парасков (32 г.)  и полицаите капитан Крум Зарев (30 г.),  младши лейтенант Ивайло Иванов (26 г.),  младши лейтенант Венцислав Георгиев (27 г.), младши лейтенант Бисер Калистратов (25 г.). Това съобщиха от пресцентъра на МВР. Шестимата млади мъже  загинаха по време на изпълнение на служебните си задължения, докато потушаваха пожар в склад № 3 на Централни взривни складове на Мини „Бобов дол“ в с. Големо село. Шест семейства загубиха синовете си, 3 деца останаха без своите бащи, едно дори не го видя. В 10.30 часа в РУ Бобов дол заместник-министър Стефан Балабанов, директорът на ГДПБЗН, служители на МВР в Кюстендилска област, близки и приятели ще почетат паметта на загиналите четирима полицаи и двама пожарникари.", "date": "2017.09.03", "title": "Кюстендил: На 4 септември се навършват 18 години от гибелта на шестимата пожарникари и полицаи, загинали при потушаването на пожар в Мини „Бобов дол“"}
{"url": "http://www.focus-news.net/news/2017/09/03/2431963/yonhap-armiyata-na-yuzhna-koreya-predupredi-che-shte-predprieme-merki-sreshtu-yadrenoto-izpitanie-na-kndr.html", "text": "Армията на Южна Корея предупреди, че подготвя силни мерки в отговор на шестото ядрено изпитание на Северна Корея, предаде  Yonhap.\r\n„Южна Корея и САЩ имат достатъчни възможности да отговорят на провокацията на Севера и двете страни се координират помежду си повече от всякога“, пише в официално заявление на щаба на южнокорейските въоръжени сили.\r\n„Комбинираните сили на съюзниците ще покажат своя мощен отговор чрез действия“, заяви генерал-майор Чо Хан-кю, началник на оперативния отдел на щаба.  Виктор Турмаков", "date": "2017.09.03", "title": "Yonhap: Армията на Южна Корея предупреди, че ще предприеме мерки срещу ядреното изпитание на КНДР"}
{"url": "http://www.focus-news.net/news/2017/09/03/2431965/evrokomisaryat-mariya-gabriel-do-may-2018-godina-vsichki-darzhavi-ot-es-tryabva-da-prilozhat-obshtiya-reglament-za-zashtita-na-lichnite-danni.html", "text": "До май 2018 година всички държави от ЕС трябва да приложат Общия регламент за защита на личните данни. Това заяви пред журналисти във Варна Мария Габриел - еврокомисар по цифровата икономика и общество, която се включи в десетото юбилейно издание на Летния университет на МГЕРБ, предаде репортер на Радио „Фокус“ – Варна. „Можем да се гордеем, че като ЕС сме поставили най-високите изисквания за това как личните данни на всеки един ще бъдат запазени и няма да има възможност за злоупотреба с тях. Затова в следващите месеци ще продължа активен диалог с държавите, за да го приложим навреме“, отбеляза Мария Габриел. Тя добави, че паралелно се работи и по още едно предложение, което допълва Общия регламент за защита на личните данни и се отнася за защита на личните данни в новите алтернативни оператори като viber. Предложението предизвиква много дебати, но за нас е важно всеки европейски гражданин да знае, че личните му данни са неприкосновени. Затова и не поставяме под съмнение принципа на шифрирането на данните. Само когато става въпрос за въпроси, свързани с националната сигурност, може да има достъп до тези данни. За останалото - позицията ни е много ясна. Много ясно е казано в регламента – само компетентните органи и за цели, свързани с националната сигурност. Трябва да правим разлика между социалните мрежи и традиционните класически оператори, където има вече Общ регламент за личните данни. Сега трябва да осигурим защита на личните данни на гражданите и в тази посока“, подчерта Мария Габриел.\r\nМарияна ВАЛЕНТИНОВА", "date": "2017.09.03", "title": "Еврокомисарят Мария Габриел: До май 2018 година всички държави от ЕС трябва да приложат Общия регламент за защита на личните данни"}
{"url": "http://www.focus-news.net/news/2017/09/03/2431966/interfaks-mvnr-na-rusiya-osadi-raketnoto-izpitanie-v-severna-koreya.html", "text": "МВнР на Русия във връзка с последното севернокорейско изпитание на водородна бомба съобщи, че продължаването на подобни действия може да доведе до сериозни последствия за КНДР, предаде  Интерфакс.\r\n„Изразяваме дълбока загриженост във връзка с обявеното на 3 септември от КНДР изпитание на термоядрено взривно устройство за междуконтинентална балистична ракета“, пише в официално заявление на министерството. От там отбелязват, че „поредното демонстративно пренебрежение от Пхенян на съответните резолюции на Съвета за сигурност на ООН и нормите на международното право заслужават най-решително осъждане“.\r\n„Не може да не предизвиква съжаление фактът, че ръководството на КНДР със своите действия създава сериозна заплаха за мира и сигурността на Корейския полуостров и в региона като цяло. Продължаването на тази линия може да предизвика сериозни последствия за самата КНДР“, пише в официалното заявление.  Виктор Турмаков", "date": "2017.09.03", "title": "Интерфакс: МВнР на Русия осъди ракетното изпитание в Северна Корея"}
{"url": "http://www.focus-news.net/news/2017/09/03/2431967/sofiya-padnalo-darvo-zatrudnyava-dvizhenieto-po-patya-ot-s-rebarkovo-do-mezdra-obrazuvali-sa-se-koloni-ot-avtomobili.html", "text": "Паднало дърво затруднява движението по пътя от с. Ребърково до Мездра. На мястото са се образували колони от автомобили. Това съобщи за читател на Агенция \"Фокус\"", "date": "2017.09.03", "title": "София: Паднало дърво затруднява движението по пътя от с. Ребърково до Мездра, образували са се колони от автомобили"}
{"url": "http://www.focus-news.net/news/2017/09/03/2431968/todor-chobanov-zam-kmet-na-sofiya-v-83-ot-obshtinskite-detski-gradini-ima-vanshno-videonablyudenie-a-v-30-i-vatreshno.html", "text": "В 83% от общинските детски градини има изградено външно видеонаблюдение. По решение на Педагогическите съвети и след съгласие на родителите, има изградено и вътрешно видеонаблюдение в 30% от детските градини. Това каза в интервю за Агенция „Фокус“ зам.-кметът на София доц. д-р Тодор Чобанов. „Всички детски градини имат изграден СОТ, а в 149 детски градини има и физическа охрана“, обясни той. „Детските градини на територията на Столична община са обезпечени с необходимия педагогически и непедагогически персонал“, посочи Тодор Чобанов. „С приемането на новия Закон за предучилищното и училищното образование, който влезе в сила от 01.08.2016 година и стандарта за приобщаващо образование, работим в посока за осигуряване и на други педагогически специалисти, ресурсни учители, логопеди, психолози, педагогически съветници, в детски градини с по-голям брой деца със СОП“, каза още зам.-кметът. \r\nБиляна ИВАНОВА", "date": "2017.09.03", "title": "Тодор Чобанов, зам.-кмет на София: В 83% от общинските детски градини има външно видеонаблюдение, а в 30% и вътрешно"}
{"url": "http://www.focus-news.net/news/2017/09/03/2431969/maae-yadrenoto-izpitanie-na-severna-koreya-predizvikva-izvanredno-sazhalenie.html", "text": "Според председателя на Международната агенция за атомна енергетика (МААЕ) Юкия Амано последното ядрено изпитание ан Северна Корея „предизвиква извънредно съжаление“ и демонстрира „пълно незачитане“ на исканията на международната общност, предаде  AFP.\r\n„Днешното ядрено изпитание на КНДР предизвиква извънредно съжаление“, заяви Амано. „Новото изпитание, което следва двете от миналата година и е шестото от 2006 г. е пълно незачитане на повтарящите се искания на международната общност“, добави той.  Виктор Турмаков", "date": "2017.09.03", "title": "МААЕ: Ядреното изпитание на Северна Корея предизвиква „извънредно съжаление“"}
{"url": "http://www.focus-news.net/news/2017/09/03/2431970/evrokomisaryat-mariya-gabriel-obshtinite-shte-mogat-da-kandidatstvat-po-proekt-za-osiguryavane-na-bezzhichen-i-bezplaten-internet-v-prodalzhenie-na-tri-godini.html", "text": "Общините ще могат да кандидатстват по проект за осигуряване на безжичен и безплатен интернет в продължение на три години. Това заяви пред журналисти във Варна Мария Габриел - еврокомисар по цифровата икономика и общество, която се включи в десетото юбилейно издание на Летния университет на МГЕРБ, предаде репортер на Радио „Фокус“ – Варна. „Ще лансираме проекта в началото на следваща година. 120 милиона евро е бюджетът ни, който ще стигне до между 6 000 и 8 000 местни общини. Много важно е България да бъде сред активните, защото принципът, по който ще се разпределят парите, е първи дошъл - първи обслужен. За първи път Европа толкова директно показва как може да бъде полезна на гражданите - безплатен интернет в продължение на три години, пряко взаимодействие между ЕК и местните общини, без посредници, без друг тип механизми. Ще следим внимателно с екипа ми за две неща – формулярът, с който ще кандидатстват общините, да бъде максимално опростен, както и да привлечем достатъчно партньори в тази инициатива, за да има добавена стойност“, коментира Мария Габриел. По думите ѝ друга инициатива, по която се работи в момента, е краят на географското блокиране онлайн. Според Мария Габриел в момента 52% от покупко-продажбите в интернет не могат да се осъществят поради географско блокиране. \r\nМарияна ВАЛЕНТИНОВА", "date": "2017.09.03", "title": "Еврокомисарят Мария Габриел: Общините ще могат да кандидатстват по проект за осигуряване на безжичен и безплатен интернет в продължение на три години"}
{"url": "http://www.focus-news.net/news/2017/09/03/2431971/mun-dzhey-in-yuzhna-koreya-shte-predprieme-maksimalnite-kontramerki-v-otgovor-na-yadrenoto-izpitanie-na-kndr.html", "text": "Президентът на Южна Корея Мун Джей-ин заяви, че страната, редом с международната общност, ще предприеме максималните възможни контрамерки в отговор на ядреното изпитание на КНДР, предаде ТАСС.\r\n„Съвместно с международната общност ние ще предприемем максималните възможни контрамерки“, пише в официално заявление на президентската администрация. \r\nЮжна Корея изрази мнение, че мощността на взривената днес от Северна Корея бомба възлиза на 100 килотона.  Виктор Турмаков", "date": "2017.09.03", "title": "Мун Джей-ин: Южна Корея ще предприеме максималните контрамерки в отговор на ядреното изпитание на КНДР"}
{"url": "http://www.focus-news.net/news/2017/09/03/2431972/nad-400-hil-kartichki-tragvat-kam-turisti-pochivashti-v-balgariya.html", "text": "По инициатива на министъра на туризма Николина Ангелкова над 400 хил. картички тръгват към туристите, почиващи в България. Специалният жест цели да им благодари, че са избрали страната за дестинация на своята почивка. Това съобщиха от пресцентъра на Министерство на туризма. Той е и поредната стъпка в работата на министерството при изграждане на имиджа на България, като предлагаща най-високо качество туристически продукт. Гостите, които ще получат специалната картичка ще бъдат избрани на случаен принцип, като те ще се разпределят пропорционално в цялата страна. Очаква се картичките да бъдат изпратени в следващите дни до края на сезона. \r\nВизията на картичката пресъздава облика на пощенската марка, посветена на „2017- Международна година на устойчивия туризъм за развитие“. Филателното издание ще е посланието на България по време на 22-рата сесия на Генералната асамблея на Световната организация по туризъм към ООН в гр. Чънду, Китай. А картичката ще изпълнява тази функция сред гостите пътували в страната. Стенописи от Рилският манастир и Тракийската казанлъшка гробни са изобразени на предната част на картичката. В допълнение на красивите фрагменти е специалното послание подписано лично от министъра на туризма Николина Ангелкова. То гласи: Thank you for choosing Bulgaria!, което означава „Благодаря ви, че избрахте България!“. Английският е избран, защото той е официален език на Европейския съюз и е сред най- разпространените на международно ниво.", "date": "2017.09.03", "title": "Над 400 хил. картички тръгват към туристи, почиващи в България"}
{"url": "http://www.focus-news.net/news/2017/09/03/2431973/zam-predsedatelyat-na-gerb-tsvetan-tsvetanov-shte-poseti-obshtina-velingrad.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети община Велинград на 4 септември. Това съобщиха от пресцентъра на ПП ГЕРБ. Цветанов ще бъде придружаван от народния представител от 13-ти МИР Димитър Гечев и областния координатор на ПП ГЕРБ - Пазарджик Найден Шопов.\r\nОт 9.45 Цветанов ще се срещне с жители на село Кръстава, за да се запознае с мнението им по проекта за изграждане на мина за добив на волфрам, която ще бъде в непосредствена близост до населеното място. Предвижда се още Цветанов да се запознае с реализацията на проекти за ремонт на три улици и изграждане на нов водопровод.\r\nОт 11.00 в село Драгиново Цветан Цветанов ще се срещне с колектива на Целодневна детска  градина „Пролет“, с граждани, членове и симпатизанти на ГЕРБ. Предстои изграждане на нова сграда на детската градина на стойност 1 620 000 лв., отпуснати с решение на МС в края на месец юли. \r\nОт 12.00 часа, в голямата зала на Община Велинград, председателят на ПГ на ГЕРБ и зам.-председател на партията, заедно с министъра на околната среда и водите Нено Димов и директора на РИОСВ - Пазарджик Костадин Гешев ще се срещнат с граждани, синдикати, представители на браншови организации от сферата на туризма и неправителствени организации, за да обсъдят проекта за разработване на волфрамова мина „Грънчарица“.", "date": "2017.09.03", "title": "Зам.-председателят на ГЕРБ Цветан Цветанов ще посети община Велинград"}
{"url": "http://www.focus-news.net/news/2017/09/03/2431974/severna-koreya-provede-shestoto-si-yadreno-izpitanie-tokio-i-seul-zaplashvat-s-kontramerki-obzor.html", "text": "Земетресение с магнитуд 6,3 по скалата на Рихтер, на дълбочина от нула метра бе регистрирано в Северна Корея, едва няколко часа след като режимът ѝ се похвали с нова ядрена бойна глава. По-късно изолираната азиатска страна потвърди, че е провела изпитание на водородна бомба - шестото си подред.\r\nПрезидентът на Южна Корея Мун Джей-ин свика съвета за национална сигурност във връзка със случилото се.  \"Съвместно с международната общност ние ще предприемем максималните възможни контрамерки“, пише в официално заявление на президентската администрация.  Президентът Мун Джей-ин заяви, че страната няма никога да позволи на Северна Корея да продължи с развитието на ядрената и ракетната си технологии“, заяви водещият съветник по национална сигурност към президентството Чун Ой-йонг по време на пресконференция, проведена след свикването на съвета за национална сигурност на Южна Корея. Властите на Южна Корея са готови да разгледат възможността да разположат „най-мощното тактическо оръжие на САЩ“ на своя територия след случилото се.\r\n„Южна Корея и САЩ имат достатъчни възможности да отговорят на провокацията на Севера и двете страни се координират помежду си повече от всякога“, пише в официално заявление на щаба на южнокорейските въоръжени сили.э „Комбинираните сили на съюзниците ще покажат своя мощен отговор чрез действия“, заяви генерал-майор Чо Хан-кю, началник на оперативния отдел на щаба. \r\nЯпонският външен министър Таро Коно посочи, че правителството е изпратило протестна нота на Северна Корея по посолството ѝ в Пекин. В нея изпитанието е определено като „извънредно непростимо“.  Това е абсолютно непростимо. Възнамеряваме да координираме своите действия със съответните страни, за да се свика срочно Съвета за сигурност на ООН“, подчерта министърът.", "date": "2017.09.03", "title": "Северна Корея проведе шестото си ядрено изпитание  - Токио и Сеул заплашват с контрамерки (ОБЗОР)"}
{"url": "http://www.focus-news.net/news/2017/09/03/2431975/afp-prezidentat-na-frantsiya-prizova-kam-mnogo-strog-otgovor-spryamo-severna-koreya.html", "text": "Президентът на Франция Еманюел Макрон призова към „много строг“ отговор от международната общност след като КНДР обяви, че е изпитала успешно водородна бомба, предаде  AFP.\r\n„Международната общност трябва да бъде много строга при справянето с последната провокация“, заяви Макрон. Той призова Съвета за сигурност на ООН „да реагира бързо“ спрямо ескалацията.  Виктор Турмаков", "date": "2017.09.03", "title": "AFP: Президентът на Франция призова към „много строг“ отговор спрямо Северна Корея"}
{"url": "http://www.focus-news.net/news/2017/09/03/2431976/veliko-tarnovo-stopanskata-akademiya-v-svishtov-provezhda-posledno-klasirane-za-tazgodishnite-kandidat-studenti.html", "text": "Стопанска академия „Димитър А. Ценов” провежда последно класиране за тазгодишните кандидат-студенти в ОКС „бакалавър“. Това съобщиха от пресцентъра на Стопанска академия „Димитър А. Ценов”. Поради 100% изпълнение на държавния план-прием в редовна и в задочна форми, за настоящото класиране от Кандидатстудентска кампания 2017 може да се кандидатства само за платена форма на обучение – задочно (със семестриална такса 360 лева) и редовно (със семестриална такса 420 лева). \r\nЗа участващите в класирането с оценка от държавен зрелостен изпит или пренесена оценка от друго висше училище, срокът за подаване на документи е до 9 септември включително. Кандидат-студентите, които ще участват в класирането с конкурсен изпит, положен в СА „Д. А. Ценов“, трябва да подадат документи до 8 септември, а самият изпит ще се проведе на 9 септември от 13.00 часа. Кандидатстудентският изпит е под формата на еднороден тест от 60 въпроса, като желаещите могат да изберат една от дисциплините „Математика”, „Икономика”, „Икономическа география на България” или „Чужд език” (английски, немски, руски или испански език). \r\nЗа академичната 2017/2018 година, приемът на студенти в Стопанска академия „Д. А. Ценов” е по 17 перспективни и пазарноориентирани специалности в ОКС „бакалавър”, в направления „Икономика” и „Администрация и управление”. Специалностите, които кандидат-студентите могат да избират, са „Финанси”, „Застраховане и социално дело”, „Макроикономика”, „Счетоводство и контрол”, „Стопански и финансов контрол”, „Бизнес статистика и анализи”, „Маркетинг”, „Управление на проекти”, „Стопанско управление”, „Екомениджмънт”, „Бизнес информатика”, „Международни икономически отношения”, „Публична администрация”, „Индустриален бизнес и предприемачество”, „Аграрна икономика”, „Икономика на търговията”, „Икономика на туризма”.\r\nРезултатите от 4-тото класиране ще бъдат обявени на 11 септември, а срокът за записване е до 16 септември включително. Подробна информация за Кандидатстудентска кампания 2017 е публикувана на сайта на Стопанска академия www.uni-svishtov.bg / Прием 2017. \r\nВ момента продължава приемът на документи и за ОКС „магистър“ в дистанционна форма на обучение. Повече информация на имейл адреса на учебното заведение .", "date": "2017.09.03", "title": "Велико Търново: Стопанската академия в Свищов провежда последно класиране за тазгодишните кандидат-студенти"}
{"url": "http://www.focus-news.net/news/2017/09/03/2431977/blizo-5-mln-chuzhdestranni-turisti-sa-posetili-balgariya-v-perioda-yanuari-yuli-2017-g-otchita-se-rast-ot-72-spryamo-sashtiya-period-na-minalata-godina.html", "text": "Последните данни на статистиката показват, че близо 5 млн. чуждестранни туристи са посетили България в периода януари – юли 2017 г., като се отчита ръст от 7,2% спрямо същия период на миналата година. Това съобщиха от пресцентъра на Министерство на туризма. Това потвърждава прогнозите на Министерството за увеличение в сектора от 7 до 10 на сто. Освен това се предвижда в периода между май и октомври българите да реализират над 5,7 млн. нощувки. Очаква се и при тях ръстът да е около 4,5-5 на сто спрямо миналата година.", "date": "2017.09.03", "title": "Близо 5 млн. чуждестранни туристи са посетили България в периода януари – юли 2017 г. отчита се ръст от 7,2% спрямо същия период на миналата година"}
{"url": "http://www.focus-news.net/news/2017/09/03/2431978/deyvid-deyvis-kritikata-na-evropeyskata-komisiya-spryamo-pregovorite-za-brekzit-e-glupava.html", "text": "Британският министър по въпросите, свързани с Брекзит, Девид Дейвис заяви, че ЕС изглежда глупаво, критикувайки начина, по който Великобритания провежда преговорите за излизането от Съюза, предаде Reuters.\r\n„Честно казано, изглежда леко глупаво, защото има много постигнато по време на преговорите. ЕК се поставя сама в глупаво положение, ако казва, че при преговорите няма нищо постигнато“, заяви Дейвис. \r\nТой добави, че най-вероятно Великобритания ще продължи да изплаща определени средства в бюджета на ЕС след Брекзит, но сумата няма да бъде голяма в средно или дългосрочен план.  Виктор Турмаков", "date": "2017.09.03", "title": "Дейвид Дейвис: Критиката на Европейската комисия спрямо преговорите за Брекзит е глупава"}
{"url": "http://www.focus-news.net/news/2017/09/03/2431979/mun-dzhey-in-yadrenite-izpitaniya-dopalnitelno-shte-izolirat-severna-koreya.html", "text": "Президентът на Южна Корея Мун Джей-ин изрази съжаление и гняв относно ядреното изпитание на КНДР, посочвайки, че това е „абсурдна грешка“, която единствено ще доведе до по-нататъшното изолиране на комунистическата държава, предаде Yonhap.\r\n„Северна Корея се е отдала на абсурдната стратегическа грешка, която ще ускори изолацията ѝ от международната общност, чрез нейните повтарящи се провокации, като изстрелването на междуконтинентални  балистични ракета и провеждайки ядрени изпитания, които не само че засилват напрежението на Корейския полуостров, но и напълно подкопават световния мир“, заяви президентът на Южна Корея.   Виктор Турмаков", "date": "2017.09.03", "title": "Мун Джей-ин: Ядрените изпитания допълнително ще изолират Северна Корея"}
{"url": "http://www.focus-news.net/news/2017/09/03/2431980/tsik-na-5-septemvri-shte-se-provede-zhrebiy-za-opredelyane-na-porednite-nomera-na-partiite-i-koalitsiite-za-chastichnite-kmetski-izbori-na-8-oktomvri-2017-g.html", "text": "На 5 септември 2017 г., от 10.00 часа, ще се проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 8 октомври 2017 г. Това съобщиха от пресцентъра на Централната избирателна комисия.\r\nЖребият ще се състои в сградата на Народното събрание, на пл. „Княз Александър І“ №1, етаж мецанин, зала 42.\r\nНа 8 октомври 2017 г. са насрочени частични избори за:\r\n- кмет на кметство Цани Гинчево, община Никола Козлево, област Шумен;\r\n- кмет на община Вълчи дол, област Варна;\r\n- кмет на община Трън, област Перник;\r\n- кмет на кметство Чукарка, община Айтос, област Бургас;\r\n- кмет на кметство Скалак, община Руен, област Бургас;\r\n- кмет на кметство Нивянин, община Борован, област Враца;\r\n- кмет на кметство Сухаче, община Червен бряг, област Плевен;\r\n- кмет на кметство Ракево, община Криводол, област Враца;\r\n- кмет на кметство Попович, община Бяла, област Варна;\r\n- кмет на кметство Генерал Киселово, община Вълчи дол, област Варна.", "date": "2017.09.03", "title": "ЦИК: На 5 септември ще се проведе жребий за определяне на поредните номера на партиите и коалициите за частичните кметски избори на 8 октомври 2017 г."}
{"url": "http://www.focus-news.net/news/2017/09/03/2431981/reuters-italianskata-partiya-dvizhenie-5-zvezdi-zayavi-che-bi-pribyagnala-kam-referendum-za-evroto-v-kraen-sluchay.html", "text": "Високопоставеният депутат от италианската партия „Движение 5 звезди“ Луиджи ди Майо заяви, че референдум за членството на Италия в Еврозоната ще се свика „в краен случай“, ако Рим не успее да получи фискални отстъпки от ЕС, предаде  Reuters.\r\nДи Майо, смятан за най-вероятен кандидат за поста министър-председател от популистката партия, заяви, че предложението за референдум е „инструмент за пазарене“. „Политиките на бюджетни ограничения не работят, ние заслужаваме заслугите за началото на дебата по финансовата политика. Затова и ние повдигнахме въпроса за референдума за Еврото, като инструмент за пазарене,  като нещо, което да се предприеме в краен случай и начин за излизане, ако никой не слуша средиземноморските страни“, заяви той. Виктор Турмаков", "date": "2017.09.03", "title": "Reuters: Италианската партия „Движение 5 звезди“ заяви, че би прибягнала към референдум за еврото „в краен случай“"}
{"url": "http://www.focus-news.net/news/2017/09/03/2431983/pregled-na-mezhdunarodnite-novini-do-13-chasa-agentsiya-fokus.html", "text": "Британска бомба от Втората световна война е станала причина за най-голямата евакуация в следвоенна Германия до момента. Тази сутрин дома си в града са напуснали 60 хил. души. Специалните служби щателно евакуират периметъра. Сапьорите се готвят да започнат обезвреждането на боеприпаса, което ще започне след обяд.\r\nОпасната находка е направена във вторник, 29 август по време на строителни дейности. Бомбата с маса 1,8 тона съдържа близо 1500 килограма взривни вещества. В зоната на евакуация в радиус 1,5км., освен жилищни сгради попадат и сградата на полицейското управление на Франкфурт, както и няколко болници. \r\n***", "date": "2017.09.03", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/09/03/2431984/todor-chobanov-zam-kmet-na-sofiya-82-mln-leva-sa-investiranite-sredstva-za-stroitelstvo-i-rekonstruktsiya-na-detski-gradini.html", "text": "Средствата, които Столична община инвестира за строителство и реконструкция на детски градини са в размер на 8 241 000 лв. Това каза в интервю за Агенция „Фокус“ зам.-кметът на София доц. д-р Тодор Чобанов. „През 2017 година са инвестирани 3 885 100 лв. за ремонти на детските градини, свързани с конструктивни укрепвания и внедряване на мерки за енергийна ефективност“, посочи той и допълни, че чрез мерките за енергийна ефективност се постига намаляване на разходите между 30-50 %.\r\n„Недостигът на места за прием на деца в градински групи е преодолян в по-голямата част от районите на територията на Столична община“, заяви Тодор Чобанов. „Все още съществува недостиг за деца в яслена възраст в райони като „Триадица“, „Красно село“, „Лозенец“ и „Овча купел“, каза още зам.-кметът.\r\nБиляна ИВАНОВА", "date": "2017.09.03", "title": "Тодор Чобанов, зам.-кмет на София: 8,2 млн. лева са инвестираните средства за строителство и реконструкция на детски градини"}
{"url": "http://www.focus-news.net/news/2017/09/03/2431985/ria-novosti-kitay-zapochna-izvanreden-monitoring-na-radiatsionniya-fon-na-granitsata-si-sas-severna-koreya.html", "text": "Министерството на околната среда на Китай е стартирало извънреден план за реагиране в североизточната част на страната във връзка с възможното радиоактивно замърсяване заради поредното ядрено изпитание на КНДР, предаде  РИА Новости.\r\n„По предварителни данни, КНДР проведе ядрено изпитание. Министерството въведе извънреден план за реагиране във връзка с възможното радиационно излъчване от КНДР“, пише в официално заявление на министерството. В момента в трите североизточни провинции Лаонин, Цзилин и Хейлунцзян, както и в провинцията Шандун автоматичните контролни станции за измерване на радиационния фон работят в щатен режим. \r\n„Министерството започва извънреден мониторинг на радиоактивната обстановка в граничните райони“, добавиха от институцията.  Виктор Турмаков", "date": "2017.09.03", "title": "РИА Новости: Китай започна извънреден мониторинг на радиационния фон на границата си със Северна Корея"}
{"url": "http://www.focus-news.net/news/2017/09/03/2431986/stefan-apostolov-gerb-opozitsiyata-ne-dava-nikakav-tolerans-na-kabineta-borisov-3-vapreki-tova-do-momenta-uspyahme-da-svarshim-dosta-dobri-neshta.html", "text": "Опозицията не дава никакъв толеранс на кабинета „Борисов 3“, въпреки това до момента успяхме да свършим доста добри неща. Това каза в интервю за Радио „Фокус“ – Пирин Стефан Апостолов, депутат в 44-тото Народно събрание, заместник-председател на Комисията по въпросите на децата, младежта и спорта и член на Комисията за наблюдение на приходните агенции и борба със сивата икономика и контрабандата. По думите му макар да е прието общоевропейско правило първите 100 дни от работата на даден кабинет да бъдат давани като време, в което да се конструира управление и да се остави да работи на спокойствие в България, това не се случва. „Според мен това е жалко, тъй като все пак сме държава членка на Европейския съюз (ЕС). Тоест като искаме да сме европейци, нека бъдем такива. Неоспорим факт е, че на моменти се работи под напрежение и вероятно всички са наясно с това, тъй като по медиите постоянно се появява информация за обвинение по линията управляващи – опозиция, което според мен не е правилно. Изразявам само и единствено лично мое мнение“, каза още Апостолов. Той добави, че е за първи мандат депутат и все още навлиза в спецификата на работата на управлението. „Все пак мога да кажа, че за първите месеци от работата си успях да видя и науча доста неща. Вече съм доста по-уверен в новото си поприще и се надявам в бъдеще да се развивам в него“, посочи народният представител Стефан Апостолов.\r\nЛивия НИНОВА", "date": "2017.09.03", "title": "Стефан Апостолов, ГЕРБ: Опозицията не дава никакъв толеранс на кабинета „Борисов 3“, въпреки това до момента успяхме да свършим доста добри неща"}
{"url": "http://www.focus-news.net/news/2017/09/03/2431987/the-guardian-spored-yaponiya-severna-koreya-predstavlyava-smartna-i-speshna-zaplaha.html", "text": "Японският министър-председател Шиндзо Абе заяви, че ядреното изпитание на Северна Корея е „абсолютно неприемливо“ и добави, че ядрената ѝ и ракетна програми сега представляват „смъртна и спешна“ заплаха за страната му, предаде  The Guardian.\r\n„Фактът, че Северна Корея е привела ядрено изпитание е абсолютно неприемливо за страната ни“, заяви Шиндзо Абе. „Ядрената и ракетната програми на Северна Корея са заплаха, която е смъртна и спешна за сигурността на нашата страна и която е навлязла в нова фаза“, добави той.\r\n„Изпитанието значително вреди на регионалния и на световния мир и стабилност. Япония изпраща строг протест срещу Северна Корея и я осъжда с най-силни думи“, добави той.  Виктор Турмаков", "date": "2017.09.03", "title": "The Guardian: Според Япония Северна Корея представлява „смъртна и спешна“ заплаха"}
{"url": "http://www.focus-news.net/news/2017/09/03/2431988/haberler-turskata-zhandarmeriya-e-zadarzhala-81-nelegalni-migranti-po-granitsata-s-balgariya-prez-poslednite-3-dni.html", "text": "В провинция Лозенград (дн. Къркларели) са били заловени общо 81 нелегални мигранти, готвещи се да преминат незаконно границата, предаде електронното издание  „Хаберлер” . \r\nВ периода 1-3 септември екипи на жандармерията са установили подготовката на три отделни групи за нелегално преминаване в България в близост до ГКПП Дерекьой - Малко Търново и в околия Кофчаз (близо до провинция Одрин).\r\nВ района на въпросното ГКПП жандармерията е започнала проследяване на минибус с нелегални мигранти. Водачът на минибуса е забелязал, че е следен, спрял е в село Чаглайък и е избягал пеша. В минибуса са открити  28 нелегални мигранти от Ирак и Афганистан.\r\nСъщевременно при проведени операции в околия Кофчаз са задържани  общо 53 нелегални мигранти от Афганистан и Сирия.\r\nСлед законовите процедури в жандармерията заловените нелегални мигранти са предадени на местния офис на Дирекция „Миграция” в Лозенград посочва още изданието.  Георги Димов", "date": "2017.09.03", "title": "Хаберлер: Турската жандармерия е задържала 81 нелегални мигранти по границата с България през последните 3 дни"}
{"url": "http://www.focus-news.net/news/2017/09/03/2431989/pazardzhik-muzey-na-rodopskata-tesnolineyka-shte-bade-otkrit-na-gara-tsepina.html", "text": "Дом-музей на родопската теснолинейка, която обслужва маршрута гара Септември – гара Добринище, ще отвори врати днес, от 14.30 часа на гара Цепина. Това съобщи за Радио „Фокус“ – Пазарджик Кристиян Ваклинов от Сдружение „За теснолинейката“. Самият музей ще бъде експониран в сградата на закритата гара Цепина, която се намира в дефилето на Чепинска река на 8 км от Варвара – в посока Велинград на 116 км от София и на 62 км от Пловдив. В него ще бъдат представени над 120 снимки на родопското влакче през годините. „Сградата е ремонтирана и възстановена изцяло с доброволен труд на над 20 души в продължение на две години. Музеят има за цел да популяризира 100-годишната история на теснопътната жп линия и по този начин да привлича последователи към каузата за опазване на последната теснопътна жп линия у нас“, обясни Ваклинов. Той припомни, че през 2017 година се навършват 101 години от идеята за построяване на Малкото влакче и 91 години откакто то е факт. Събитието продължава традицията, която Гражданското сдружение „За теснолинейката“ постави през 2016 г. и така всяка първа неделя на месец септември да бъде празник на теснолинейката. Вековният юбилей миналата година бе посетен от над 500 души от различни държави и краища на България. Откриването на Дом-музея до гара Цепина ще се състои в 14.30 часа днес. Организаторите препоръчват на ентусиастите да се придвижат с влакчето до новия музей, тъй като има малко налични паркоместа за автомобили на гара Цепина, каза още Кристиян Ваклинов. Влакчето със 760 мм междурелсие от Септември до Добринище свързва Горнотракийската низина, Родопите, Рила и Пирин по 125-километров тесен железен път.\r\nАлбена ЖИЛЕКОВА", "date": "2017.09.03", "title": "Пазарджик: Музей на родопската теснолинейка ще бъде открит на гара Цепина"}
{"url": "http://www.focus-news.net/news/2017/09/03/2431990/ria-novosti-vanshnite-ministri-na-yaponiya-i-na-yuzhna-koreya-provedoha-telefonen-razgovor-vav-vrazka-s-yadrenoto-izpitanie-na-kndr.html", "text": "Външните министри на Япония и на Южна Корея Таро Коно и Кан Гьон-хва обсъдиха в рамките на телефонен разговор проведеното от КНДР ядрено изпитание, предаде РИА Новости.\r\nПредполага се, че министрите са обменили мнения относно възможните ответни мерки, в това число и съвместно настояване на нови резолюции на Съвета за сигурност на ООН.  Виктор Турмаков", "date": "2017.09.03", "title": "РИА Новости: Външните министри на Япония и на Южна Корея проведоха телефонен разговор във връзка с ядреното изпитание на КНДР"}
{"url": "http://www.focus-news.net/news/2017/09/03/2431991/vratsa-avariyni-ekipi-otstranyavat-padnali-darveta-i-kloni-sled-silna-burya-v-grada.html", "text": "Аварийни екипи на БКС веднага започнаха да отстраняват счупени дървета и паднали клони вследствие на силната буря, която премина през Враца към обяд. Това съобщиха от Община Враца. Служителите на общинското предприятие са на място в различни части на Враца, като в разчистването на повалените дървета има и екипи на пожарната служба в града. Няма нарушение в градския маршрут и линиите на тролейбусен транспорт се изпълняват нормално.", "date": "2017.09.03", "title": "Враца: Аварийни екипи отстраняват паднали дървета и клони след силна буря в града"}
{"url": "http://www.focus-news.net/news/2017/09/03/2431992/blagoevgrad-dva-pluvni-baseyna-v-mestnostta-ognyanovski-mineralni-bani-sa-sas-zavisheni-pokazateli-na-amoniev-yon.html", "text": "Два плувни басейна в местността Огняновски минерални бани са със завишени показатели на амониев йон. Това съобщиха за Радио „Фокус“ – Пирин от Регионална здравна инспекция (РЗИ) – Благоевград. Според данни от извършена проверка  минералната вода от кран на открит плувен басейн ЕТ “Георги Саватинов-Саватини“ не отговаря по показател амониев йон, тъй като стойността на допуск на показателя амониев йон 0.02 мг/дм³, а резултатът от изпитването амонониев йон в басейна е 0.053 мг/дм³. Установено е още, че минерална вода от кран на открит плувен басейн на х-л „Делта“ също не отговаря по показателите за амониев йон и нитрити. Стойността на допуск на показателя амониев йон е 0.02 мг/дм³, а стойност на допуск на показателя нитрити е 0.005 мг/дм³. При проверката е отчетен резултат от изпитването – амонониев йон 0.12 мг/дм³; нитрити – 0.02 мг/дм³.", "date": "2017.09.03", "title": "Благоевград: Два плувни басейна в местността Огняновски минерални бани са със завишени показатели на амониев йон"}
{"url": "http://www.focus-news.net/news/2017/09/03/2431993/si-dzinpin-briks-tryabva-da-se-bori-za-otkrita-svetovna-ikonomika.html", "text": "Президентът на Китай Си Дзинпин заяви, че страните от БРИКС трябва да се борят за либерализация на търговията и към открита световна икономика, предаде Reuters.\r\nПрезидентите на Бразилия, Русия, Индия, Китай и Южна Африка се събират в китайския град Сиамън до вторник.  Към тях ще се съберат участници от Тайланд, Мексико, Египет и Гвинея и ще се проведе дискусия на идеята „БРИКС плюс“ – план за възможното разширяване на блока с нови членове. \r\n„Ние ще се борим за открита световна икономика, ще се борим за търговска либерализация, заедно да създадем нова глобална верига на стойност, ще извършим глобално икономическо ребалансиране“, заяви Си Дзинпин. Той добави, че има „пълното убеждение“, че страните от БРИКС ще се развиват, въпреки твърденията, че значението на блока бледнее заради слаб растеж. \r\n„Развитието на появяващите се пазари и развиващите се страни няма да пипне сиренцето на другия, а вместо това ще увеличи значимо икономическия пай на света“, добави той.  Виктор Турмаков", "date": "2017.09.03", "title": "Си Дзинпин: БРИКС трябва да се бори за открита световна икономика"}
{"url": "http://www.focus-news.net/news/2017/09/03/2431994/todor-chobanov-zam-kmet-na-sofiya-za-vtora-poredna-godina-broyat-na-svobodnite-mesta-v-detskite-gradini-beshe-izravnen-s-tozi-na-chakashtite-za-priem-detsa-za-1-va-gradinska-grupa.html", "text": "За първото текущо класиране, на 26.08.2017 година, бяха обявени около 2 200 свободни места във всички столични райони, като най-голям е броят за деца, родени 2014 година – 1-ва градинска група. Това каза в интервю за Агенция „Фокус“ зам.-кметът на София доц. д-р Тодор Чобанов. „Класирането на деца за прием в детските градини се извършва целогодишно. През месеците май и юни се проведоха 4 класирания, а от последната седмица на месец август започват и т.нар. „текущи“ класирания, които се провеждат всяка седмица“, обясни той. „След извършеното класиране на деца за учебната 2017/2018 година се установи, че за втора поредна година броят на свободните места беше изравнен с броя на чакащите за прием деца за 1-ва градинска група (в момента 3-годишните деца)“, посочи Тодор Чобанов. Той коментира, че в случай, че от следващата учебна година бъде въведен задължителен обхват на 4-годишните деца, общинските детски градини ще имат възможност за прием на всички подлежащи деца.\r\n „Приемът на деца в детските градини се извършва по критерии, приети с Наредба на Столичен общински съвет. Децата ползват предимство по общи и социални критерии“, уточни Тодор Чобанов и допълни, че общите критерии са постоянен или настоящ адрес на територията на Столична община или на територията на детската градина; работещ социално осигурен родител или родител редовен студент. Зам.-кметът уточни, че в критериите влизат и детето да посещава общинска самостоятелна детска ясла на територията на Столична община и детето да бъде на почасова организация в посещаваната общинска детска градина. „Социалните критерии са за деца сираци, полусираци, с член от семейството с инвалидност над 71 %, на неизвестен родител, настанени в приемно семейство или осиновено дете, в риск, от многодетни семейства, близнаци“, посочи Тодор Чобанов. „Последната промяна относно приема на деца в общински детски градини се извърши през февруари 2017 година, като се въведе възможност в част от детските градини да се кандидатства за почасова организация при спазване на същите изисквания, както при целодневната организация“, каза още зам.-кметът.\r\nБиляна ИВАНОВА", "date": "2017.09.03", "title": "Тодор Чобанов, зам.-кмет на София: За втора поредна година броят на свободните места в детските градини беше изравнен с този на чакащите за прием деца за 1-ва градинска група"}
{"url": "http://www.focus-news.net/news/2017/09/03/2431995/nachalnikat-na-gsht-na-iran-pri-eventualno-napadenie-sreshtu-nas-voynata-nyama-da-se-ogranichi-samo-na-iranska-zemya.html", "text": "Началникът на Генералния щаб (ГЩ) на Иран дивизионен генерал Мохамед Бакъри предупреди, че „цената на евентуална агресия срещу неговата страна ще бъде много висока”, предаде информационната агенция  Догу хабер ажансъ (ДХА).  По думите му „при едно възможно нападение, последвалата война няма да остане единствено на територията на Иран”.\r\nИранският генерал говори на заседание, на което присъстваха и представители на ВВС. Пред тях той уточни, че вероятността за военно нападение срещу Иран все пак е малка, но ако има такава, тя няма да се реализира чрез сухопътна операция. Според него евентуално нападение срещу Иран може да се осъществи чрез въздушен или ракетен удар. Именно по този повод върховният ирански водач Аятолах Хаменей е поискал повече усилия и инвестиции в противовъздушната отбрана.\r\nБез да цитира име на държава Мохамед Бакъри предупреди, че „възможните агресори могат да определят началото на атаката, но няма как да знаят кога и как тя ще приключи и къде ще бъде самият театър на военните действия”.\r\nМиналия месец САЩ наложиха допълнителни санкции на Революционните гвардейци на Иран заради действията за увеличаване на ракетния потенциал, а като контра ход Техеран взе решение за увеличаване на бюджета за неговата собствена ракетна програма, напомня по този повод  ДХА. Георги Димов", "date": "2017.09.03", "title": "Началникът на ГЩ на Иран: При евентуално нападение срещу нас  войната няма да се ограничи само на иранска земя"}
{"url": "http://www.focus-news.net/news/2017/09/03/2431996/tass-si-dzinpin-prizova-stranite-ot-briks-da-obedinyat-usiliya-za-reshenieto-na-konfliktite-v-siriya-i-v-libiya.html", "text": "Президентът на Китай Си Дзинпин призова страните от БРИКС да поемат под своя отговорност мира на планетата. Според него техните усилия, в частност, могат да способстват разрешаването на конфликтите в Сирия, Либия, Палестина, предаде  ТАСС.\r\n„Осигуряването на мира на планетата и създаването на нова система за сигурност са преки задачи на БРИКС“, заяви Си Дзинпин. „Уверен съм, че ако приложим общи и стремителни усилия в борбата срещу тероризма във всичките му прояви, той няма да има място на света“, добави той. „Ако положим общи усилия за политическото уреждане по преговорен път на въпросите около Сирия, Либия, палестинско-израелските отношения, война няма да има. Бежанците ще могат да се завърнат по родините си“, посочи той.\r\n„Трябва да се осигури подкрепа на устава на ООН и на неговите принципи, да се гради многополюсен свят и демократични международни отношения, да се обявим срещу хегемонията на международната арена“, уточни китайският президент.  Виктор Турмаков", "date": "2017.09.03", "title": "ТАСС: Си Дзинпин призова страните от БРИКС да обединят усилия за решението на конфликтите в Сирия и в Либия"}
{"url": "http://www.focus-news.net/news/2017/09/03/2431997/dha-istinska-voyna-na-patya-v-ankara-zaradi-otneto-predimstvo-na-mps.html", "text": "Отнето предимство на пътя стана повод за истинска война в центъра на турската столица Анкара, предаде информационната агенция Догу хабер ажансъ (ДХА).\r\nИнцидентът е възникнал вчера между двама водачи на МПС и бързо е прераснал в истинска гладиаторска битка, в която са се включили и живущи в района. Във въздуха са хвърчали камъни и шишета; разменяли са се юмруци. Равносметката е шестима ранени. По подаден сигнал на място са пристигнали много линейки и екипи на полицията. След оказана първа помощ ранените са настанени в различни болнични заведения. \r\nСлед самия инцидент недоволните са  издигнали барикади на улицата, а подвижните сили на полицията са използвали водно оръдие за да ги разпръснат. Задържани са двама от най-агресивните от тях, посочва още ДХА. Георги Димов", "date": "2017.09.03", "title": "ДХА: Истинска война на пътя в Анкара заради отнето предимство на МПС"}
{"url": "http://www.focus-news.net/news/2017/09/03/2431998/gd-granichna-politsiya-na-balgaro-rumanskata-granitsa-trafikat-e-intenziven-na-izhod-na-gkpp-dunav-most-vidin-ima-5-km-kolona-ot-tovarni-avtomobili.html", "text": "На българо-румънската граница трафикът е интензивен на изход. На ГКПП \"Дунав мост - Видин\" има 5 км колона от изчакващи товарни автомобили. Това сочат данни към 13.00 часа, публикувани на сайта на Главна дирекция \"Гранична полиция\". Натоварено е движението и на ГКПП \"Кулата\" на границата с Гърция. На ГКПП \"Маказа\" се е образувала 3 км колона на изход. \r\nНа българо-турската граница трафикът е интензивен на всички гранични контролно-пропускателни пунктове. На границата със Сърбия движението е натоварено на ГКПП \"Калотина\". \r\nНа българо-македонската граница трафикът е нормален на всички гранични контролно-пропускателни пунктове.", "date": "2017.09.03", "title": "ГД \"Гранична полиция\": На българо-румънската граница трафикът е интензивен на изход, на ГКПП \"Дунав мост - Видин\" има 5 км колона от товарни автомобили"}
{"url": "http://www.focus-news.net/news/2017/09/03/2431999/petar-boychev-im-tutrakan-hilyadi-hora-pochetoha-tutrakanskata-epopeya-s-voenen-ritual-na-memorialniya-kompleks-voenna-grobnitsa-1916.html", "text": "Почетохме Тутраканската епопея с военен ритуал на Мемориалния комплекс „Военна гробница - 1916\". Това каза директорът на Историческия музей в Тутракан Петър Бойчев в интервю за Агенция „Фокус“ за Тутраканската епопея. Директорът на Историческия музей – Тутракан поясни, че на това място са се събрали няколко хиляди души. По думите му на военния ритуал са присъствали матроси от Военноморските сили във Варна, представители на дружество „Традиция“ от Силистра и Велико Търново, на „Крум Страшни“ – Шумен, които са били облечени в униформи от Първата световна война. „Тук бе ген. Груди Ангелов, началник на Военна академия „Г. С. Раковски“. Тук бяха командващият Военноморските сили адмирал Митко Петев и бившият командващ силите вицеадмирал Пламен Манушев. Венци изпратиха президентът на Република България Румен Радев, министърът на отбраната Красимир Каракачанов и много други“, коментира Петър Бойчев. Той поясни, че на мемориала е имало много младежи, семейства с деца. „Това води до мисълта, че народната памет е жива и че уважаваме героичния подвиг на загиналите войни за освобождението на Добруджа и за обединението на България“, каза Бойчев. „Всичко това ни радва, защото в продължение на всички тези години след възвръщането на Южна Добруджа, не е престанала почитта пред Тутракан. Нашата задача беше именно да оформим Мемориалния комплекс като един национален паметник за всенародна почит“, допълни Петър Бойчев. \r\nДеница КИТАНОВА", "date": "2017.09.03", "title": "Петър Бойчев, ИМ - Тутракан: Хиляди хора почетоха Тутраканската епопея с военен ритуал на Мемориалния комплекс „Военна гробница - 1916\""}
{"url": "http://www.focus-news.net/news/2017/09/03/2432000/evrodeputatite-emil-radev-i-andrey-novakov-nastoyavat-evropeyskata-komisiya-da-predprieme-merki-za-premahvane-na-dvoynite-standarti-pri-hranite.html", "text": "Българските евродепутати от ГЕРБ/ЕНП Емил Радев и Андрей Новаков настояват Европейската комисия (ЕК) да предприеме мерки за премахване на двойните стандарти при храните. Това съобщиха от пресцентъра на ПП ГЕРБ. В свой писмен въпрос, отправен към изпълнителния орган на Европейския съюз (ЕС), двамата евродепутати питат дали ще бъдат предприети законодателни мерки за предотвратяване на двойните стандарти в качеството и състава на хранителните продукти, продавани в различните държави-членки. Също така те настояват ЕК да се ангажира с конкретни срокове за извършването на такива законодателни промени.\r\nЕмил Радев и Андрей Новаков предлагат още ЕК да изготви колкото се може по-бързо насоки  към международните компании, производители на хранителни продукти, за да се гарантира, че всички потребители в ЕС са третирани еднакво. Не на последно място, българските евродепутати от ГЕРБ отправят запитване дали и кога ЕК възнамерява да направи широкомащабно проучване за съществуването на двойни стандарти в различните страни-членки не само при хранителните, но и при други продукти, като например козметичните и почистващите такива.  \r\nПредложенията на Емил Радев и Андрей Новаков са в резултат на повдигания вече десет години въпрос за двойните стандарти на хранителните продукти в различните държави-членки в рамките на единния европейски пазар. По-конкретно, редица държави от Централна и Източна Европа, включително и България, многократно са изразявали притеснения, подкрепени с лабораторни доказателства, че съществуват различия в съставките и качеството на хранителни продукти на международни компании, продавани под една и съща марка в \"старите\" и \"новите\" държави-членки. \r\nСпоред българските представители в Европейския парламент Емил Радев и Андрей Новаков такова двойно отношение на международните компании е недопустимо, особено в контекста на единния европейски пазар. „Потребителите в целия ЕС имат правото да се ползват с еднакви по качество и състав продукти, които са под една и съща марка и наименование“, коментираха българските евродепутати от ГЕРБ.", "date": "2017.09.03", "title": "Евродепутатите Емил Радев и Андрей Новаков настояват Европейската комисия да предприеме мерки за премахване на двойните стандарти при храните"}
{"url": "http://www.focus-news.net/news/2017/09/03/2432001/afp-trima-arestuvani-sled-kato-udryat-s-prevoznoto-si-sredstvo-avtomobila-na-srabskiya-prezident.html", "text": "Сръбската полиция е арестувала трима души, след като превозното им средство удря автомобила, в който е возен президента на страната Александър Вучич, предаде  AFP.\r\n„Бентли“-то удари колата на Вучич в предградие на Белград в събота сутринта“, заяви вътрешния министър Небойша Стефанович. „Охраната на президента реагира и тримата бяха задържани“, добави той.  „В момента всеки детайл е разследван и по време на следствието всички факти по случая ще се установят“, уточни той.\r\n„В момента няма индикации или доказателство, че Вучич е бил цел“, смята Стефанович. Мъжете ще бъдат разпитани в понеделник в прокуратурата. Те са били охрана в белградска дискотека и са имали криминални досиета по данни на местни медии. Твърди се, че преди инцидента те са взели назаем „Бентли“-то от футболен играч и са прекарали вечерта на дискотека.  Виктор Турмаков", "date": "2017.09.03", "title": "AFP: Трима арестувани, след като удрят с превозното си средство автомобила на сръбския президент"}
{"url": "http://www.focus-news.net/news/2017/09/03/2432002/pazardzhik-na-tseni-ot-1-do-2-leva-za-kilogram-se-predlagat-chervenite-chushki-na-pazara-v-grada.html", "text": "Най-търсеният в момента зеленчук на пазарите в града са червените чушки. Това сочи репортерска проверка на Радио „Фокус” – Пазарджик. Червените чушки се предлагат на цени от 1.00 до 2.00 лева за килограм. Най-често могат да се намерят на цена от 1.40 до 1.70 лв./кг, а 2.00 лв./кг струват само най-едрите и добре узрели. При розовите домати цените също варират, като започват от 0.70 лв./кг и достигат до 2.00 лв./кг за най-качествения зеленчук. На кооперативния пазар се предлагат все още и червени домати, които са на цени от 0.50 лв./кг до 1.40 лв./кг.\r\nАлбена ЖИЛЕКОВА", "date": "2017.09.03", "title": "Пазарджик: На цени от 1 до 2 лева за килограм се предлагат червените чушки на пазара в града"}
{"url": "http://www.focus-news.net/news/2017/09/03/2432003/ria-novosti-si-dzinpin-prizova-kam-razshiren-format-briks-plyus.html", "text": "Президентът на Китай Си Дзинпин заяви, че форматът „БРИКС-плюс“ е необходим за развитието на открита и широка мрежа от партньорства сред развиващите се страни и формиращите се пазари, предаде  РИА Новости.\r\n„Необходимо ни е да привлечем колкото се повече формиращи се пазари и развиващи се страни в нашия общ стремеж към сътрудничество и взаимна изгода“, заяви президентът на Китай. Според него страните от БРИКС трябва да засилват своето влияние в света и да разширяват сферите на сътрудничество. \r\nДеветата среща на високо равнище на страните от БРИКС ще премине в южнокитайския крайбрежен град Сиамън в провинцията Фузцян на 4 и 5 септември. Тази година на срещата, освен лидерите на Бразилия, Русия, Индия, Китай и Южна Африка ще присъстват и тези на Египет, Таджикистан, Тайланд, Мексико и Гвинея.  Виктор Турмаков", "date": "2017.09.03", "title": "РИА Новости:  Си Дзинпин призова към разширен формат „БРИКС-плюс“"}
{"url": "http://www.focus-news.net/news/2017/09/03/2432004/stefan-apostolov-gerb-izgrazhdaneto-na-vtori-kabinkov-lift-v-bansko-shte-spomogne-za-razvitieto-na-kurorta-i-shte-namali-mladezhkata-bezrabotitsa.html", "text": "Изграждането на втори кабинков лифт в Банско ще спомогне за развитието на курорта, но и ще намали младежката безработица. Това каза в интервю за Радио „Фокус“ – Пирин Стефан Апостолов, депутат в 44-то Народно събрание, заместник-председател на Комисията по въпросите на децата, младежта и спорта и член на Комисията за наблюдение на приходните агенции и борба със сивата икономика и контрабандата, в Парламента. Според него темата за втория кабинков лифт в Банско наистина е доста проблемна, защото в България еколозите непрекъснато намират нещо, което не е наред. „За мен това е много интересно, защото съм имал възможността да посещавам зимни курорти в Швейцария и Австрия, където очевидно нямат подобни затруднения. В тези държави има много кабинкови лифтове и десетки километри съоръжения, а в България за един кабинков лифт се правят толкова проблеми. За мен лично зад случващото се в България стоят нечии интереси или метафорично казано „нещата намирисват“. Смятам, че за да върви туризма в Банско, то трябва да има втори кабинков лифт, защото за всеки човек, който кара ски, това е много важно“, каза още депутатът Апостолов. \r\nТой отбеляза, че не е скиор, но има много приятели, които са и знае от тях, че през зимния сезон опашките на лифта в Банско са огромни и се налага се чака се с часове, за да може съоръжението да бъде използвано. „Туристите искат, когато плащат, да имат възможността да ползват услугата, за която са заплатили определени средства. Наистина не е редно да дадеш пари, след което да ползващ дадена услуга максимум два-три пъти през целия ден. Ако има втори кабинков лифт, нещата ще станат доста по-организирани и ще е много по-лесно за туристите. Само така ще може да привлечем и повече посетители, защото според мен в момента ги отблъскваме. Всеки може да си направи справка в интернет и да види, че в много от международните форуми, чуждестранните туристи, които са били в Банско, споделят, че много се бавят на кабинковия лифт, което им създава дискомфорт“, посочи Апостолов. По думите му в България и по-специално - в Банско, трябва да има обслужване, което да привлича, а не да отблъсква посетителите. \r\n„Освен това Банско е може би най-известният зимен курорт на Балканите и поради тази причина развитието му е много важно за нас. За Симитли също е добре да има добре развит туризъм в Банско, защото разстоянието между двете общини е 30 км. Има и още нещо, което е важно по отношение на Банско, и това е, че много хора от региона работят там. В Банско има хора от Област Благоевград, Кюстендил, София и въобще от цяла България, и то - все млади. Говорим за младежка безработица – ето един от инструментите за справяне с нея“, коментира народният представител Стефан Апостолов.\r\nЛивия НИНОВА", "date": "2017.09.03", "title": "Стефан Апостолов, ГЕРБ: Изграждането на втори кабинков лифт в Банско ще спомогне за развитието на курорта и ще намали младежката безработица"}
{"url": "http://www.focus-news.net/news/2017/09/03/2432005/afp-angela-merkel-i-emanyuel-makron-shte-nastoyavat-za-po-strogi-evropeyski-sanktsii-sreshtu-severna-koreya.html", "text": "Германският канцлер Ангела Меркел и президента на Франция Еманюел Макрон призоваха към по-строги европейски санкции по отношение на Северна Корея, след като режимът ѝ съобщи, че е провела изпитание на водородна бомба, предаде  AFP.\r\n„Канцлерът и президентът са съгласни, че Северна Корея нарушава международното право и международната общност затова трябва да реагира решително срещу тази нова ескалация“, пише в официално заявление на германското правителство, след като тя е провела разговор с Макрон. От там добавят, че двамата лидери „призовават към по-строги санкции на ЕС срещу Северна Корея“.  Виктор Турмаков", "date": "2017.09.03", "title": "AFP: Ангела Меркел и Еманюел Макрон ще настояват за по-строги европейски санкции срещу Северна Корея"}
{"url": "http://www.focus-news.net/news/2017/09/03/2432006/todor-chobanov-zam-kmet-na-sofiya-v-108-ot-obshto-194-detski-gradini-se-izvarshvat-remonti-deynosti.html", "text": "Детските градини на територията на Столична община са 194, а децата, които ги посещават към началото на септември са близо 47 хиляди. В 108 детски градини се извършват ремонтни дейности. Това каза в интервю за Агенция „Фокус“ зам.-кметът на София доц. д-р Тодор Чобанов. „В 21 детски градини ремонтите включват конструктивно укрепване и мероприятия за енергийна ефективност, като инвестициите са от бюджета на Столична община“, посочи той. „В останалите детски градини ремонтите са свързани с обновяване и подобряване на сградния фонд и средствата са от бюджетите на детските градини“, допълни Тодор Чобанов.\r\nПо думите му до края на 2017 г. ще приключат строителните дейности в районите „Красна поляна“, „Люлин“ и Старо Боянско училище в район „Витоша“, а през 2018 г. – останалите. „През 2017 година се извършва строителство и реконструкция на 6 нови сгради на детски градини – нова сграда за 4 групи към ДГ № 160, кв. „Драгалевци“ в район „Витоша“; преустройство на Старо Боянско училище в район „Витоша“ за 2 групи; нова детска градина в район „Младост“4 за 10 групи“, посочи той и допълни, че се извършва и реконструкция на ДГ № 187 в район „Красна поляна“ и ДГ № 35 в район „Люлин“. Зам.-кметът уточни, че в ДГ № 134 в район „Красно село“ се прави разширение за 2 групи. „Това ще осигури прием на допълнително 500 нови деца“, заяви Тодор Чобанов.\r\nБиляна ИВАНОВА", "date": "2017.09.03", "title": "Тодор Чобанов, зам.-кмет на София: В 108 от общо 194 детски градини се извършват ремонти дейности"}
{"url": "http://www.focus-news.net/news/2017/09/03/2432007/the-hill-spored-donald-tramp-dumite-i-deystviyata-na-severna-koreya-sa-opasni-za-sasht.html", "text": "Американският президент Доналд Тръмп определи действията на Северна Корея като „опасни и враждебни за САЩ“, след като режимът в Пхенян изпита водородна бомба, пише   The Hill.\r\n„Северна Корея извърши голямо ядрено изпитание. Нейните думи и действия продължават да бъдат много враждебни и опасни за САЩ“, написа Тръмп в профила си в социалната мрежа „Туитър“. \r\n „Северна Корея е престъпна нация, която става голяма заплаха и срам за Китай, който се опитва да помага, но с малък успех“, добави президентът на САЩ в отделен свой коментар.  Виктор Турмаков", "date": "2017.09.03", "title": "The Hill: Според Доналд Тръмп думите и действията на Северна Корея са опасни за САЩ"}
{"url": "http://www.focus-news.net/news/2017/09/03/2432008/premierat-boyko-borisov-v-ministerski-savet-shte-badat-obsadeni-vazmozhnostite-za-sazdavane-na-morski-arheologicheski-muzey-v-sozopol.html", "text": "С колегите от МС ще обсъдим възможностите за създаване на морски археологически музей в Созопол. Това написа премиерът Бойко Борисов в официалния си профил в социалната мрежа „Фейсбук“. „Днес се запознах с работата на учените от научно-изследователския кораб „Havila Subsea“, който в момента проучва древната крайбрежна ивица на България. Експедицията събира данни за промените в нивото на Черно море от последната ледникова епоха до наши дни и изследва връзките в древността на корабоплаването“, пише още той.", "date": "2017.09.03", "title": "Премиерът Бойко Борисов: В Министерски съвет ще бъдат обсъдени възможностите за създаване на морски археологически музей в Созопол"}
{"url": "http://www.focus-news.net/news/2017/09/03/2432009/the-washington-post-severna-koreya-napravi-nay-moshtniya-si-yadren-opit-do-momenta.html", "text": "Северна Корея е провела най-мощния си ядрен опит до момента, пише The Washington Post. Това е шестият подобен експеримент на Северна Корея, който според официална информация от нейна страна, е водородна бомба, подходяща за прикачване към междуконтинентални ракети. \r\nСпоред Випин Наранг, ядрен експерт към технологичния институт в Масачузетс, бомбата е способна да взриви цял град. Цанко Цолов", "date": "2017.09.03", "title": "The Washington Post: Северна Корея направи най-мощния си ядрен опит до момента"}
{"url": "http://www.focus-news.net/news/2017/09/03/2432010/blagoevgrad-poveche-ot-20-000-zriteli-sabra-vtorata-vecher-na-bansko-balkan-fest.html", "text": "Повече от 20 000 зрители събра гостоприемният площад в Банско за втората вечер на Банско Балкан Фест. Това съобщиха от пресцентъра на Община Банско. Голямата звезда на сръбската музикална сцена, Драгана Миркович, направи двучасов вълнуващ концерт за своите фенове в България, изпълнявайки любимите на хиляди фенове хитове като Poslednje veče“, „Mili mili“, „Od milion jedan“, „Lepi moj“ и много други. Фолк дивата се раздаде напълно за публиката, като слезе при нея и пя заедно с хората. Затова и те не я пускаха да се оттегли. Тя изпълни повече от 10 биса с любими песни от богатия й репертоар, преди да благодари за любовта на събралото се огромно множество.\r\nЗлата Джуркович бе другото име във фестивалната листа. Красивата изпълнителка демонстрира удивителен плътен тембър и успя да подгрее публиката по неповторим начин. Тя изпълни част от своя репертоар, както и обичани сръбски хитове. Черешката на тортата бе уникалното й изпълнение на “Simply the best” на дивата Тина Търнър, с което заслужи шумното одобрение на публиката.\r\nПо време на двете фестивални вечери самодейните състави към Читалище “Никола Вапцаров” в Банско показаха висока класа и достойно присъствие редом до най-големите звезди на Балканите. Фолклорна група „Банскалии“ с ръководител Димитър Касапинов и танцова формация „Пиринско настроение“ с хореограф Десислава Баханова, „Бански старчета – младежи“ с ръководител Атанас Янчовичин и танцова формация „Бански фукли“ с хореограф Райна Асева, пресъздадоха по своя неповторим начин магията на местния фолклор.\r\nФестивалът бе последния щрих в многообразната лятна културна програма на община Банско, стремяща се да удовлетвори широка гама от вкусове и да създаде добри традиции за силен летен сезон в планинския курорт.", "date": "2017.09.03", "title": "Благоевград: Повече от 20 000 зрители събра втората вечер на Банско Балкан Фест"}
{"url": "http://www.focus-news.net/news/2017/09/03/2432011/nimh-kam-1500-chasa-nay-golyamo-kolichestvo-dazhd-e-padnalo-v-montana-8-lkv-m.html", "text": "Към 15.00 ч. най-голямо количество дъжд е паднало в Монтана – 8 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). В Драгоман отчетеното количество валежи е 6 л/кв. м., в Кюстендил - 5 л/кв. м.  и в Оряхово и на Черни връх -  4 л/кв. м. Във Враца са отчетени 3 л/кв. м. В столицата е са паднали 2 л/кв. м., а в Свищов – 1 л/кв. м. От НИМХ обясниха, че бурята е била най-силна в северозападната част на страната и в южните квартали и центъра на София. \r\nДеница КИТАНОВА", "date": "2017.09.03", "title": "НИМХ: Към 15.00 часа най-голямо количество дъжд е паднало в Монтана – 8 л/кв. м."}
{"url": "http://www.focus-news.net/news/2017/09/03/2432012/donald-tramp-pomiryavaneto-sas-severna-koreya-nyama-da-proraboti.html", "text": "Американският президент Доналд Тръмп заяви, че „помиряването със Северна Корея“ няма да проработи, след като стана ясно, че Пхенян е провел успешен тест на водородна бомба, годна да бъде прикрепена към междуконтинентални ракети, предава AFP. \r\nИзказването му става часове, след като в Северна Корея бе засечена „експлозия“ с магнитуд 6.3 по скалата на Рихтер, който бе обяснен от севернокорейския режим с успешния ядрен опит. Цанко Цолов", "date": "2017.09.03", "title": "Доналд Тръмп: „Помиряването със Северна Корея“ няма да проработи"}
{"url": "http://www.focus-news.net/news/2017/09/03/2432013/lovech-tezhka-katastrofa-mezhdu-dva-leki-avtomobila-e-stanala-na-glaven-pat-sofiya-ruse-mezhdu-lukovit-i-s-petrevene.html", "text": "Тежка катастрофа между два леки автомобила е станала на главен път София – Русе между Луковит и село Петревене, съобщи слушател на Радио „Фокус“. На място има патрул на „Пътна полиция“, който регулира движението.  проверява информацията и ще продължи да ви информира за актуалната пътна обстановка в страната.", "date": "2017.09.03", "title": "Ловеч: Тежка катастрофа между два леки автомобила е станала на главен път София – Русе между Луковит и с. Петревене"}
{"url": "http://www.focus-news.net/news/2017/09/03/2432014/the-japan-times-samnenie-za-yadreno-iztichane-v-elektrotsentrala-na-o-kyushu.html", "text": "Японското правителство обяви двудневни проверки в електроцентрала на о. Кюшу, заради съмнение за ядрено изтичане, предаде в неделя вестник The Japan Times. \r\nСъоръжението в Генкай, район Сага, не работи от месец март 2011 г., тъй като не отговаря на изискванията за сигурност, обновени скоро след експлозията в АЕЦ Фукушима.\r\nПричина за проверката е силно земетресение, което е ударило района и доклади за повишаване температурата на реакторите. Цанко Цолов", "date": "2017.09.03", "title": "The Japan Times: Съмнение за ядрено изтичане в електроцентрала на о. Кюшу"}
{"url": "http://www.focus-news.net/news/2017/09/03/2432015/kyustendil-burya-prichini-shteti-v-grada-avariyni-ekipi-otstranyavat-padnali-darveta-i-kloni.html", "text": "Буря причини щети в Кюстендил, аварийни екипи отстраняват паднали дървета и клони, предаде репортер на Радио „Фокус” – Кюстендил. Дърветата и скършените клони се премахват от служители на Районна служба „Пожарна безопасност и защита на населението” и на Община Кюстендил. Заради бурята без електрозахранване бяха части от град Кюстендил и съседните села.\r\nВенцеслав ИЛЧЕВ", "date": "2017.09.03", "title": "Кюстендил: Буря причини щети в града, аварийни екипи отстраняват паднали дървета и клони"}
{"url": "http://www.focus-news.net/news/2017/09/03/2432016/lovech-registrirani-sa-dva-patni-intsidenta-kray-lukovit-i-selo-petrevene-nyama-postradali.html", "text": "Регистрирани са два леки пътни инцидента край Луковит и село Петревене. Това съобщиха за Агенция „Фокус“ от пресцентъра на  МВР. В катастрофите няма загинали, нито пострадали хора. Вследствие на инцидентите не е ограничавано движението.\r\nДеница КИТАНОВА", "date": "2017.09.03", "title": "Ловеч: Регистрирани са два пътни инцидента край Луковит и село Петревене, няма пострадали"}
{"url": "http://www.focus-news.net/news/2017/09/03/2432017/kmetat-na-belene-milen-dulev-vazhno-e-gradat-da-bade-tseleustremen-i-vsichki-da-rabotim-za-negoviya-uspeh.html", "text": "Важно е градът да бъде целеустремен и всички да работим за неговия успех. Това каза кметът на Белене Милен Дулев в интервю за Агенция „Фокус“ по повод 53-ата годишнина от обявяването на Белене за град, която се отбелязва всяка първа събота и неделя на месец септември. Той поясни, че празничната програма е започнала с концерт на хор „Звъника“ – Плевен. „Открихме празника на града заедно с гости от Полското посолство. Програмата продължи изцяло с беленски групи. Имахме тържества по повод 70 години организиран спорт в град Белене. Представихме отборите на футболен клуб „Гигант“-  деца, мъже и ветерани. Наградихме четирима бивши футболисти - ветерани на 80 години от ФК „Гигант“, който е играл в „Б“ група. На стадион „Гигант“ се проведе и футболна среща. Проведохме специална беленска игра, която се казва „Лова на шарана“, при която с ръце се лови риба“, добави кметът на Белене. Милен Дулев допълни, че по повод празника на Белене, в крайдунавския град са посрещнати над официални 20 гости. „Нямаше представители на побратимените градове, тъй като в последния момент поканените гости от  италианския град Вигонца се отказаха. Както всяка година, те дариха стипендия на ученик от последния курс на обучение в размер на 1000 евро“, обясни кметът. \r\nДеница КИТАНОВА", "date": "2017.09.03", "title": "Кметът на Белене Милен Дулев: Важно е градът да бъде целеустремен и всички да работим за неговия успех"}
{"url": "http://www.focus-news.net/news/2017/09/03/2432018/the-scotsman-boris-dzhonsan-opredeli-yadreniya-opit-na-severna-koreya-kato-bezrasaden.html", "text": "Външният министър на Великобритания Борис Джонсън, определи неделния ядрен опит на Северна Корея като „безрасъден“, предава The Scotsman. Според него, „никоя от военните опции не е добра“ що се отнася до решаване на кризата. \r\nПо неговите думи, „няма съмнение, че това е още една провокация, безрасъдно е“. Джонсън добави още, че „ние трябва да обмислим как да отговорим“, и че позицията на Обединеното кралство е за мирно решение на проблема. Цанко Цолов", "date": "2017.09.03", "title": "The Scotsman: Борис Джонсън определи ядрения опит на Северна Корея като „безрасъден“"}
{"url": "http://www.focus-news.net/news/2017/09/03/2432019/sport-ronald-kuman-globyava-ruuni-s-300-hilyadi-paunda.html", "text": "Нападателят на Евертън Уейн Рууни ще бъде глобен от клуба заради шофиране в нетрезво състояние, съобщава \"Мирър\". Рууни беше заловен да кара пиян при рутинна полицейска проверка в ранните часове на 1 септември.\r\nМениджърът на Евертън Роналд Куман е крайно недоволен от поведението на 31-годишния футболист и ще го лиши от двуседмичната му заплата в размер на около 300 хиляди лири. Куман също така обмисля като част от санкцията да остави Рууни извън състава за домакинството на Тотнъм на 9 септември във Висшата лига.", "date": "2017.09.03", "title": "Спорт: Роналд Куман глобява Рууни с 300 хиляди паунда"}
{"url": "http://www.focus-news.net/news/2017/09/03/2432020/stefan-apostolov-gerb-bezlimitnoto-finansirane-na-invitro-protseduri-ot-kabineta-borisov-3-e-mnogo-golyama-stapka-v-borbata-s-demografskata-kriza.html", "text": "Безлимитното финансиране на инвитро процедури от страна на Кабинета „Борисов 3“ е една много голяма стъпка в посока борба с демографската криза. Това каза в интервю за Радио „Фокус“ – Пирин Стефан Апостолов, депутат в 44-то Народно събрание, заместник-председател на Комисията по въпросите на децата, младежта и спорта и член на Комисията за наблюдение на приходните агенции и борба със сивата икономика и контрабандата в Парламента.  Той обясни, че в края на миналия парламентарен сезон е задал въпрос към здравния министър проф. Николай Петров по отношение на инвитро процедурите и е получил много изчерпателен отговор, в който са посочени конкретните стъпки, които правителството ще предприеме в помощ на двойките с репродуктивни проблеми. \r\n„Ще се спра на най-важните акценти. Първият от тях е, че оттук нататък инвитро процедурите ще станат абсолютно безплатни, тоест, нищо няма да се доплаща от пациентите. Важна промяна е и това, че досега документите на двойките с репродуктивни проблеми се разглеждаха в Центъра за асистирана репродукция в срок до 6 месеца, а сега, с промените, от комисия до комисия ще трябва да има най-много 30 дни. Това означава, че всеки месец ще заседава комисия, която ще разглежда молбите на двойките и съответно ще дава положително или отрицателно становище“, каза още Стефан Апостолов.\r\nТой добави, че също така криоконсервираните яйцеклетки и необходимия брой опити на едно семейство за дете ще бъдат финансирани от държавата. „Мисля, че това са доста важни стъпки и неща за България, защото често говорим за демографска криза, демографски срив и така нататък. Как бихме могли по-добре да се справим с този проблем от това, което направихме? В България двойките с репродуктивни проблеми са около 130 – 150 хиляди. Представете си, че от тези 150 хиляди двойки, на година се помага на около 10 % от тях, тоест на около 15 хиляди – в повечето случаи при инвитро процедурите се раждат близнаци, което означава, че в годината ще се раждат около 23 хиляди деца. В момента в България раждаемостта е 65 хиляди в най-добрия случай, но като добавим и тези 23 хиляди, ще стане около 88 хиляди деца на година, което означава ще процентът на новородените ще се вдигне до около 30. Това за мен е изключително добра новина“, заяви депутатът Апостолов.\r\nТой коментира също, че темата за инвитро процедурите е изключително важна за него. „Аз споделям болката на хората, защото този проблем е много тежък. В момента разговарям с доста двойки, които имат репродуктивни проблеми, тъй като и аз със свои средства помагам на семейства. Знаете ли, че има хора, които правят опити за дете 10-15 години и нищо не се получава, поради тази причина аз се опитвам да ги окуража, защото винаги съм бил положителен човек и оптимист. Мисля, че нещата малко по-малко ще се случат, защото наистина е много трудно и тъжно да разговаряш с жена, която години наред се опитва да забременее, но без успех. Все пак смисълът на човешкия живот е да създадеш семейство и дете, да се радваш на своите деца и внуци“, заяви Апостолов.\r\nТой благодари на премиера Бойко Борисов за парите, които се отпускат за ин витро процедурите и за всичко което се прави за тези семейства. „Помагайки финансово на семействата с репродуктивни проблеми, ние им оказваме съдействие да създадат деца, но също така по време на целия процес те се чувстват психически по-добре. Финансирането на инвитро процедурите от страна на правителството е една много голяма стъпка в посока борба с демографската криза, но и за подобряване на отношенията в българските семейства, защото, когато 2-3 години се правят опити за зачеване, но нещата не се случват, много често възникват проблеми между двойките“, подчерта Апостолов.\r\nТой добави, че с лични средства, които представляват 50 % от заплатата му като народен представител, до този момент е помогнал на 5 семейства, които имат репродуктивни проблеми. „Важно да отбележа, че до януари месец 2018, включително, графикът ми е запълнен. Тоест, до януари ще помогна поне на още 5 двойки. Хората, на които съм помогнал, не са само от Област Благоевград. Първата двойка беше от Бургас. Другите са от Симитли, Разлог, Благоевград, а за в бъдеще има семейства, които са от Петрич, Сандански и прочие. Семействата могат да се свързват с мен на е-майл: invitro_apostolov@abv.bg. На тази поща хората могат да ме информират, че имат проблеми, а аз от своя страна ще видя с какво мога да помогна“, уточни Апостолов.\r\nЛивия НИНОВА", "date": "2017.09.03", "title": "Стефан Апостолов, ГЕРБ: Безлимитното финансиране на инвитро процедури от кабинета „Борисов 3“ е много голяма стъпка в борбата с демографската криза"}
{"url": "http://www.focus-news.net/news/2017/09/03/2432021/donka-tosheva-sdruzhenie-komatevtsi-za-komatevo-ekipite-na-barza-pomosht-trudno-pristigat-do-kv-komatevo-zaradi-prodalzhavashtiya-remont-na-patya.html", "text": "Екипите на бърза помощ трудно пристигат до кв. „Коматево“ в Пловдив, заради продължаващия ремонт на пътя. Това каза за Радио „Фокус“-Пловдив Донка Тошева от Сдружение „Коматевци за Коматево“. По думите й жителите на квартала излизат на мирен протест тази вечер от 18.00 до 18.30 часа. Сборният пункт на протестиращите ще бъде последната спирка на „Коматевско шосе“, при обръщалото на автобусите. Тошева опроверга разпространената първоначално информация, че жителите на квартала имат намерение да блокират Околовръстното шосе на Пловдив.\r\nКристиян ГАРОВ", "date": "2017.09.03", "title": "Донка Тошева, Сдружение „Коматевци за Коматево“: Екипите на бърза помощ трудно пристигат до кв. „Коматево“, заради продължаващия ремонт на пътя"}
{"url": "http://www.focus-news.net/news/2017/09/03/2432022/sofiya-vazstanoveno-e-dvizhenieto-na-tramvaite-po-liniya-10.html", "text": "Възстановено е движението на трамваите по линия №10. Това съобщиха за Агенция \"Фокус\" от пресцентъра на Столична община. Временно маршрутът на трамваите беше променен и обръщаха на спирка \"пл. Журналист\" заради паднали клони върху контактно-кабелната мрежа.", "date": "2017.09.03", "title": "София: Възстановено е движението на трамваите по линия №10"}
{"url": "http://www.focus-news.net/news/2017/09/03/2432023/vidin-pri-izklyuchitelen-interes-premina-traditsionniyat-panair-v-grada.html", "text": "Видински панаир 2017 затвори врати, съобщиха от пресцентъра на Община Видин. Тазгодишното издание на инициативата продължи от 25 август до 2 септември. Както при откриването му, така и в последния ден, се събраха хиляди жители и гости на общината.\r\nОт сцената кметът на Община Видин Огнян Ценков приветства хората и участниците в изложението. „За всички нас той бе очакван празник, повод за събиране на роднини и радостно посрещане на близки гости. Видинският панаир е наша традиция, съхранявана повече от 120 години. Тук намерихте всичко – търговци, производители, атракциони, забавления и богата културна програма. Убеден съм, че деветте панаирни дни и нощи донесоха на вас, видинчани и гости на града, много положителни емоции“ се обърна Ценков. Видинският кмет отбеляза, че за него е изключително важно и одобрението на хората и изказа удовлетворението си от тазгодишното издание на Видинския панаир. Той благодари на организатори и участници, без чиито неимоверни усилия и всеотдайност това не би могло да се случи.\r\nПри невероятен успех премина концертната програма. На панаирната сцена пяха знаменити български и сръбски звезди – Веселин Маринов, Рени, Амар Гиле, Десислава, Мирослав Илич, Константин, Синан Сакич, Славка Калчева и Мухарем Сербезовски както и самодейни състави от региона. Община Видин гарантира безопасността, реда и спокойствието на гражданите и изложителите и по време на панаира нямаше инциденти.\r\nФиналният концерт на Мухарем Сербезовски също събра многобройна публика. Звездата от съседна Сърбия е изключително популярен в своята страна, но се радва на голям успех и сред българските си почитатели.\r\nОбщина Видин се готви за следващото издание на Видински панаир 2018.", "date": "2017.09.03", "title": "Видин: При изключителен интерес премина традиционният панаир в града"}
{"url": "http://www.focus-news.net/news/2017/09/03/2432024/korea-herald-seul-poiska-dostavka-na-amerikansko-orazhie.html", "text": "Сеул ще проведе преговори със САЩ за доставяне на „най-силното американско тактическо оръжие“ в Южна Корея, пише вестник Korea Herald. Това заявиха официални лица, след шестият успешен ядрен опит на Северна Корея. \r\nПо-рано президента Мун Дже-ин, заяви, че няма да позволи на Пхенян да продължи да развива своите ядрени технологии, като добави, че страната му ще иска най-тежки санкции. Цанко Цолов", "date": "2017.09.03", "title": "Korea Herald: Сеул поиска доставка на американско оръжие"}
{"url": "http://www.focus-news.net/news/2017/09/03/2432025/hudozhestvena-gimnastika-ansambalat-ni-e-na-chetvarto-myasto-na-sachetanieto-s-5-obracha-na-svetovnoto-parvenstvo-v-pezaro.html", "text": "Ансамбълът на България по художествена гимнастика е на четвърто място на съчетанието с 5 обръча на Световното първенство в италианския град Пезаро. Това става ясно от публикация на Българската федерация художествена гимнастика в социалната мрежа \"Фейсбук\". Момичетата на треньора Весела Димитрова учудващо получиха четвърта оценка /18.250/ и съответно същото място в класирането с това си съчетание. Грациите получиха оценка 9.700 за трудност, при максимална 10.000.\r\nПървото място е за ансамбъла на домакините /18.900/, втори се наредиха рускините /18.700/, а трети са японките /18.600?. След нашите момичета остават ансамблите на Беларус, Азербайджан, Китай и Украйна.", "date": "2017.09.03", "title": "Художествена гимнастика: Ансамбълът ни е на четвърто място на съчетанието с 5 обръча на Световното първенство в Пезаро"}
{"url": "http://www.focus-news.net/news/2017/09/03/2432026/afp-sasht-shte-nalozhat-novi-sanktsii-sreshtu-severna-koreya.html", "text": "САЩ ще наложат нови икономически санкции срещу Северна Корея, предава AFP, като се позовава на официално изказване на финансовия министър на страната. Пакетът санкции се изготвя и ще бъде изпратен на президента Доналд Тръмп по-късно в неделя, за да бъде обсъден на предстоящата среща на американския държавен глава със съветниците по отбраната. Цанко Цолов", "date": "2017.09.03", "title": "AFP: САЩ ще наложат нови санкции срещу Северна Корея"}
{"url": "http://www.focus-news.net/news/2017/09/03/2432027/aktsenti-v-sutreshniya-blok-dobro-utro-balgariya-na-radio-fokus-na-4-septemvri.html", "text": "Светът осъди остро последния ядрен опит на Северна Корея. Ядреният тест на Пхенян предизвика и земетресение с магнитуд от над 6-та по скалата на Рихтер. Какви могат да са последиците от подобен изкуствено създаден земен трус ще попитаме сеизмолога проф. Емил Ботев. \r\nМогат ли опозиция и управляващи у нас да си стиснат ръцете за общ антикорупционен закон? Воля за реална борба с корупцията или борба за политически дивиденти виждаме в началото на новия политически сезон? Очаквайте с коментар политолога и директор на центъра за обществени и поитически излседвания „Галъп“ Първан Симеонов.  \r\nНеравенството в училище - може ли да бъде избегнато разделението на бедни и богати в клас и провокират ли го и родителите, съзнателно или не? По темата ще разговаряме с психолога Иван Игов. \r\nКак ценен артефакт от античната крепост Хераклеа Синтика беше спасен от иманярски набези ще разберем от директора на Исторически музей-Петрич Сотир Иванов. Ще ви разкажем и за откриването на дом-музея на единствената по рода си в България Родопска теснолинейка на гара Цепина. \r\nМоже ли да спре унищожаването на защитеното диво родопско лале в района на Асеновград и как ще бъде опазен редкият растителен вид? Това ще научим от Кристиян Гаров от Радио „Фокус“-Пловдив. \r\nТези и още теми - в „Добро утро, България“ по Радио „Фокус“, от 6.00 до 10.00, с водещ Евелин Цанева.", "date": "2017.09.03", "title": "Акценти в сутрешния блок „Добро утро, България“ на Радио „Фокус“ на 4 септември"}
{"url": "http://www.focus-news.net/news/2017/09/03/2432028/mishel-barnie-brekzit-shte-bade-vazpitatelen-protses-za-obedinenoto-kralstvo.html", "text": "Брекзит ще бъде „възпитателен процес“ за Обединеното кралство, заяви в неделя водещият преговорите от страна на Европейският съюз Мишел Барние, пише The Guardian. \r\nПо неговите думи „има изключително сериозни последици от напускането на единния пазар, и това не е обяснено на британския народ“. „Ние възнамеряваме да научим хората… какво е да излезеш от единния пазар“, допълни Барние. Цанко Цолов", "date": "2017.09.03", "title": "Мишел Барние: Брекзит ще бъде „възпитателен процес“ за Обединеното кралство"}
{"url": "http://www.focus-news.net/news/2017/09/03/2432029/kmetat-na-belene-milen-dulev-otkrihme-parviya-saniran-blok-v-grada-po-natsionalnata-programa-za-energiyna-efektivnost.html", "text": "Открихме първия саниран блок по Националната програма за енергийна ефективност в града. Това каза кметът на Белене Милен Дулев в интервю за Агенция „Фокус“ по повод 53-ата годишнина от обявяването на Белене за град, която се отбелязва всяка първа събота и неделя на месец септември. Той обясни, че в момента текат и процедури по Програмата за развитие на селските райони. „По нея се очаква да имаме спечелени проекти“, каза Милен Дулев. Кметът на Белене обясни, че общината е спечелила Местна инициативна група (МИГ). По думите му за нея е кандидатствано  през предни два мандата, но не е  спечелена. Милен Дулев коментира, че Местната инициативна група  е много добър инструмент и  общините Белене и Никопол могат да се възползват от над 8 млн. лв. „Тези средства ще бъдат разпределени на територията на община Белене и община Никопол за бизнеса, за общините, за земеделските производители, както и за природозащитниците“, допълни кметът на крайдунавския град. \r\nДеница КИТАНОВА", "date": "2017.09.03", "title": "Кметът на Белене Милен Дулев: Открихме първия саниран блок в града по Националната програма за енергийна ефективност"}
{"url": "http://www.focus-news.net/news/2017/09/03/2432030/hudozhestvena-gimnastika-ansambalat-na-balgariya-specheli-bronzovi-medali-na-tri-topki-i-dve-vazheta-ot-svetovnoto-v-italiya.html", "text": "Ансамбълът на България по художествена гимнастика спечели бронзови медали на съчетанието с три топки и две въжета от Световното в италианския град Пезаро. Това става ясно от публикация на Българската федерация художествена гимнастика в социалната мрежа \"Фейсбук\". Момичетата на треньора Весела Димитрова учудващо получиха четвърта оценка /18.600/. Златото е спечели ансамбъла на Русия с 18.900, на второ място завърши съставът на Япония с оценка от 18.650. \r\nПо-рано днес момичетата завършиха четвърти на финала на обръчи.", "date": "2017.09.03", "title": "Художествена гимнастика: Ансамбълът на България спечели бронзови медали на три топки и две въжета от Световното в Италия"}
{"url": "http://www.focus-news.net/news/2017/09/03/2432031/ria-indiya-osadi-yadreniya-opit-na-severna-koreya.html", "text": "Индия осъди ядрения опит на Северна Корея, като призова Пхенян да се въздържа от стъпки, които дестабилизират региона. Това се казва в официално изявление на външното министерство на страната, предава РИА Новости.\r\nВ съобщението се казва още: „Много е тревожно, че КНДР отново предприе стъпки, които потъпкват международните правила“. Цанко Цолов", "date": "2017.09.03", "title": "РИА: Индия осъди ядрения опит на Северна Корея"}
{"url": "http://www.focus-news.net/news/2017/09/03/2432032/yambol-avtomobil-e-katastrofiral-v-rayona-na-290-km-na-am-trakiya-v-posoka-sofiya-na-myasto-se-e-obrazuvala-10-kilometrova-kolona-ot-avtomobili.html", "text": "Автомобил е катастрофирал в района на 290 км на АМ \"Тракия\" в посока София, на място се е образувало 10-километрова колона от автомобили, съобщи читател на Агенция \"Фокус\". Автомобилът се е ударил в мантинелата и затруднява движението в района. Колоната започва от района на км 280 на магистралата.", "date": "2017.09.03", "title": "Ямбол: Автомобил е катастрофирал в района на 290 км на АМ \"Тракия\" в посока София, на място се е образувала 10-километрова колона от автомобили"}
{"url": "http://www.focus-news.net/news/2017/09/03/2432033/vitseadmiral-plamen-manushev-balgari-i-rumantsi-zaedno-otdadohme-pochit-pred-podviga-na-zaginalite-voynitsi-pri-prevzemaneto-na-tutrakanskata-krepost-predrazsadatsite-sa-v-minaloto.html", "text": "За пореден път се събрахме на Военното гробище-мемориал при село Шуменци и отбелязахме 101-вата годишнина от превземането на Тутраканската крепост. Това каза за Агенция „Фокус“ народният представител от ПГ на ГЕРБ вицеадмирал Пламен Манушев по повод отбелязването на 101-вата годишнина от Тутраканската епопея. „Беше вълнуващо, радвам се, че предразсъдъците са в миналото. Българи и румънци заедно отдават почит пред подвига на загиналите войници“, заяви той. „Имаше хилядно мнозинство, народни представители, генерали, началника на Военна академия, областният управител и гости от Румъния, както и почетна рота от Военноморските сили. Домакин беше кметът на Тутракан“, посочи вицеадмирал Манушев. „Отбелязването на годишнината от победата се проведе с полагане на венци пред паметника във Военното гробище, отдадохме почит на загиналите герои, загинали за превземането на Тутракан“, обясни той и допълни, че свещеник е отслужил заупокойна молитва на всички паднали воини- български, румънски, германски, погребани във Военното гробище. \r\nБиляна ИВАНОВА", "date": "2017.09.03", "title": "Вицеадмирал Пламен Манушев: Българи и румънци заедно отдадохме почит пред подвига на загиналите войници при превземането на Тутраканската крепост, предразсъдъците са в миналото"}
{"url": "http://www.focus-news.net/news/2017/09/03/2432034/pregled-na-mezhdunarodnite-novini-do-18-chasa-agentsiya-fokus.html", "text": "В провинция Лозенград (дн. Къркларели) са били заловени общо 81 нелегални мигранти, готвещи се да преминат незаконно границата, предаде електронното издание „Хаберлер”. \r\nВ периода 1-3 септември екипи на жандармерията са установили подготовката на три отделни групи за нелегално преминаване в България в близост до ГКПП Дерекьой - Малко Търново и в околия Кофчаз (близо до провинция Одрин).\r\nВ района на въпросното ГКПП жандармерията е започнала проследяване на минибус с нелегални мигранти. Водачът на минибуса е забелязал, че е следен, спрял е в село Чаглайък и е избягал пеша. В минибуса са открити  28 нелегални мигранти от Ирак и Афганистан.\r\nСъщевременно при проведени операции в околия Кофчаз са задържани  общо 53 нелегални мигранти от Афганистан и Сирия.\r\nСлед законовите процедури в жандармерията заловените нелегални мигранти са предадени на местния офис на Дирекция „Миграция” в Лозенград посочва още изданието. \r\n*** Брекзит ще бъде „възпитателен процес“ за Обединеното кралство, заяви в неделя водещият преговорите от страна на Европейският съюз Мишел Барние.\r\nПо неговите думи „има изключително сериозни последици от напускането на единния пазар, и това не е обяснено на британския народ“. „Ние възнамеряваме да научим хората… какво е да излезеш от единния пазар“, допълни Барние. \r\n*** САЩ ще наложат нови икономически санкции срещу Северна Корея. Той е в процес на разработка и ще бъде изпратен на президента Доналд Тръмп по-късно в неделя, за да бъде обсъден на предстоящата среща на американския държавен глава със съветниците по отбраната. \r\n*** Сеул ще проведе преговори със САЩ за доставяне на „най-силното американско тактическо оръжие“ в Южна Корея. Това заявиха официални лица, след шестият успешен ядрен опит на Северна Корея. \r\nПо-рано президента Мун Дже-ин коментира, че няма да позволи на Пхенян да продължи да развива своите ядрени технологии, като добави, че страната му ще иска най-тежки санкции. \r\n*** Японското правителство обяви двудневни проверки в електроцентрала на о. Кюшу, заради съмнение за ядрено изтичане.\r\nСъоръжението в Генкай, район Сага, не работи от месец март 2011 г., тъй като не отговаря на изискванията за сигурност, обновени скоро след експлозията в АЕЦ Фукушима.\r\nПричина за проверката е силно земетресение, което е ударило района и доклади за повишаване температурата на реакторите. \r\n*** Американският президент Доналд Тръмп заяви, че „помиряването със Северна Корея“ няма да проработи, след като стана ясно, че Пхенян е провел успешен тест на водородна бомба, годна да бъде прикрепена към междуконтинентални ракети. \r\nИзказването му става часове, след като в Северна Корея бе засечена „експлозия“ с магнитуд 6.3 по скалата на Рихтер, който бе обяснен от севернокорейския режим с успешния ядрен опит. \r\n*** Американският президент Доналд Тръмп определи действията на Северна Корея като „опасни и враждебни за САЩ“, след като режимът в Пхенян изпита водородна бомба.\r\n„Северна Корея извърши голямо ядрено изпитание. Нейните думи и действия продължават да бъдат много враждебни и опасни за САЩ“, написа Тръмп в профила си в социалната мрежа „Туитър“. \r\n„Северна Корея е престъпна нация, която става голяма заплаха и срам за Китай, който се опитва да помага, но с малък успех“, добави президентът на САЩ в отделен свой коментар. \r\n*** Германският канцлер Ангела Меркел и президента на Франция Еманюел Макрон призоваха към по-строги европейски санкции по отношение на Северна Корея, след като режимът ѝ съобщи, че е провела изпитание на водородна бомба.\r\n„Канцлерът и президентът са съгласни, че Северна Корея нарушава международното право и международната общност затова трябва да реагира решително срещу тази нова ескалация“, пише в официално заявление на германското правителство, след като тя е провела разговор с Макрон. От там добавят, че двамата лидери „призовават към по-строги санкции на ЕС срещу Северна Корея“. \r\n***  Президентът на Китай Си Дзинпин заяви, че форматът „БРИКС-плюс“ е необходим за развитието на открита и широка мрежа от партньорства сред развиващите се страни и формиращите се пазари.\r\n„Необходимо ни е да привлечем колкото се повече формиращи се пазари и развиващи се страни в нашия общ стремеж към сътрудничество и взаимна изгода“, заяви президентът на Китай. Според него страните от БРИКС трябва да засилват своето влияние в света и да разширяват сферите на сътрудничество. \r\nДеветата среща на високо равнище на страните от БРИКС ще премине в южнокитайския крайбрежен град Сиамън в провинцията Фузцян на 4 и 5 септември. Тази година на срещата, освен лидерите на Бразилия, Русия, Индия, Китай и Южна Африка ще присъстват и тези на Египет, Таджикистан, Тайланд, Мексико и Гвинея. \r\n***Японският министър-председател Шиндзо Абе заяви, че ядреното изпитание на Северна Корея е „абсолютно неприемливо“ и добави, че ядрената ѝ и ракетна програми сега представляват „смъртна и спешна“ заплаха за страната му.\r\n„Фактът, че Северна Корея е привела ядрено изпитание е абсолютно неприемливо за страната ни“, заяви Шиндзо Абе. „Ядрената и ракетната програми на Северна Корея са заплаха, която е смъртна и спешна за сигурността на нашата страна и която е навлязла в нова фаза“, добави той.\r\n„Изпитанието значително вреди на регионалния и на световния мир и стабилност. Япония изпраща строг протест срещу Северна Корея и я осъжда с най-силни думи“, добави той. \r\n***", "date": "2017.09.03", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/09/03/2432035/yambol-dva-avtomobila-sa-katastrofirali-v-rayona-na-290-km-na-am-trakiya-nyama-postradali.html", "text": "Два автомобила са катастрофирали в района на 290 км на АМ \"Тракия, при инцидента няма пострадали. Това съобщиха от пресцентъра на ОДМВР-Ямбол. Сигналът за инцидента е подаден около 16.00 часа. На място има полицейски екипи. Автомобилите са изтеглени в аварийната лента и няма данни да затрудняват движението в района.", "date": "2017.09.03", "title": "Ямбол: Два автомобила са катастрофирали в района на 290 км на АМ \"Тракия, няма пострадали"}
{"url": "http://www.focus-news.net/news/2017/09/03/2432036/gd-granichna-politsiya-na-gkpp-dunav-most-vidin-ima-25-km-kolona-ot-tovarni-avtomobili.html", "text": "На българо-румънската граница трафикът е интензивен на изход. На ГКПП \"Дунав мост - Видин\" има 2.5 км колона от изчакващи товарни автомобили. Това сочат данни към 18.00 часа, публикувани на сайта на Главна дирекция \"Гранична полиция\". На границата с Гърция движението е натоварено на ГКПП \"Кулата\" на вход и изход. На ГКПП \"Маказа\" се е образувала 2 км опашка на изход и на вход. На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" има 1 км колона от леки автомобили на изход.\r\nНа границата със Сърбия движението е натоварено на вход и изход за леки автомобили на ГКПП \"Калотина\". На българо-македонската граница трафикът е нормален на всички гранични контролно-пропускателни пунктове.", "date": "2017.09.03", "title": "ГД \"Гранична полиция\": На ГКПП \"Дунав мост - Видин\" има 2.5 км колона от товарни автомобили"}
{"url": "http://www.focus-news.net/news/2017/09/03/2432037/afp-germanskite-vlasti-zapochnaha-obezvrezhdane-na-bomba-ot-vtorata-svetovna-voyna-vav-frankfurt.html", "text": "Германските власти започнаха в неделя обезвреждането на тежащата почти два тона британската бомба от Втората световна война, предава AFP. \r\nПравителството бе принуден да евакуира 60 хил. души от централната част на Франкфурт, след като огромният снаряд бе открит по време на строителни дейности. Според властите, това е най-мащабната евакуация от Втората световна война насам. Цанко Цолов", "date": "2017.09.03", "title": "AFP: Германските власти започнаха обезвреждане на бомба от Втората световна война във Франкфурт"}
{"url": "http://www.focus-news.net/news/2017/09/03/2432038/plovdiv-letniyat-pluven-sezon-v-asenovgrad-shte-bade-zakrit-ofitsialno-na-6-ti-septemvri.html", "text": "Летният плувен сезон в Асеновград ще бъде закрит официално на 6-ти септември. Това каза за Радио „Фокус“ – Пловдив Антония Стоянова, управител на Дейност „Пазари и тържища“ в Община Асеновград. По думите й до 6-ти септември включително Общинският плувен басейн ще работи без прекъсване, на пълно работно време. \r\n„Последният за сезона плувен ден ще бъде съпътстван от много приятни изненади, подготвени от управата на басейна. Поканени са всички любители и желаещи да се включат в последните за сезона водни забавления, както и да закрият официално плувното лято за 2017 година“, каза още Стоянова. Тя припомни, че плувният сезон в Асеновград бе открит на ремонтирания общински басейн на 9 юни. \r\n„Общинският басейн с олимпийски размери – 25 на 50 метра, бе ремонтиран. Всяка година се прави текущ ремонт, тъй като самото съоръжение е доста остаряло. Няма пречиствателна станция и затова се налага всяка седмица водата да бъде подменяна. Самият общински басейн е доста атрактивен е посещаван не само от асеновградчани, но и от близките населени места“, коментира Антония Стоянова.\r\nТони МИХАЙЛОВ", "date": "2017.09.03", "title": "Пловдив: Летният плувен сезон в Асеновград ще бъде закрит официално на 6-ти септември"}
{"url": "http://www.focus-news.net/news/2017/09/03/2432039/alfa-makedoniya-eksperti-ot-turisticheskiya-bransh-v-ohrid-obmislyat-kak-da-privlichat-posetiteli-i-izvan-sezona.html", "text": "Охрид има много дълга традиция в областта на туризма, но един от проблемите е, че градът е посещаван само по време на активния сезон, а не целогодишно, предава македонският телевизионен канал „Алфа“.\r\nЕксперти от туристическия бранш подчертават, че за привличането на гости и извън сезона е необходимо разработването на атрактивни туристически продукти, за да бъде преодоляна разликата в сезонната посещаемост. При това специалистите са категорични, че не става въпрос за развиването на луксозен туризъм, тъй като всички туристи идват в Охрид идват по едни и същи причини, съобщава Радио „Фокус“ в рубриката „Балкански туристически часовник“.\r\nПротивно на наложеното мнение, по-атрактивен фактор за привличане на туристите е културното наследство на града, а не Охридското езеро.", "date": "2017.09.03", "title": "„Алфа“ (Македония): Експерти от туристическия бранш в Охрид обмислят как да привличат посетители и извън сезона"}
{"url": "http://www.focus-news.net/news/2017/09/03/2432040/kyustendil-dva-festivala-shte-se-provedat-prez-septemvri-v-grada.html", "text": "Два фестивала ще се проведат през месец септември в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. Първият фестивал е за стара градска и шлагерна песен, а неговото единадесето издание ще се проведе на 9 и 10 септември. Той има и конкурсна програма. Вторият фестивал – „Балканска черга”, е насрочен за времето от 22 до 24 септември. Той се организира от Община Кюстендил, сдружение „Роден край” и кметството в село Шишковци. \r\nПредвидена е разнообразна програма, включваща фолклорни концерти, демонстрации на стари занаяти и други. През месеца акцент ще бъде и традиционният за Кюстендил Празник на плодородието. Той е насрочен за 30 септември, когато ще се отдаде заслуженото на трудолюбивият български народ и произведената от него реколта.\r\nВенцеслав ИЛЧЕВ", "date": "2017.09.03", "title": "Кюстендил: Два фестивала ще се проведат през септември в града"}
{"url": "http://www.focus-news.net/news/2017/09/03/2432041/vratsa-dvama-sa-postradali-pri-buryata-v-grada.html", "text": "Двама души пострадаха при днешната буря във Враца, предаде бТВ. Жена е била затисната в метална будка за сладолед, обърната от силния вятър. Очевидци подават сигнал на спешния телефон и веднага пристига линейка. С помощта на минувачи пострадалата жена е извадена и закарана в болница. Тя е със счупен таз, без опасност за живота.\r\nМъж, който е бил във Врачанския Балкан е припаднал, след като близо до него е паднала мълния. Той също е приет в болница.\r\nЗа секунди улиците се покриха с изпочупени клони и паднали листа. Близо 40-годишна върба в центъра на града падна върху популярното кафене „Тракийска принцеса“.\r\nВ целия район на пешеходната улица, известна като Пробива, има множество паднали клони и скъсани транспаранти, затрупани коли.\r\nАварийни екипи на ГЗ и БКС отстраняват паднали дървета и клони след силна буря.\r\nВ шест общини във Врачанско има проблеми с тока.", "date": "2017.09.03", "title": "Враца: Двама са пострадали при бурята в града"}
{"url": "http://www.focus-news.net/news/2017/09/03/2432042/voa-iran-e-pratil-dve-preduprezhdeniya-do-amerikanskite-vvs-v-poslednite-shest-mesetsa.html", "text": "Иран е пратил две предупреждения до американските военовъздушни сили в последните шест месеца, предава Voice of America, като се позовава на информация от местни телевизии. Съобщенията за пратени на 21 март и 26 август, коментираха от Техеран. \r\nПредупрежденията са свързани с американски шпионски самолети, които прелитат в близост до иранската граница. Цанко Цолов", "date": "2017.09.03", "title": "VOA: Иран е пратил две предупреждения до американските ВВС в последните шест месеца"}
{"url": "http://www.focus-news.net/news/2017/09/03/2432043/blagoevgrad-30-000-leva-shte-badat-otpusnati-po-proekt-za-novo-oborudvane-na-kuhnyata-na-domashniya-sotsialen-patronazh-v-simitli.html", "text": "Община Симитли спечели финансиране за ново оборудване в кухнята на Домашния социален патронаж към Общината. Това съобщи за Радио „Фокус“ – Пирин Ивайло Гоцев, директор на Социалното звено към Община Симитли. Изцяло новото оборудване за кухнята, обслужваща потребителите от социалните заведения  и Домашния социален патронаж,  ще бъде доставено и монтирано по проект на Общината. \r\nПроектът е одобрен за финансиране от Министерството на труда и социалната политика по Фонд „Социална закрила“.  Общата му стойност е 30 000 лева, от които 27 000  лв. се осигуряват от фонда, а останалата сума е размерът на собственото участие на Общината. Договорът за изпълнението на  проект „Модернизиране на кухненското оборудване и обзавеждане на Домашен социален патронаж – Симитли’’ е вече подписан. \r\n„Кухнята обслужва общо 357 потребители от общината, от които  117 души - от социалните заведения,  170 потребители на услугата „Домашен социален патронаж“ – възрастни хора, самотно живеещи стари хора с увреждания или със затруднения в самообслужването, и 70 потребители по проект „Осигуряване на топъл обяд““, каза още Гоцев. \r\nЗакупуването на ново професионално  кухненско оборудване, което да отговаря на всички европейски хигиенни норми за хранене на възрастни хора и лица /деца с увреждания/, ще допринесе за осигуряване на по-добри и безопасни условия на труд за работещите в кухнята, икономия на средства  и по-бързо приготвяне на храната.\r\nЛивия НИНОВА", "date": "2017.09.03", "title": "Благоевград: 30 000 лева ще бъдат отпуснати по проект за ново оборудване на кухнята на Домашния социален патронаж в Симитли"}
{"url": "http://www.focus-news.net/news/2017/09/03/2432044/xinhua-kitay-zapochna-proverka-na-nivata-na-radiatsiya-sled-yadreniya-opit-na-severna-koreya.html", "text": "Китай започна проверка на радиоционните нива, след като Пхенян обяви, че е проведен нов успешен ядрен опит, предава агенция Xinhua. Това се казва в съобщение на правителството от неделя. \r\nСпоред Пекин, автоматичните устройства, следящи нивата на радиация по границата със Северна Корея „функционират нормално“. Цанко Цолов", "date": "2017.09.03", "title": "Xinhua: Китай започна проверка на нивата на радиация след ядрения опит на Северна Корея"}
{"url": "http://www.focus-news.net/news/2017/09/03/2432045/blagoevgrad-natovaren-e-trafikat-prez-gkpp-kulata-promahon-vsichki-gisheta-rabotyat-i-nyama-zabavyane.html", "text": "Натоварен е трафикът през ГКПП „Кулата – Промахон“, предаде репортер на Агенция \"Фокус\". Въпреки натоварения трафик няма забавяне. През пункта преминават много автомобили с румънска регистрация. Работят всички гишета, както за товарни, тава и за леки автомобили.", "date": "2017.09.03", "title": "Благоевград: Натоварен е трафикът през ГКПП „Кулата – Промахон“, всички гишета работят и няма забавяне"}
{"url": "http://www.focus-news.net/news/2017/09/03/2432046/yambol-pozhar-gori-kray-selata-savino-i-zlatare.html", "text": "Пожар гори край две села в община Тунджа. Това съобщи за Радио „Фокус“ – Сливен областният управител на Ямбол Димитър Иванов. Огънят обхваща няколко фронта край селата Савино и Златаре. Пожарът е възникнал около 16.00 часа и се разпростира заради силния вятър и високите температури. На място веднага е била насочена техника на огнеборците и Югоизточно държавно предприятие. Според Димитър Иванов техниката и хората са достатъчни, но климатичните условия затрудняват гасенето. Областният управител изрази надежда пожарът да бъде овладян и подчерта, че няма опасност за населените места и техните жители. \r\nЛюдмила ЙОРГОВА", "date": "2017.09.03", "title": "Ямбол: Пожар гори край селата Савино и Златаре"}
{"url": "http://www.focus-news.net/news/2017/09/03/2432047/kmetat-dimitar-stefanov-tryabva-da-se-gordeem-s-bitkata-za-tutrakan-prez-1916-g-zashtoto-tya-e-klyuchova-za-vrashtaneto-na-yuzhna-dobrudzha-v-balgarskite-predeli.html", "text": "Трябва да се гордеем с битката за Тутракан през 1916 г., защото тя е ключова за връщането на Южна Добруджа в българските предели.  Това каза за Агенция „Фокус“ кметът на Тутракан Димитър Стефанов по повод отбелязването на Тутраканската епопея в Мемориален комплекс „Военна гробница“ 1916 г. Стефанов заяви, че днес по традиция на Мемориалния комплекс „Военна гробница-1916 г.“ е отбелязана 101-вата годишнина от Тутраканската епопея и е почетена паметта на загиналите в сраженията. Кметът, който е и домакин на събитието, отбеляза, че макар и не кръгла годишнината е била уважена от голям брой хора. По думите му  сред  присъстващите са били началникът на Военната академия „Г. С. Раковски“ ген. Груди Ангелов, вицеадмирал Пламен Манушев и  други депутати от всички политически партии,  съветникът на президента ген. майор Данчо Дяков, Радослав Симеонов и Илияна Дамянова от Министерство на отбраната, областният управител на Силистра, заместник-областният управител на Разград, много кметове от съседни общини и др. Димитър Стефанов отбеляза, че за събитието специално е пристигнала румънска делегация. Кметът подчерта, че надписите на Мемориала са на четири езика и това показва, че силата е в обединението, а разделението, защото независимо от своята националност загиналите в Тутраканската епопея са се борили за своята най-висша кауза – Отечеството си. \r\n„Събитието започна с панихида за загиналите при тази битка, не само български, а и румънски и немски войници. След това като кмет изнесох слово. „Тутраканската епопея е изключително важна за града, но в годините назад тя бе забравена поради субективни и обективни причини. Именно затова трябва да я презентираме. Само познавайки и поучавайки се от нашата история, можем да вървим напред и да се развиваме, а Тутракан като община трябва да се гордее с тази битка, защото с нея Царство България връща Добруджа към своите предели“, коментира кметът Стефанов.\r\nДеница КИТАНОВА", "date": "2017.09.03", "title": "Кметът Димитър Стефанов: Трябва да се гордеем с битката за Тутракан през 1916 г., защото тя е ключова за връщането на Южна Добруджа в българските предели"}
{"url": "http://www.focus-news.net/news/2017/09/03/2432048/blagoevgrad-dva-patrulni-avtomobila-sa-razpolozheni-na-avtomagistrala-struma-predi-otbivkata-za-katuntsi-gotse-delchev-v-posoka-sofiya.html", "text": "Два патрулни автомобила с благоевградска регистрация 8979 и 9980 са разположени автомагистрала \"Струма\" преди отбивката за Катунци - Гоце Делчев, в посока София, предаде репортер на Агенция \"Фокус\".", "date": "2017.09.03", "title": "Благоевград: Два патрулни автомобила са разположени на автомагистрала \"Струма\" преди отбивката за Катунци - Гоце Делчев, в посока София"}
{"url": "http://www.focus-news.net/news/2017/09/03/2432049/chez-burite-sa-prichinili-avarii-v-elektroprenosnata-mrezha-v-pleven-razlog-i-samokov.html", "text": "Бурите причиниха аварии в електропреносната мрежа в Плевен, Разлог и Самоков. Това съобщи за Агенция „Фокус“ Борислава Луканова от пресцентъра на ЧЕЗ Разпределение България. Аварията е регистрирана преди половин час.  Изчаква се бурите да преминат, за да бъде възстановено електрическото захранване. От ЧЕЗ обясниха, че около обяд е имало авария и във Враца, поради която е нямало ток, но вече електричеството е възстановено. \r\nДеница КИТАНОВА", "date": "2017.09.03", "title": "ЧЕЗ: Бурите са причинили аварии в електропреносната мрежа в Плевен, Разлог и Самоков"}
{"url": "http://www.focus-news.net/news/2017/09/03/2432050/kyustendil-15-000-leva-sa-neobhodimi-za-dovarshvaneto-na-hrama-sv-velikomachenitsa-nedelya-v-selo-garlyano.html", "text": "15 000 лева са необходими за довършването на храма „Св. Великомъченица Неделя” в село Гърляно, община Кюстендил. Това каза пред Радио „Фокус” – Кюстендил Венелин Енчев, кмет на населеното място. По думите му строежът на храма е започнал още през 2009 година с основна цел да обедини местното население около християнските добродетели и традиции. \r\nХрамът се намира в непосредствена близост до пътя София – Скопие и до момента с доброволни помощи, дарения и средства от Общинския съвет и Дирекцията по вероизповеданията са извършени редица дейности. „Остава да се изографиса храмът, да се направи иконостас и да пуснем електрозахранване”, посочи Енчев. По думите му към момента са събрани 20 000 лева, но още 15 000 лева не достигат за окончателното завършване на храма, след което да бъде извършено и неговото освещаване.\r\nВенцеслав ИЛЧЕВ", "date": "2017.09.03", "title": "Кюстендил: 15 000 лева са необходими за довършването на храма „Св. Великомъченица Неделя” в село Гърляно"}
{"url": "http://www.focus-news.net/news/2017/09/03/2432051/futbol-otborat-na-holandiya-vodi-s-10-na-balgariya-v-svetovna-kvalifikatsiya-ot-grupa-a.html", "text": "Отборът на Холандия поведе с 1:0 на България в световна квалификация от група \"А\". Дейви Прьопер вкара топката в българската врата още в 7-та минута на мача, след като отигра точно подаване на Дани Блинд. В 17-та минута на срещата Георги Костадинов уцели лявата греда на домакините. \r\nДо този момент двата отбора са играли един срещу друг 11 пъти, като в 5 от тях победители са българите. Холандците имат 4 победи, а 2 мача са завършвали при равен резултат.\r\nБългария заема трето място във временното класиране с актив от 12 точки. Холандците са четвърти с 10. Лидер е Франция с 16, пред Швеция с 13. Останалите два тима в групата - Беларус и Люксембург, са съответно с 5 и 4 точки. В последните две срещи България приема Франция на 7 октомври и гостува на Люксембург на 10 октомври.", "date": "2017.09.03", "title": "Футбол: Отборът на Холандия води с 1:0 на България в световна квалификация от група \"А\""}
{"url": "http://www.focus-news.net/news/2017/09/03/2432052/donald-tramp-sasht-obmislyat-prekasvane-na-ikonomicheskite-vrazki-s-vsichki-darzhavi-targuvashti-sas-severna-koreya.html", "text": "Американският президент Доналд Тръмп обяви в неделя от официалната си страница в „Туитер“, че САЩ обмислят прекъсване на икономическите връзки с всички държави, търгуващи със Северна Корея, предава AFP. \r\nСпоред съобщението, САЩ „обмислят освен другите възможности, спиране на търговията с всички страни, които търгуват със Северна Корея“. Цанко Цолов", "date": "2017.09.03", "title": "Доналд Тръмп: САЩ обмислят прекъсване на икономическите връзки с всички държави, търгуващи със Северна Корея"}
{"url": "http://www.focus-news.net/news/2017/09/03/2432053/blagoevgrad-patrulen-avtomobil-s-blagoevgradska-registratsiya-2505-e-razpolozhen-na-glaven-pat-e-79-na-otbivkata-za-selo-ploski.html", "text": "Патрулен автомобил с благоевградска регистрация 2505 е разположен на главен път Е-79 на отбивката за село Плоски, предаде репортер на Агенция „Фокус“. Пороен дъжд вали в района на Струмяни.", "date": "2017.09.03", "title": "Благоевград: Патрулен автомобил с благоевградска регистрация 2505 е разположен на главен път Е-79 на отбивката за село Плоски"}
{"url": "http://www.focus-news.net/news/2017/09/03/2432054/predstoyashti-sabitiya-v-stranata-za-4-septemvri-agentsiya-fokus.html", "text": "***\r\nОт 11.00 часа, в институцията на омбудсмана на ул. \"Георг Вашингтон“ №22, Омбудсманът Мая Манолова свиква обсъждане на нормативни промени в Закона за собствеността и ползването на земеделските земи и Закона за арендата в земеделието.\r\n***\r\nОт 12.30 часа, в сградата на ОУ „Юрий Гагарин“ – Сливен, министърът на образованието и науката ще отговора на журналистически въпроси след срещата си с колектива на училището. От 10.00 часа той ще посети ДГ \"Зорница; От 10.45 часа - ОУ „Братя Миладинови\".\r\n***\r\nОт 14.30 до 16.30 часа, в зала „Галери“ в х-л „Национал Палас“ министърът на образованието Красимир Вълчев ще проведе среща-разговор с директори на детски градини и училища от област Сливен, с представители на синдикални организации и институции, участници в Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.\r\n***\r\nОт 12.00 часа, в голямата зала на Община Велинград, председателят на ПГ на ГЕРБ и зам.-председател на ГЕРБ Цветан Цветанов, заедно с министъра на околната среда и водите Нено Димов и директора на РИОСВ - Пазарджик Костадин Гешев ще се срещнат с граждани, синдикати, представители на браншови организации от сферата на туризма и неправителствени организации, за да обсъдят проекта за разработване на волфрамова мина „Грънчарица“.\r\n***\r\nОт 18.00 часа в Унгарския културен институт, ще бъде открита изложбата \"Състояния\" на габровските художници Анелия Бояджиева, Галина Христова, Евгени Недев, Ема Вертерова, Иван Христов – Грога, Максим Маринов, Мартин Каличков, Миню Бонев, Пепа Минчева, Цветан Колев. \r\n***\r\nОт 18.00 часа в Мраморната зала на Руския културно-информационен център ще бъде презентирана книгата на автобиографичната книга на Бисер Киров „Благодарствена песен“.\r\n***\r\nОт 10.30 часа, в сградата на РУ – Бобов дол, Заместник-министър Стефан Балабанов и директорът на ГДПБЗН ще почетат паметта на загиналите шестима полицаи при пожари в Мини Бобов дол. \r\n***\r\nОт 16.00 часа, в пространството пред Народната астрономическа обсерватория „Николай Коперник“ в Морската градина на Варна, ще се проведе проектът „Павилион на знанието и младежката креативност“. \r\n*** \r\nВ 9.45 часа, Председателят на Парламентарната група на ГЕРБ и зам.-председател на партията Цветан Цветанов ще посети община Велинград и ще се срещне с жители на село Кръстава. Той ще бъде придружаван от народния представител от 13 МИР Димитър Гечев и областния координатор на ПП ГЕРБ Пазарджик Найден Шопов.\r\n***\r\nОт 14.00 часа, в Конферентния център на Областна администрация Видин, Областният управител Албена Георгиева ще открие работна среща във връзка с координиране на дейностите по прилагане на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. \r\n***\r\nОт 13.00 часа в огледална зала „Нели Божкова“ ще бъде открит XXI Международен младежки музикален конкурс „Надежди, таланти, майстори” – Добрич 2017. \r\n***\r\nОт 9 часа в Голямата зала на Дома на културата ще бъде открит 13-ят Световен конгрес по тракология „ Древна Тракия: мит и реалност“. \r\n***\r\nОт 10 часа в Библиотека „ Искра“ ще се състои пресконференция, на която ще бъдат представени творческите инициативи на библиотеката през месец септември. \r\n***\r\nОт 13.30 в Музея на розата ще се състои пресконференция по повод 13-я Световен конгрес по тракология „ Древна Тракия: мит и реалност“. \r\n***\r\nОт 10:00 часа в зала 2 на Окръжен съд –Пловдив ще се гледа делото срещу мъж, обвинен че по непредпазливост е причинил смърт на едно лице и наранил други трима.\r\n***\r\nОт 13:30 часа в зала 2 на Окръжен съд-Пловдив ще се гледа делото срещу мъж, обвинен в притежание на наркотични вещества в особено големи размери. \r\n***\r\nОт 17.00 часа, в кв. „Три чучура – юг“ ще бъде открита новата боксова зала в града. \r\n***\r\nОт 17.30 часа, на площад „Свобода“, пред сградата на Областната дирекция на МВР, Служителите на ОДМВР ще излязат на протест с искане за повишаване на заплатите им с 20%.", "date": "2017.09.03", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2017/09/03/2432055/plovdiv-zapochva-13-to-izdanie-na-esenniya-salon-na-izkustvata.html", "text": "Започва 13-то издание на Есенния салон на изкуствата в Пловдив. Това съобщиха за Радио „Фокус“-Пловдив от Дирекция „Култура и културно наследство“ към Общината. Началото на най-мащабната културна проява в града ще постави група „Щурците“ с юбилейния си концерт „50 години щурците“, който започва в 20:00 часа в Античния театър. \r\nИ тази година Есенния салон на изкуствата обединява над 20 отделни фестивала. Сред новите акценти са първото издание на Plovdiv Fresh Music Festival и Международни фотографски срещи „Фотомакет“. Сред богатия избор от събития са и Класик Open Air, спектакли за деца на открито, Европейски писателски срещи, изложби на Дружеството на пловдивските художници, музикално-танцови спектакли, Архитектурен форум – Модул 2 и Фотоборса.\r\nВ програмата отново са включени и редица утвърдени прояви като Международния театрален фестивал „Сцена на кръстопът“, Национални есенни изложби, „Нощ на музеите и галериите“, Празници на Стария град, Международен фестивал „Дни на музиката в Балабановата къща“, форума за любителите на рока и изкуството Sounds Of The Ages и други. Есенният салон на изкуствата ще бъде закрит с концерт от програмата на Джаз фестивала на 4 ноември в Дома на културата „Борис Христов“.\r\nКристиян ГАРОВ", "date": "2017.09.03", "title": "Пловдив: Започва 13-то издание на Есенния салон на изкуствата"}
{"url": "http://www.focus-news.net/news/2017/09/03/2432056/kyustendil-shest-signala-za-padnali-darveta-i-kloni-varhu-ulichni-platna-sa-obsluzhili-ekipite-na-pozharna-bezopasnost-i-zashtita-na-naselenieto-v-grada.html", "text": "Шест сигнала за паднали дървета и клони върху улични платна са обслужили екипите на „Пожарна безопасност и защита на населението” в Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Сигналите са постъпили в рамките на един час на телефон 112 и са били свързани с паднали заради преминалата през град Кюстендил буря дървета и клони. Няма сигнали за наводнени сгради и улици. По думите на Катя Табачка за останалите населени места в областта не са постъпвали сигнали, свързани с влошена метеорологична обстановка. \r\nВенцеслав ИЛЧЕВ", "date": "2017.09.03", "title": "Кюстендил: Шест сигнала за паднали дървета и клони върху улични платна са обслужили екипите на „Пожарна безопасност и защита на населението” в града"}
{"url": "http://www.focus-news.net/news/2017/09/03/2432057/vecher-makedoniya-danachni-inspektori-i-tozi-sezon-kontrolirat-oborota-ot-turizma.html", "text": "Черногорските данъчни инспектори и този сезон контролират оборота в туристическия бранш, пише македонското електронно издание \"Вечер\". От началото на летния сезон в курортите са извършени общо 3,3 хил. проверки, като в 565 случая от тях са установени нарушения, които са донесли на бюджета 1,37 млн. евро, съобщава Радио „Фокус“ в рубриката „Балкански туристически часовник“.\r\nУточнява се, че проверки без предварително предупреждение се извършват преди всичко за издаването на касови бонове, отчетите на касите и документацията на служителите.", "date": "2017.09.03", "title": "\"Вечер\" (Македония): Данъчни инспектори и този сезон контролират оборота от туризма"}
{"url": "http://www.focus-news.net/news/2017/09/03/2432058/nimh-utre-shte-bade-predimno-slanchevo-s-maksimalni-temperaturi-mezhdu-21-i-26.html", "text": "През нощта над централните и източните райони от страната облачността все още ще е значителна и ще превалява, възможно е и да прегърми. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките. До сутринта валежите ще спрат и облачността ще се разкъсва и намалява. Утре ще бъде предимно слънчево. След обяд ще има временни увеличения на облачността, но ще остане почти без валежи. Ще продължи да духа умерен, в Дунавската равнина – до силен вятър от запад-северозапад и с него ще нахлува хладен въздух. Температурите ще се понижат и максималните ще са предимно между 21° и 26°.\r\nНад Черноморието ще предимно слънчево. След обяд ще има временни увеличения на облачността, но вероятността за валеж е малка. Ще духа до умерен запад-северозападен вятър. Максималните температури ще са 24-27°. Температурата на морската вода е 23-25°. Вълнението на морето ще бъде около 3 бала, привечер ще се усилва.\r\nНад планините ще преобладава слънчево време. По-значителна облачност ще има в сутрешните часове, но още преди обяд ще се разкъса и намалее. Ще духа силен, по високите и открити части – до бурен вятър от запад-северозапад. Максималната температура на височина 1200 метра ще е около 15°, на 2000 метра – около 9°.\r\nАтмосферното налягане ще по-ниско от средното за месец септември и ще продължи да се понижава.\r\nВъв вторник ще бъде сравнително хладно, с променлива облачност, почти без валежи. В сряда и четвъртък ще преобладава слънчево време, но ще има и по-значителни увеличения на облачността. Вероятността за валежи е малка. Във вторник и сряда ще бъде ветровито, вятърът ще е северозападен, като в четвъртък той чувствително ще отслабне. От сряда ще започне затопляне.", "date": "2017.09.03", "title": "НИМХ: Утре ще бъде предимно слънчево, с максимални температури между 21° и 26°"}
{"url": "http://www.focus-news.net/news/2017/09/03/2432059/afp-vladimir-putin-osadi-deystviyata-na-severna-koreya.html", "text": "Руският президент Владимир Путин осъди в неделя ядрения опит на Северна Корея, предава  AFP. Държавният глава заяви, че проблемът на корейския полуостров „трябва да бъде решен само с политически и дипломатически средства“. \r\nПутин призова международната общност „да не се поддава на емоциите (но) да действа по спокоен и балансиран начин“.Цанко Цолов", "date": "2017.09.03", "title": "AFP: Владимир Путин осъди действията на Северна Корея"}
{"url": "http://www.focus-news.net/news/2017/09/03/2432060/vidin-gradat-be-domakin-na-natsionalna-kinolozhka-izlozhba.html", "text": "Видин бе домакин на Национална киноложка изложба. Това съобщиха от пресцентъра на Община Видин. За втора година събитието се организира от Световен киноложко-ловно-спортен алианс, Български републикански киноложки съюз, Български киноложки клуб за българско овчарско куче, Местен клуб за българско овчарско куче „Видин” и със съдействието на Община Видин. Мероприятието се осъществи в Крайдунавския парк в близост до крепостта „Баба Вида“ и отбеляза голям интерес и посещаемост. Изложбата е за всички породи кучета, както и специализирана изложба за българско овчарско куче. Тази година изложбата е под наслов „За купата на  кмета на Община Видин“ и в нея се включиха клубове от редица градове в страната с над 120 участници.\r\nЗаместник-кметът Венци Пасков  откри изложбата, благодари на организаторите от името на кмета Огнян Ценков и изрази задоволството си от факта, че за втора година в нашия град се прави изложба за всички породи кучета. Заместник-кметът отбеляза, че тя е част от поредицата атрактивни събития, непосредствено след приключването на традиционния Видински панаир.  „Пожелавам на всички успех и нека „Купата на кмета на Община Видин“ отиде при най-достойния претендент“ – каза Пасков. \r\nТой прие с благодарност плакет, връчен от Аврам Петков,  президент на  Българския републикански киноложки съюз, с който награждава Огнян Ценков за развитие и популяризация на българската  кинология.  Любен Перчински и Валентин Троянов, и двамата от Видин, също бяха надградени с плакети.\r\nЗрителите наблюдаваха  състезания в различни класове и породи кучета. Бяха проведени конкурси “Дете и куче“, като наградата  отиде при малката Любов от гр. Видин с кучето Дунавия.  Кучето Чара, с водач Пламен Божидаров от Монатна, спечели приза за лакомо  куче. \r\nПубликата се наслади на демонстрация за послушание, изпълнение на команди на кучета, фризби  фристайл - игра с куче и танц с куче, показани от Дария Иванцова, трикратен шампион на Украйна, европейски шампион във фризби фристайл за 2016 година. \r\nШампион на изложбата стана кучето Горан с водач Лилия Димитрова,  от клуб „Овчарско куче“ Сердика, София, която спечели „Купата на кмета на Община Видин“.", "date": "2017.09.03", "title": "Видин: Градът бе домакин на Национална киноложка изложба"}
{"url": "http://www.focus-news.net/news/2017/09/03/2432061/rumen-georgiev-asotsiatsiya-na-mlekoproizvoditelite-pazardzhik-rabotnitsite-vav-fermite-tryabva-da-sa-preminali-instruktazh-i-da-sa-obezopaseni.html", "text": "Всяка година фермерите подновяват изискванията за безопасност на труда, като всеки фермер има сключен договор с фирмите по трудова медицина, които ежегодно извършват инструктаж на работниците. Това съобщи за Радио „Фокус“ – Пазарджик Румен Георгиев, председател на Асоциацията на млекопроизводителите в Пазарджишко.  По думите му във всяка ферма трябва да има информационни табла със схеми за безопасен труд, евакуационен план, както и изисквания за работа с различните видове машини. \r\n„Едно от сериозните нарушения много често са работници без трудови договори, като санкциите в тази посока са доста големи. Аз давам работа на 8 работници на целогодишни трудови договори. По принцип е трудно да се дисциплинира работник, защото голяма част от тях са неграмотни. Въпреки това се стремим да са обезопасени и облечени с работно облекло“, уточни Георгиев. \r\nТой допълни, че фермерите са съгласни с изискванията и спазването на условията за безопасен труд и съдействат за изпълнението на указанията, но бюрокрацията нарушава ритъма на трудовия им процес.\r\nАлбена ЖИЛЕКОВА", "date": "2017.09.03", "title": "Румен Георгиев, Асоциация на млекопроизводителите-Пазарджик: Работниците във фермите трябва да са преминали инструктаж и да са обезопасени"}
{"url": "http://www.focus-news.net/news/2017/09/03/2432062/crnobelocom-turizmat-na-halkidiki-ima-i-svoite-negativni-posleditsi.html", "text": "Гърция е една от любимите дестинации за лятна почивка на хора от цял свят, а Халкидики е най-честият избор на туристите от Балканите, които избират ваканция там, за да си починат, да се радват на слънчевите бани и на пясъчните плажове. Но само местното население знае какво в действителност означават посещенията на огромни групи хора всяка година, коментира интернет сайтът Crnobelo.com.\r\nЗа да бъде отговорено на засиленото търсене, всяка година се създават все повече и повече плажове, без да бъдат направени предварителни планове и без да бъде потърсена консултация със специалисти, съобщава Радио „Фокус“ в рубриката „Балкански туристически часовник“. Всяко дърво в района се унищожава с поставянето на реклами за отдаването на стаи под наем за туристите, или за да бъдат направени нови шезлонги, които да осигурят удобство на безбройните плажове. И всичко това за туристи, които сякаш пристигат в страна, в която законите не важат за гостите й.\r\nПример в това отношение е безразборното разпъване на всякакви палатки и шатри, макар къмпингуването в Халкидики да е изрично забранено. Туристите обаче не се съобразяват с разпоредбата - нито на плажовете, нито в планините или националните паркове, но в крайна сметка никой не ги наказва за нарушенията.\r\nЕдин от сериозните проблеми за местното население е липсата на адекватна пътна инфраструктура. Гърция има поддържана пътна мрежа, но курортите на Халкидики са твърде малки, за да поемат огромните колони от автомобили и автобуси по улиците. Това е сериозно предизвикателство за местните жители, които не могат да изпълняват безпрепятствено ежедневните си дейности.", "date": "2017.09.03", "title": "Crnobelo.com: Туризмът на Халкидики има и своите негативни последици"}
{"url": "http://www.focus-news.net/news/2017/09/03/2432063/stefan-apostolov-gerb-doizgrazhdaneto-na-avtomagistrala-struma-e-zhizneno-vazhno-za-oblast-blagoevgrad.html", "text": "За мен и моите колеги от ГЕРБ основен приоритет е доизграждането на автомагистрала „Струма“, защото тя е жизнено важна за района, за бизнеса и най-вече за това да спасим човешките животи. Това каза в интервю за Радио „Фокус“ – Пирин Стефан Апостолов, депутат в 44-то Народно събрание, заместник-председател на Комисията по въпросите на децата, младежта и спорта и член на Комисията за наблюдение на приходните агенции и борба със сивата икономика и контрабандата в Парламента. По думите му в България ежедневно се случват катастрофи, при които много често има жертви. \r\n„Трасето през Кресненското дефиле е доста опасно и крие много рискове, поради което често има и катастрофи, които в много от случаите завършват със смъртни случаи. Точно поради тази причина, основната ни задача е да спасим човешките животи, като направим магистралата. Освен това, доизграждането на автомагистрала „Струма“ ще окаже положително влияние върху бизнеса, защото, знаете, че където има добре развита пътна инфраструктура има и повече инвестиции“, каза още Апостолов. Той отбеляза, че за Област Благоевград и особено за Симитли магистралата е много важна, защото районът е на кръстопът – от една страна до София по автомагистрала „Струма“  се стига за 40 минути, а от друга страна Солун е на час и половина. \r\n„По този начин ние ставаме много привлекателни за бизнеса, защото летището в столицата е на около 40 минути, а пристанището в Солун - на около час и половина, така че, какъвто и бизнес да искаш да развиваш – дали ще изкарваш карго товари през летището, или ще изкарващ през пристанището, Област Благоевград е най-подходяща. Има и още нещо много важно по отношение на автомагистрала „Струма“ и то е, че трябва да направим всичко по силите си, за да не загубим европейските средства, които ни бяха отпуснати за нейното изграждане. Всички знаете, че ако пътното съоръжение не бъде довършено до края на програмния период - 2023 година, това означава, че държавата ще трябва да върне всички пари, които е получила от Европа за финансирането на автомагистрала „Струма“, посочи Стефан Апостолов. \r\nТой обясни, че в този случай ще трябва да бъдат върнати над 1 милиард лева, което е много голяма сума за мащабите на нашата държава. „Ако успеем да завършим магистралата и усвоим европейските средства, няма да е нужно да връщаме пари и ще можем да пренасочим този 1 милиард лева към автомагистрала „Хемус“ или за тунела под Шипка, а и за други доста важни инфраструктурни проекти“, подчерта народният представител Стефан Апостолов.\r\nЛивия НИНОВА", "date": "2017.09.03", "title": "Стефан Апостолов, ГЕРБ: Доизграждането на автомагистрала „Струма“ е жизнено важно за област Благоевград"}
{"url": "http://www.focus-news.net/news/2017/09/03/2432064/the-local-nov-pozhar-v-yugoiztochna-frantsiya.html", "text": "Пожар избухна в югоизточните части на Франция в събота вечерта, предава френското издание на The Local. Огънят все още гори в неделя и е станал причина за унищожаването на над 400 хектара гора, 165 души са евакуирани от намираща се в района зона за къмпинг. \r\nПо искане на пожарната са затворени някои пътища и е прекъсната част от електрическата мрежа в района. Около 450 пожарникари се борят със стихията, изпратено е искане за помощ от съседните райони. Цанко Цолов", "date": "2017.09.03", "title": "The Local: Нов пожар в Югоизточна Франция"}
{"url": "http://www.focus-news.net/news/2017/09/03/2432065/kyustendil-otstraneni-sa-vsichki-naneseni-shteti-ot-buryata-v-grada.html", "text": "Отстранени са всички нанесени щети от бурята в Кюстендил. Това съобщи за Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. По думите му силният вятър е станал причина за прекършване на клони на дървета, някои от които са паднали върху улични платна. Те са отстранени от екипи на противопожарната служба. Служители на Община Кюстендил са се включили в премахването на клоните от пешеходните зони, а извозването им ще бъде организирано в понеделник. В дежурната оперативна част на Общината не са постъпвали сигнали за съборени предмети, покривни конструкции, табла и пана. Кметовете от малките населени места са сигнализирали за спряно електрозахранване, което поетапно е било възстановено.\r\nВенцеслав ИЛЧЕВ", "date": "2017.09.03", "title": "Кюстендил: Отстранени са всички нанесени щети от бурята в града"}
{"url": "http://www.focus-news.net/news/2017/09/03/2432066/hilyadi-pochetoha-pametta-na-zaginalite-v-tutrakanskata-epopeya-obzor.html", "text": "По традиция, в първата неделя на месец септември, хиляди се събраха в Тутракан, за да почетат паметта на загиналите за освобождението на града от румънска окупация през 1916 г. 101-вата годишнина от Тутраканската епопея беше отбелязана с военен ритуал на Мемориалния комплекс „Военна гробница 1916 г.“ в Тутракан. Своята почит към загиналите в сраженията изразиха командващият Военноморските сили адмирал Митко Петев, началникът на Военната академия „Г. С. Раковски“ ген. Груди Ангелов, народни представители, матроси от Военноморските сили във Варна, съветникът на президента ген. майор Данчо Дяков, Радослав Симеонов и Илияна Дамянова от Министерство на отбраната, областният управител на Силистра, заместник-областният управител на Разград, много кметове от съседни общини, представители на дружество „Традиция“ от Силистра и Велико Търново, на „Крум Страшни“ – Шумен,  както и множество родолюбиви българи. За събитието специално пристигна делегация от Румъния.  По време на ритуала бяха положени венци пред мемориала и бе отслужена панихида за всички паднали воини - български, румънски, германски, погребани във Военното гробище. След това слово произнесоха кметът на Тутракан Димитър Стефанов и народният представител вицеадмирал Пламен Манушев.\r\nЗа „Фокус“ кметът на града и домакин на честването Димитър Стефанов заяви, че битката за освобождението на Тутракан е повод за гордост, защото е ключова за връщането на Южна Добруджа в българските предели. „Тутраканската епопея е изключително важна за града, но в годините назад тя бе забравена поради субективни и обективни причини. Именно затова трябва да я презентираме. Само познавайки и поучавайки се от нашата история, можем да вървим напред и да се развиваме“, коментира той. Кметът подчерта, че надписите на Мемориала са на четири езика и това показва, че силата е в обединението, а разделението, защото независимо от своята националност загиналите в Тутраканската епопея са се борили за своята най-висша кауза – Отечеството си. \r\nНародният представител от ПГ на ГЕРБ вицеадмирал Пламен Манушев отбеляза, че българи и румънци заедно са отдали почит пред подвига на загиналите войници при превземането на Тутраканската крепост и предразсъдъците са в миналото.\r\nСпоред директора на Историческия музей в града  Петър Бойчев  фактът, че толкова много хора са се събрали, за да отдадат почит на загиналите говори за това, че народната памет е жива и че уважаваме героичния подвиг на сражавалите се за освобождението на Добруджа и за обединението на България.", "date": "2017.09.03", "title": "Хиляди почетоха паметта на загиналите в Тутраканската епопея (ОБЗОР)"}
{"url": "http://www.focus-news.net/news/2017/09/03/2432067/oon-deystviyata-na-severna-koreya-sa-dalboko-destabilizirashti-za-regiona.html", "text": "Генералният секретар на ООН Антония Гутерес определи като „дълбоко дестабилизиращи“ действията на Северна Корея, след като в неделя Пхенян обяви, че е проведен успеше ядрен опит, предава AFP.  \r\nГутерес призова страната да се въздържа от действия, които са заплаха за сигурността на региона. Цанко Цолов", "date": "2017.09.03", "title": "ООН: Действията на Северна Корея са „дълбоко дестабилизиращи“ за региона"}
{"url": "http://www.focus-news.net/news/2017/09/03/2432068/pazardzhik-25-metrova-protivopozharna-kula-e-razpolozhena-v-zemlishteto-na-selo-banya-za-preventsiya-na-gorski-pozhari.html", "text": "25-метрова противопожарна кула бе разположена в землището на село Баня, община Панагюрище, като основната й цел е превенция по отношение на горските пожари, каза за Радио „Фокус“ – Пазарджик отговорникът за дейността на съоръжението. Противопожарната кула дава информация за опасността от пожари преди възникването им, като това става с помощта на термокамери и видеонаблюдение.  \r\nОсигурява се 24-часово наблюдение на района около село Баня, където е и разположена и голямата част от горския фонд в района. Камерите работят с енергия от слънчеви колектори и допълнителен енергиен източник – агрегат. Информацията от съоръжението постъпва директно в общинската администрация в Панагюрище. При локализирането на пожар, веднага се изпраща сигнал до пожарната служба в града. Откакто работи кулата, не са регистрирани сериозни пожари. Тя е изградена по проект с финансиране по Оперативна програма “Развитие на селските райони”.\r\nАлбена ЖИЛЕКОВА", "date": "2017.09.03", "title": "Пазарджик: 25-метрова противопожарна кула е разположена в землището на село Баня за превенция на горски пожари"}
{"url": "http://www.focus-news.net/news/2017/09/03/2432070/kyustendil-politseyski-patrul-sas-sofiyska-registratsiya-1610-e-razpolozhen-pri-km-61-na-avtomagistrala-struma-posoka-sofiya.html", "text": "Кюстендил: Полицейски патрул със софийска регистрация 1610 е разположен при км 61 на автомагистрала „Струма“, посока София, предаде репортер на Агенция „Фокус“.", "date": "2017.09.03", "title": "Кюстендил: Полицейски патрул със софийска регистрация 1610 е разположен при км 61 на автомагистрала „Струма“, посока София"}
{"url": "http://www.focus-news.net/news/2017/09/03/2432071/afp-iran-osadi-chetirima-dushi-za-satrudnichestvo-s-amerikanskoto-pravitelstvo.html", "text": "Съдът в Техеран призна за виновни четирима души по обвинение в „сътрудничество“ с американското правителство, съобщава AFP. \r\nЕдин от осъдените е американски гражданин, другият е ливанец, а двама са иранци с двойно гражданство. Всички са осъдени на 10 години затвор.Цанко Цолов", "date": "2017.09.03", "title": "AFP: Иран осъди четирима души за „сътрудничество“ с американското правителство"}
{"url": "http://www.focus-news.net/news/2017/09/03/2432072/blagoevgrad-pavellvenci-venc-yordanka-hristova-i-aneliya-sa-chast-ot-zvezdite-v-programata-za-praznika-na-simitli.html", "text": "Pavell&Venci Venc`, Йорданка Христова и Анелия са само част от звездите, които ще вземат участие в програмата, организирана от Община Симитли по повод празника на града. Това съобщиха за Радио „Фокус“ – Пирин от Общината. По традиция всяка година на 8 септември, когато Православната църква чества Малка Богородица, Общината отбелязва своя празник. \r\nПразничната програма ще започне още на 7 септември, когато площадът в града ще се превърне в арена на всевъзможни таланти. Шоуто „Симитли търси талант-2”  ще представи разнородните таланти на Симитли, които ще имат възможност да спечелят големи награди. Събитието ще бъде със специалното участие на шоумена Ники Станоев, любимец на малките таланти в България.  Всички желаещи могат все още  да се запишат за участие до 6-ти септември (включително) в читалище „Св. Климент Охридски” в Симитли. Голямото шоу за празника на града ще започне на 7-ми септември след 17:00 часа на площад „Септември”, където всички гости и празнуващи ще ги очакват много забавления и приятни емоции. В 17:00 часа в изложбената зала на читалище „Св. Климент Охридски” художникът Николай Кашев ще открие своя самостоятелна изложба. \r\nОще рано сутринта на 8 септември - Малка Богородица, празникът ще започне с тържествена света литургия в храм “Рождество на Пресвета Богородица” в град Симитли. На обяд ще бъде раздаден и курбан за здраве в двора на храма. За 17.30 часа е предвидено тържествено шествие, водено от мажоретен състав, което ще тръгне от централния площад в града до паметника на падналите за освобождението на Симитли. Там представители на общинската администрация, общественици и граждани ще положат венци на признателност, ще преклонят глава пред паметта на героите-освободители. Веднага след вдигането на знамената на площад „Септември” в центъра на града ще започне и музикалната програма. \r\nУчастие в програмата ще вземат Мажоретни състави към читалище ”Св. Климент Охридски”, Фолклорен танцов ансамбъл ”Веселие”, Мъжка фолклорна група „Изворите”, Мъжка фолклорна група „Веселие. Фолклорните изпълнителки Снежина Андреева, Софи Илиева и Росица Пейчева ще вдигнат празнуващите на дълги хора. Най-новото попълнение на поп сцената Симона Загорова, която е дъщеря на поп-фолк примата Глория, ще забавлява публиката със свои изпълнения. Любимката на народа, уникалната българска певица Йорданка Христова, ще изпее всички любими и велики свои песни на сцената за празника на Симитли.  Поп-фолк певицата Анелия ще публиката със своите летни хитове. За всички тийнейджъри и любители на новата българска музика  в празника на Симитли ще се включат рап терминаторите Pavell&Venci Venc`, които ще направят незабравимо участие под звездите в празничната нощ.\r\nЛивия НИНОВА", "date": "2017.09.03", "title": "Благоевград: Pavell&Venci Venc`, Йорданка Христова и Анелия  са част от звездите в програмата за празника на Симитли"}
{"url": "http://www.focus-news.net/news/2017/09/03/2432073/kyustendil-okolo-4-chasa-sa-bili-bez-elektrozahranvane-chast-ot-zhitelite-na-selo-granitsa-zaradi-buryata.html", "text": "Около 4 часа са били без електрозахранване заради бурята част от жителите на село Граница, община Кюстендил. Това съобщи за Радио „Фокус” – Кюстендил кметът на населеното място Лъчезар Гергов. По думите му аварията е била отстранена около 15.00 часа. Бурята е довела до спиране на електрозахранването и в близките на Кюстендил села Ябълково, Копиловци и Жабокрът, както и в някои от населените места в Осоговска планина. За различен интервал от време без ток са били и отделни жилищни квартали на областния град.\r\nВенцеслав ИЛЧЕВ", "date": "2017.09.03", "title": "Кюстендил: Около 4 часа са били без електрозахранване част от жителите на село Граница заради бурята"}
{"url": "http://www.focus-news.net/news/2017/09/03/2432074/futbol-holandiya-balgariya-31.html", "text": "Националните отбори на Холандия и България играят при резултат 3:1 в световна квалификация от група \"А\". Дейви Прьопер даде преднина на домакините в 7-та минута, а Ариен Робен удвои резултата в 67-та. Попадението за България отбеляза Георги Костадинов с глава в 69-та минута, след като получи точно центриране от Ивелин Попов, но малко по-късно Прьопер вкара топката за втори път в българската врата и направи резултата 3:1.", "date": "2017.09.03", "title": "Футбол: Холандия – България 3:1"}
{"url": "http://www.focus-news.net/news/2017/09/03/2432075/gazetaru-vlastite-vav-frankfurt-obezvrediha-bomba-ot-vtorata-svetovna-voyna.html", "text": "Властите във Франфурт обезвредиха намерената по време на строителни дейности бомба от Втората световна война, пише руското издание “Газета.ру“, като се позовава на съобщение на местната полиция в платформата „Туитер“.Цанко Цолов", "date": "2017.09.03", "title": "Газета.ру: Властите във Франкфурт обезвредиха бомба от Втората световна война"}
{"url": "http://www.focus-news.net/news/2017/09/03/2432076/plovdiv-nad-70-lokatsii-predlaga-noshtta-na-muzeite-i-galeriite-v-grada.html", "text": "Над 70 локации ще предложи „Нощта на музеите и галериите“ в Пловдив. Фестивалът ще се проведе за 13-та поредна година, като за първи път програмата ще бъде разделена в три вечери - 15, 16, 17 септември. Това съобщи за Радио „Фокус“-Пловдив Веселина Сариева от фондация „Отворени изкуства“. \r\nВ тазгодишната програма организаторите на събитието включват специална изложба под мотото „Тук навсякъде“, посветена на фондацията. Тя ще бъде показана в бившия Детмаг и ще отвори врати на 15 септември. „Проектите, инициативите, каузите и начините на работа на „Отворени изкуства“ ще бъдат представени на зрителите под формата на инсталации, художествени произведения, видеоматериали, документи и др.,“ добави Сариева. \r\nАкцентите в програмата за 16-ти септември са градските пространства и международната част от кураторската програма „Тук навсякъде“. Част от нея е световната премиера на аудио-визуалния пърформънс “Liminal” на американката Мери Франк, който е свързан с реалната и виртуална архитектура на пространството. Успоредно на 15 и 16 септември ще се проведе и „Малката нощ“, която ще предложи на детската публика множество работилници за графични и иконописни техники, игри и други интересни занимания. На 17-ти септември ще се проведат следобедни уъркшопи, разходки в градското пространство със специална технология, която променя усещането за реалност и възприятия, а също така и прожекции и изложби. \r\n„Нощта на музеите и галериите“ е част от програмата на Есенния салон на изкуствата в Пловдив.\r\nКристиян ГАРОВ", "date": "2017.09.03", "title": "Пловдив: Над 70 локации предлага „Нощта на музеите и галериите“ в града"}
{"url": "http://www.focus-news.net/news/2017/09/03/2432077/pernik-katastrofa-e-stanala-na-avtomagistrala-struma-predi-otbivkata-za-staro-selo-posoka-sofiya.html", "text": "Катастрофа е станала на автомагистрала „Струма“ преди отбивката за Старо село, посока София, предаде репортер на Агенция „Фокус“. На мястото на инцидента има екипи на полицията, а движението в посока София се извършва в едната лента. \r\nАгенция „Фокус“ проверява информацията и ще продължи да ви информира.", "date": "2017.09.03", "title": "Перник: Катастрофа е станала на автомагистрала „Струма“ преди отбивката за Старо село, посока София"}
{"url": "http://www.focus-news.net/news/2017/09/03/2432078/futbol-holandiya-pobedi-balgariya-s-31-v-svetovna-kvalifikatsiya-ot-grupa-a.html", "text": "Холандия победи България с 3:1 в световна квалификация от група \"А\". Дейви Прьопер даде преднина на домакините в 7-та минута, а Ариен Робен удвои резултата в 67-та. Попадението за България отбеляза Георги Костадинов с глава в 69-та минута, след като получи точно центриране от Ивелин Попов, но малко по-късно Прьопер вкара топката за втори път в българската врата и направи резултата 3:1.\r\nДо този момент двата отбора са играли един срещу друг 11 пъти, като в 5 от тях победители са българите. Холандците имат 4 победи, а 2 мача са завършвали при равен резултат.", "date": "2017.09.03", "title": "Футбол: Холандия победи България с 3:1 в световна квалификация от група \"А\""}
{"url": "http://www.focus-news.net/news/2017/09/03/2432079/hurriyet-zagubite-v-turisticheskiya-sektor-v-turtsiya-mozhe-da-dostignat-do-30-mlrd-dolara-samo-za-tri-godini.html", "text": "Експерти предупреждават, че загубите в туристическия сектор в Турция може да достигнат до внушителните 30 млрд. долара за тригодишния период от 2016 г., 2017 г. и 2018 г., ако не бъдат предприети ключови мерки, съобщава вестник Hurriyet. \r\nПодробен план за възстановяване на загубите в сектора е изготвен и скоро ще бъде представен на министъра на културата и туризма Нуман Куртулмуш, информират от Турската асоциация за туризъм, предупреждавайки, че загубата на сектора за периода 2016-2017 г. вероятно ще бъде в размер на 22 млрд. долара.\r\nПредставителите на бранша настояват за финансова подкрепа, специално разработена за сектора, а също и предприемането на незабавни стъпки за подобряване на лошия имидж на Турция в чужбина, което да върне туристите обратно в страната, съобщава Радио „Фокус“ в рубриката „Балкански туристически часовник“.\r\nСпоред асоциацията през 2017 г. има известно възстановяване в сектора, но спадът в приходите е огромен. Специалистите са категорични, че трябва да бъдат предприети спешни мерки още през текущата година, в противен случай проблемите ще се превърнат в сериозна структурна криза.", "date": "2017.09.03", "title": "Hurriyet: Загубите в туристическия сектор в Турция може да достигнат до 30 млрд. долара само за три години"}
{"url": "http://www.focus-news.net/news/2017/09/03/2432096/pazardzhik-golyama-poseshtaemost-se-otchita-prez-lyatoto-v-pliotsenskiya-park-kray-selo-dorkovo-i-krepostta-tsepina.html", "text": "Плиоценският парк в село Дорково и крепостта Цепина са предпочитани туристически дестинации през почивните дни в Пазарджишко, предаде репортер на Радио „Фокус“ – Пазарджик. Особен интерес към праисторическите находки има от страна на децата, които с удоволствие разглеждат експонатите и се снимат с тях. \r\nДо Плиоценския парк се стига по асфалтиран път от курортите Цигов Чарк и Велинград. Експозицията предлага и гид, които запознава посетителите с историята на археологическите находки.  В центъра на експозиционната зала е поставена скулптура на овернски мастодонт с височина 3.90 м. До него се намира и скулптура на изкопаемата маймуна долихопитек. Представена е и възстановка на научни разкопки с истински кости, които са намерени това място, витрини с уникални вкаменелости – фрагмент от небце с кътници и бивник от овернски мастодонт, кучешки зъб на долихопитек и части от раменни кости на плиоценска балканска патица и на родопски глухар. Представени са и илюстрирани табла с научни текстове. \r\nБилетът за разглеждането на Плиоценския парк важи и за посещение на крепостта „Цепина“, която се намира на няколко километра. До нея се стига по добре укрепена и поддържана туристическа пътека. Интересни факти и данни за възникването на крепостта могат да се получат в Информационния център „Цепина“, който се намира в подножието на крепостта. И до двете забележителности може да се стигне с автомобил, като има и обособени места за паркиране, отдих и почивка.\r\nАлбена ЖИЛЕКОВА", "date": "2017.09.03", "title": "Пазарджик: Голяма посещаемост се отчита през лятото в Плиоценския парк край село Дорково и крепостта Цепина"}
{"url": "http://www.focus-news.net/news/2017/09/03/2432097/dobrich-sektor-rabota-s-detsa-na-regionalna-biblioteka-dora-gabe-nyama-da-raboti-ot-2-do-20-oktomvri-poradi-remont.html", "text": "Сектор „Работа с деца“ на Регионална библиотека „Дора Габе“ няма да работи в периода от 2 до 20 октомври поради ремонтни дейности, съобщават от  Община град Добрич. Целта на предвидените дейности е да бъде създадена уютна атмосфера за малките читатели. През посочения период библиотеката ще приема само книги, чиито срок на ползване е изтекъл. \r\n„Библиотеката винаги си е поставяла като приоритетна задача стимулиране на ранното детско четене, както и привличане на нови читатели. Целта е помещенията за обслужване и занимания с децата да бъдат просторни, светли и уютни. Целогодишно те се посещават от деца, родители и учители, които заемат литература и с тях се провеждат литературни четения и утра, беседи, извънкласни уроци и други образователни и развлекателни форми“, посочват още от Общината.", "date": "2017.09.03", "title": "Добрич: Сектор „Работа с деца“ на Регионална библиотека „Дора Габе“ няма да работи от 2 до 20 октомври, поради ремонт"}
{"url": "http://www.focus-news.net/news/2017/09/03/2432098/kyustendil-praznikat-na-plodorodieto-v-grada-tazi-godina-shte-se-provede-na-30-septemvri.html", "text": "Тази година Празникът на плодородието в Кюстендил ще се проведе на 30 септември. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. По думите й традиционният за Кюстендил празник ще бъде само в един ден. Неговото откриване ще бъде на площад „Велбъжд”, а в програмата са включени разнообразни събития.  \r\nОрганизатори на събитието са Община Кюстендил и Институтът по земеделие. Гостите ще имат възможност да видят изложения на художествено аранжирани маси, на занаятчии и земеделски производители и  арт-ателиета и работилници за деца. Традиционно ще се проведат конкурси за най-красиво аранжиран щанд и най-едра ябълка , изложба и демонстрации на здравословни храни. Предвидени са музикална програма, хепънинг, танци и игри с награди. В рамките на празника ще се проведат и конкурс за най-тематичен костюм и томбола с награди.\r\nВенцеслав ИЛЧЕВ", "date": "2017.09.03", "title": "Кюстендил: Празникът на плодородието в града тази година ще се проведе на 30 септември"}
{"url": "http://www.focus-news.net/news/2017/09/03/2432099/varna-chetirima-uchenitsi-ot-grada-sa-izbrani-za-uchastie-v-parvata-stazhantska-programa-na-tsern.html", "text": "Четирима ученици от Варна са избрани за участие в първата стажантска програма на Европейската организация за ядрени изследвания (ЦЕРН) – пилотно двуседмично обучение-стаж за ученици. Това каза за Радио „Фокус“ – Варна Свежина Димитрова, директор на Народна астрономическа обсерватория и планетариум (НАОП) „Николай Коперник“ във Варна. Програмата включва двуседмичен курс от лекции, упражнения, визити и практическа работа за стажанти в областта на физиката на елементарните частици и инженерните дейности, извършвани в ЦЕРН. \r\n„Селекцията на учениците беше много задълбочена и доста трудна, поради изключително високото ниво на кандидатите и техният голям брой – над 350“, допълни Свежина Димитрова. В обучението, което ще се проведе на български език, от България ще се включат 24-ма участници. Свежина Димитрова подчерта, че всички те са медалисти от международни състезания в Европа и Азия по физика, математика, информатика, астрономия и астофизика, печелили са призови места на националните олимпиади в същите сфери и имат богат опит в работа по проекти на национално и международно ниво. \r\nВ стажантската програма ще участват четирима ученици от Математическата гимназия „Д-р Петър Берон“ и ЦПЛР-НАОП „Николай Коперник“ във Варна – Феодор Кономаев, Александър Георгиев, Димитър Опарлаков и Елена Стоева. Ръководители на групата са Свежина Димитрова – директор НАОП „Николай Коперник“, и Румяна Хаджийска – Институт за ядрени изследвания и ядрена енергетика към Българската академия на науките.\r\nМарияна ВАЛЕНТИНОВА", "date": "2017.09.03", "title": "Варна: Четирима ученици от града са избрани за участие в първата стажантска програма на ЦЕРН"}
{"url": "http://www.focus-news.net/news/2017/09/03/2432100/reuters-rusiya-zayavi-che-nyama-vidim-efekt-ot-sanktsiite-sreshtu-severna-koreya.html", "text": "Русия е готова да участва в разговорите за разрешаването на кризата, която Северна Корея причини с ядрените си тестове, предава Reuters. Говорител на Кремъл заяви, че Русия все още не е видяла положителен ефект от санкциите срещу Пхенян.\r\n„Наложените санкции не създадоха никакъв позитивен ефект. Напротив, има още много, което да се иска в ситуацията“, заяви говорителят на Кремъл Дмитрий Песков.\r\nПопитан дали Русия ще подкрепи нови санкции срещу режима в Пхенян, той заяви:\r\n„Руската федерация е готова да участва във всички дискусии по проблемите със Северна Корея в рамките на Съвета за сигурност на ООН, както и други формати.“\r\nТой добави, че е още рано да се говори за възможните действия на Русия по въпроса със Северна Корея.\r\nРуският президент Владимир Путин, който е в Китай за срещата на БРИКС, обсъди ситуацията с китайския си колега Си Дзинпин. Симеон Миланов", "date": "2017.09.03", "title": "Reuters: Русия заяви, че няма видим ефект от санкциите срещу Северна Корея"}
{"url": "http://www.focus-news.net/news/2017/09/03/2432101/london-evening-standard-na-vapros-dali-sasht-obmislyat-voenen-udar-sreshtu-severna-koreya-donald-tramp-zayavi-che-tova-teparva-shte-se-izyasni.html", "text": "„Ще видим“, каза Доналд Тръмп на въпрос дали САЩ обмислят военен удар срещу Северна Корея, пише London Evening Standard .\r\nТова се случи, след като американският президент заяви, че Северна Корея „продължава да е враждебна и опасна за САЩ“.\r\n„Те разбират само от едно нещо“, написа в социалните мрежи Доналд Тръмп, докато се приготвяше за среща със съветниците си по сигурността и министъра на отбраната Джеймс Матис, както и „други военни лидери“.\r\nПо-късно на излизане от църква близо до Белия дом, президентът бе попитан дали има възможност за военен удар срещу Северна Корея, на което той отговори, че „ще видим“.  Симеон Миланов", "date": "2017.09.03", "title": "London Evening Standard: На въпрос дали САЩ обмислят военен удар срещу Северна Корея, Доналд Тръмп заяви, че това тепърва ще се изясни"}
{"url": "http://www.focus-news.net/news/2017/09/03/2432102/die-welt-ako-stane-kantsler-na-germaniya-martin-shults-shte-prekrati-pregovorite-za-chlenstvo-na-turtsiya-v-es.html", "text": "Кандидатът за германски канцлер Мартин Шулц заяви, че ще поеме по-твърд курс към Турция, ако спечели изборите, предава Die Welt. \r\n„Когато съм канцлер, ще искам да прекратя преговорите за членство в ЕС“, каза той.\r\nПоведението на Турция не оставя други възможности, въпреки че страната преговаря за членство в ЕС от много време.\r\n„Тук са написани всички червени линии. Точката е сложена“, каза лидерът на социалдемократите в Германия.\r\n„Трябва да говорим относно това с нашите европейски партньори“, каза той в неделя по време на телевизионния дебат с Ангела Меркел.\r\nТой разкритикува Ангела Меркел и по въпросите за мигрантската криза, които доминираха първата половина от дебата.\r\n„Беше грешка да се поставят нашите европейски партньори пред свършени факти“, каза той за отварянето на границите през 2015-та година. Канцлерът Меркел отхвърли обвиненията и подчерта, че през 2015-та година се е развивала много драматична ситуация с хиляди мигранти в Унгария.\r\n„В живота на един федерален канцлер има моменти, когато трябва да се решава“, каза тя.Симеон Миланов", "date": "2017.09.03", "title": "Die Welt: Ако стане канцлер на Германия, Мартин Шулц ще прекрати преговорите за членство на Турция в ЕС"}
{"url": "http://www.focus-news.net/news/2017/09/03/2432103/afp-angela-merkel-zayavi-che-turtsiya-nikoga-nyama-da-se-prisaedini-kam-es.html", "text": "Германският канцлер Ангела Меркел каза, че ще поиска Европейският съюз да прекрати преговорите за членство на Турция, след като кризата между Берлин и Анкара се задълбочи, предава AFP .\r\n„Не ги виждам да се присъединят към съюза и никога не съм вярвала, че това ще се случи“, заяви тя по време на телевизионния си дебат с Мартин Шулц.\r\nТя подчерта, че ще говори с европейските си колеги, за да бъдат прекратени преговорите с Турция. Симеон Миланов", "date": "2017.09.03", "title": "AFP: Ангела Меркел заяви, че Турция никога няма да се присъедини към ЕС"}
{"url": "http://www.focus-news.net/news/2017/09/03/2432104/reuters-gubernatorat-na-teksas-zayavi-che-shtetite-ot-uragana-harvimogat-da-dostignat-do-180-miliarda-dolara.html", "text": "Губернаторът на Тексас Грег Абът заяви, че щетите от урагана „Харви“ са от 150 до около 180 милиарда долара, предава Reuters. Грег Абът подчерта, че този ураган е нанесъл повече материални щети, отколкото „Катрина“ преди години.\r\nЗаради „Харви“ загинаха 47 души, повече от един милион напуснаха домовете си, а над 200 хиляди домове бяха унищожени.\r\n„Катрина, доколкото си спомням излезе повече от 120 милиарда долара, но като погледнеш броя на домовете и бизнесите, които са засегнати от това, струва ми се, че цената ще бъде над 120 милиарда, може би между 150 и 180 милиарда долара“, заяви Абът.Симеон Миланов", "date": "2017.09.03", "title": "Reuters: Губернаторът на Тексас заяви, че щетите от урагана „Харви“могат да достигнат до 180 милиарда долара"}
{"url": "http://www.focus-news.net/news/2017/09/03/2432105/afp-vsyaka-severnokoreyska-zaplaha-shte-bade-posreshtnata-s-efektiven-i-smazvasht-voenen-otgovorot-strana-na-sasht.html", "text": "САЩ ще започнат „масивен военен отговор“ срещу заплахите от Северна Корея, заяви министърът на отбраната на САЩ Джеймс Матис, цитиран от AFP.\r\nИзказванията му бяха направени, след като президентът Тръмп се срещна със съветниците си по сигурността.\r\n„Всяка заплаха срещу САЩ и териториите му, включително и Гуам, както и срещу нашите съюзници, ще бъде посрещната с масивен военен отговор. Отговор, който е както ефективен, така и смазващ“, заяви Матис.\r\n„Ким Чен-Ун трябва да се вслуша в предупрежденията, които Съвета за сигурност на ООН дава с обединен глас. Всички членове се съгласиха относно севернокорейската заплаха и остават решителни в ангажимента си за денуклеаризация на Корейския полуостров“, добави той.\r\n„Не целим тоталното унищожение на която и да е страна, в случая на Северна Корея, но както казах, имаме много опции да го постигнем“, каза Матис. Симеон Миланов", "date": "2017.09.03", "title": "AFP: Всяка севернокорейска заплаха ще бъде посрещната с „ефективен и смазващ военен отговор“от страна на САЩ"}
{"url": "http://www.focus-news.net/news/2017/09/03/2432106/nikkei-asian-review-do-2018-ta-godina-severna-koreya-shte-mozhe-da-izstrelva-balistichni-raketi-s-yadren-zaryad.html", "text": "Последният тест на Северна Корея я приближава с още една стъпка към възможността да заплашва отдалечени цели с ядрено оръжие, пише Nikkei Asian Review .\r\nАмериканската Агенция за отбрана и разузнаване смята, че страната ще има капацитета да изстрелва балистични ракети с ядрени глави към 2018 година. Това е с цели две години по-рано от предвиденото преди време.\r\nАко анализът е верен, международната общност няма много време. За да спре придобиването на ядрени ракети от Пхенян, светът трябва да промени методите си за натиск. По-рано през август Съветът за сигурност на ООН наложи санкции на Пхенян, които могат да доведат до загубата на около един милиард долара, което е приблизително една трета от севернокорейския експорт. \r\nТези санкции ще нанесат сериозни щети на режима в Пхенян, но едва ли ще го принудят да се откаже от ядрените оръжия. За да се случи това, трябва да се въведат санкции, които ще накарат севернокорейския елит да се страхува за съществуването си.\r\nНай-ефективната опция би била да се отрежат доставките на петрол за страната. Подобно действие не само ще осакати икономиката, но и ще лиши Северна Корея от възможността да снабдява ракетите си с гориво. Китай и Русия могат да се възпротивят на този ход, но това е единствената възможност да се спре Северна Корея.\r\nНалагането на петролно ембарго ще изпита решителността на международната общност, тъй като ще предизвика по-яростно и провокативно поведение от страна на притиснатия в ъгъла Север. Притесненията за подобни военни провокации от Пхенян, доведоха високопоставен член на администрацията на Барак Обама, да предложи светът да толерира една ядрена Северна Корея.\r\nЕксперт по сигурността, който има връзки с администрацията на Доналд Тръмп заяви, че основната цел на Вашингтон сега е дипломатическото решение. Въпреки това, САЩ най-вероятно ще се фокусират върху разработването и обмислянето на планове за военни операции, ако територията им бъде заплашена. Симеон Миланов", "date": "2017.09.03", "title": "Nikkei Asian Review: До 2018-та година Северна Корея ще може да изстрелва балистични ракети с ядрен заряд"}
