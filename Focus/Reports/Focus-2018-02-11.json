{"url": "http://www.focus-news.net/news/2018/02/11/2487395/vladimir-vladimirov-bdzh-shte-podam-isk-sreshtu-bsp-i-mediynite-klevetnitsi.html", "text": "Владимир Владимиров, изпълнителен директор на „Холдинг Български държавни железници\" ЕАД, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ заяви позиции по следните теми: \r\nЗащо БСП притопля темата за БДЖ?; Задължения на БДЖ от 2002 година насам; Увеличаването на заплатите в БДЖ; Нотификация от Брюксел за 220 милиона \r\nБеновска посрещна Владимир Владимиров с червената, здрава, българска ябълка с пожеланието да работи в интерес на България и да се разбере защо БСП отвреме навреме „притопля“ темата за БДЖ. Владимиров обясни, че по-скоро очаква да получат подкрепа за реформите, които са тежки, но вече се наблюдават резултатите. Според него БСП се интересуват по такъв начин от темата, заради вече наличните резултати или защото имат интерес към големите сделки предстоящи в БДЖ. Изпълнителният директор на БДЖ представи графика със задълженията на компанията от 2002 до 2018 година. Той обясни, че от началото на период започва покачване на задлъжнялостта – 197 милиона лева, а през 2009 година достигат връхната си точка – 850 милиона лева. Беновска попита кой е управлявал 2008 година и каза, че първото правителство на Борисов поема властта през 2009 година. 2008 година е управлявала Тройната коалиция, а в края на 2009 година Владимиров е влязъл в дружеството и реформите са започнали през 2010 година. Изпълнителният директор обясни, че са поели дружеството от г-н Монов и оттогава са започнали тежките реформи – освен милионите задължения, дружеството е било на загуба с 48 милиона и не било сигурно, че изобщо могат да се изплатят лихвите по задълженията. Друг сериозен проблем пред дружеството е била невъзможността за изплащане на възнагражденията. Владимиров обясни, че от периода на поемане през 2009 година, задълженията и загубите намаляват, а през 2018 ще бъдат 359 милиона лева, но от тях – 196 милиона подлежат на реално плащане и те ще са остатъчната задлъжнялост, а с останалите средства ще се увеличи капиталът на дружеството. Беновска обобщи, че за 10 години дружеството е намалило задлъжнялостта си с 4 пъти, но попита дали всичко това не е „козметика“ – увеличаване заплатите на служителите, след скандалните разследвания. Владимиров отговори,че увеличаването се планира с месеци в миналото и се изговаря със страните – 11 процента увеличение за всички служители на БДЖ, а на локомотивните машинисти с малко повече. Той обясни, че причината възнагражденията да са ниски е заради тежките реформи и през тези 10 години от БДЖ са излезли 670 милиона лева. По негови думи, ако те са останали в железниците и не са били използвани за погасяване на задълженията, влаковете са щели да изглеждат по съвсем различен начин. Беновска припомни, че държавата ще отпусне заем на дружеството. Изпълнителния директор на БДЖ уточни, че са получили нотификация от Брюксел, че след реформите държавата може да се намеси, за да погаси задълженията, които железницата не е успяла да погаси със собствени средства. Това е втората нотификация, с която се потвърждава успешността на реформата и се потвърждава, че държавата ще помогне. Размерът на нотификацията е 220 милиона лева, а следващата седмица ще получат 31 милиона, с които ще се намалят задълженията към облигационерите по втория облигационен заем. Владимиров продължи с това, че в края на март месец ще се погасят още 31 милиона към друга банкова институция и накрая ще остане само 1 банкова институция. \r\nКонцесията на Летище София да се прехвърли за оздравяване на БДЖ; Закупуване на нови мотриси; Онлайн платформа за закупуване на билети и изграждане на високоскоростни трасета; Превоз на тежкотоварни камиони в БДЖ \r\nБеновска припомни, че Московски има една „мечта“ и тя е концесията на Летище София, която не се случва поради различни причини, да бъде насочена след нотификация на ЕК към оздравяване на БДЖ. Водещата попита каква друга оздравителна програма имат за БДЖ. Владимиров отговори, че продължават да разчитат, че концесията ще се случи, но най-важното е да се закупят нови мотрисни влакове след погасяване на всички задължения. Той обясни, че подготовката тече от 6-7 месеца, а през лятото са били поканени представители от УНСС, ТУ, ВТУ, както и БДН и НКЖИ, които съвместно са изработили концепция какви мотрисни влакове трябва да се закупят през следващите години, за да добият европейски вид пътническите превози в страната. Владимиров обясни, че това ще се осъществи по закона за обществените поръчки и паралелно с концепцията за мотрисите са изготвили клиентски профил – какви удобства трябва да имат влаковете. Очаква се докладът да бъде приет следващата седмица. В момента тече и подготовката за техническата спецификация за новите мотриси. Всичко това в края на април ще доведе до стартиране на процедура за инвестиция между 350-400 милиона лева. Владимиров обясни, че на първия етап ще бъдат закупени 41 локомотива, а общият план е за 82 мотрисни влака. Първата инвестиция се очаква в рамките на 10 години, в които да се изплатят влаковете, които ще пристигнат в България 2 години след спечелването на процедурата и подписването на договора. Беновска попита дали въвеждането на онлайн платформа за закупуване на билети не изпреварва събитията. Владимиров каза, че този проект е отнел много време и в 50 гари вече я има тази възможност. Той изрази надеждата си всички процедури да съвпаднат – погасяване, закупуване на влакове и въвеждане на онлайн системата. Беновска попита това ли е единственият път за постигане на финансова и дори – морална стабилност, защото железният транспорт е най-социалният и най-разпространеният в много държави, които са технически високо развити. Владимиров отговори, че железопътният транспорт е доста удобен, а в момента се изграждат трасета за високи скорости, което ще позволява на хората от средната класа да се качат „до Бургас и да си свършат работата“. Беновска попита защо са спрели да превозват ТИР-ове и големи камиони, които от една страна биха плащали добре, а от друга това е екологично, а и ще се намалят ПТП-та по пътищата. Владимиров обясни, че не са престанали да го правят, но трябва да има бизнес интерес за страните, които превозват тези товари, защото засега интересът е малък и не могат да се направят необходимите инвестиции, за да направят този бизнес рентабилен. Беновска попита дали няма възможност да се договорят с министъра на регионалното развитие, въпреки че има интерес да печели от ТОЛ таксите, но пък трябва да се мисли екологично и да се минимализират произшествията. Изпълнителният директор на БДЖ отново подчерта, че всички страни трябва да имат бизнес интерес и освен това има проблем, че Сърбия още не е член на ЕС – скоростите са ниски и има много формални и бюрократични процедури, които пречат на бизнеса. Освен това България не е сред най-ключовите дестинации. \r\nЗащо БСП атакува със стари факти?; Има ли футболисти в БДЖ, приятелски назначения и фирми?; Счупените столове на машинистите; Проверка на прокуратурата \r\nБеновска попита защо БСП атакува със стари факти, при положение, че при управлението на БСП задлъжнялостта е най-голяма – 840 милиона, а при управлението на ГЕРБ – стъпаловидно спада. Владимиров обясни, че очаква тяхната подкрепа, защото са ръководството на БДЖ е спасило дружеството от фалит – 2009 година дружеството е било в технически фалит. Директорът на БДЖ смята, че няма извличане на политически дивиденти в този случаи, защото железницата е на целия български народ и няма цвят и е редно проектът да бъде подкрепен. Беновска попита за т.нар. „футболисти“ и дали ги държат на държавна служба и половин работен ден; има ли приятелски назначения, които да наблюдават „тайнствени“ неща, без да се огласява какво; некачествени ли са ремонтите от избраните фирми и има ли наистина счупени столове на машинистите. Владимиров отговори, че наистина има счупени столове, но в България няма заводи, които произвеждат части за локомотиви или да ги ремонтират. Той обясни, че се самоорганизират и в рамките на месец и половина ще бъдат закупени, макар че той не е виждал такива столове, но 150 стола ще бъдат готови до месец април. Това се готви още преди да се появят скандалните снимки. Относно „футболистите“, Владимиров обясни, че няма такова нещо – някои служители на БДЖ в свободното си време играят футбол и това го има във всички държави. Той потвърди, че има футболен отбор, но не и футболисти, защото нивото е аматьорско, а такива хора, които само играят футбол и не идват на работа – няма. Владимиров изрази надеждата си, че проверката на прокуратурата ще го потвърди. Беновска попита какво се случва с нея. Владимиров обясни, че цялата информация е предоставена на прокурорския орган и съдействат с всичко възможно. Относно „приятелските фирми“, Владимиров обясни, че е директор на холдинга, а ремонти се извършват в двете дъщерни дружества и то големи и няма как да има представа кои са всичките фирми, които ги извършват, а специално за т.нар. „приятелска“ Владимиров обясни, че е малка фирма, която се занимава с ремонти на локомотиви. Относно другите фирми – той подчерта, че при обявяване на обществената поръчка се явяват тези, които могат да отговорят на изискванията и няма как да отговори на другите фирми дали лицензиите им са отнети неправомерно. \r\nВътрешни служителите на БДЖ и техните „разкрития“ \r\nБеновска попита Владимиров дали, след всички тези политически атаки и проверката на прокуратурата, е мислил да подаде оплакване срещу политическата партия и медиите, ако се чувства в правотата си. Изпълнителният директор на БДЖ отговори, че ще поискат разследване, за да се разбере как са събрани тези материали, има ли незаконно записване, как е обработвана информацията и дали е истинска, и какви са мотивите на хората, които подават оплакванията, защото това са двама души, които трябва да се занимават с контрол върху тези неща и да докладват на своите ръководители, а не да правят записи и да предават на определена телевизия. Владимиров обясни, че ще изкачат проверката на прокуратурата, вътрешната проверка за дейността на тези двама служители вече е приключила и показва, че има редица нарушения – записване на разговори и последващото им сглобяване. Гостът каза, че са на правата страна и това не е за първи път, а работата на ръководството на БДЖ няма да спре. \r\nБеновска подари на Владимиров книгата с интервюто си с Ахмед Доган, а от своя страна изпълнителният директор на БДЖ подари на предаването книга за Българските железници и техните строители още от самото начало. \r\nТака завърши разговорът между Владимир Владимиров и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 11-ти февруари 2018 година.", "date": "2018.02.11", "title": "Владимир Владимиров, БДЖ: Ще подам иск срещу БСП и медийните клеветници"}
{"url": "http://www.focus-news.net/news/2018/02/11/2487394/nimh-valezhite-postepenno-shte-spirat-minimalnite-temperaturi-shte-sa-mezhdu-minus-4-i-1.html", "text": "Атмосферното налягане ще се повишава, но ще остане по-ниско от средното за февруари. През нощта ще е облачно, но валежите постепенно ще спират. Северозападният вятър ще отслабне. Утре в много райони ще е почти тихо. Облачността ще е значителна, но ще е почти без валежи. Минималните температури ще бъдат между минус 4° и 1°, максималните между 3° и 8°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Анна Дякова.  \r\nНад Черноморието облачността ще е значителна, но ще е без валежи. Ще духа слаб северозападен вятър. Максималните температури ще са 5-7°. Температурата на морската вода е 6-7°. Вълнението на морето ще отслабне до 2-3 бала.\r\nНад планините ще има значителна облачност и на места ще превали слаб сняг. Вятърът ще е слаб от запад-северозапад. Максимална температура на височина 1200 метра около 0°, на 2000 метра – около минус 5°.\r\nВъв вторник след временно разкъсване на облачността, тя отново бързо ще се увеличи. Минималните температури ще се понижат, а дневните ще се повишават. Вятърът в планините ще се ориентира от юг и ще се усили. През деня във вторник, в по-голямата част от страната ще се задържи без валежи, но привечер и през нощта срещу сряда от запад отново ще завали – дъжд и сняг. В сряда вятърът от изток-югоизток ще се усили. Отново ще има валежи, предимно от дъжд, само на места в западната част на Предбалкана и по високите полета на Западна България, където вятърът ще се обърне от северозапад, е възможно за кратко да има и сняг. С повишението на температурите и валежите от дъжд, макар и слаби, в местата със снежна покривка ще има условия за поледици. През нощта срещу четвъртък от северозапад, с усилване на вятъра, ще нахлува студен въздух. В Западна България и Предбалкана дъждът ще преминава в сняг. В четвъртък все още на места ще превалява, но до края на деня валежите навсякъде ще спрат, вятърът ще отслабне.", "date": "2018.02.11", "title": "НИМХ: Валежите постепенно ще спират, минималните температури ще са между минус 4° и 1°"}
{"url": "http://www.focus-news.net/news/2018/02/11/2487389/predstoyashti-sabitiya-v-stranata-za-12-fevruari-agentsiya-fokus.html", "text": "***\r\nОт 09.00 часа 4-ти състав на Специализирания наказателен съд ще заседава по делото срещу Латин М., Владимир А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 15-и състав на Специализирания наказателен съд ще заседава по делото срещу Стефан Б., Христо А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в Национален пресклуб БТА ще се проведе пресконференция на Сдружението на българските зъболекари.\r\n***\r\nОт 10.00 часа 9-и състав на Софийски градски съд ще заседава по делото срещу съдия Люба Петрова, на която е повдигнато обвинение за съставяне на официален документ с невярно съдържание.\r\n***\r\nОт 10.30 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група.\r\n*** \r\nОт 11.00 часа в Заседателната зала на НАИМ на пл. „Атанас Буров“ № 1 (срещу Президентството) ще бъде открита Национална археологическа изложба „Българска археология 2017“.\r\n***\r\nНародният представител от ГЕРБ - София област Васил Цветков ще проведе открити приемни за граждани в общини от област София. От 11.00 часа той ще посети офиса на партията в село Челопеч, намиращ се на ул. \"Пейо Яворов\" №1. От 12.00 часа депутатът ще се срещне с жителите на община Златица. От 14.00 часа народният представител ще приема в офиса на партията в гр. Пирдоп, ул. \"Цар Освободител\" №45 А, ет.1. В 15.15 часа Цветков ще бъде в село Антон за среща с граждани в офиса на партията, намиращ се на бул. “България“ №11. От 16.15 часа, депутатът от ГЕРБ - София област ще проведе открита приемна с жители на община Копривщица. Срещата ще бъде в офиса на партията, който се намира на ул. \"Л. Каравелов\" №21.\r\n***\r\nОт 12.30 часа 3-ти състав на Специализирания наказателен съд ще заседава по дело, образувано по молба на Ивайло Б. за изменение на мярка за неотклонение.\r\n***\r\nОт 13.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n***\r\nОт 13.15 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 25-и състав ще заседава по делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 13.30 часа 6-и състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за организиране и ръководене на организирана престъпна група, създадена с цел изнудване.\r\n***\r\nОт 14.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n***\r\nОт 14.00 часа в Галерия УниАрт (Нов български университет, бул. „Монтевидео“ №21) големият японски философ Ясуо Кобаяши ще изнесе лекция на тема „Идната философия.\r\n***\r\nОт 14.00 часа в сградата на Комисия за енергийно и водно регулиране на бул. \"Княз Дондуков\" № 8-10, ет. 4 ще се проведе обществено обсъждане на проект на решение относно утвърждаване на пределна цена на топлинна енергия на \"Коген Загоре\" ЕООД.\r\n***\r\nОт 16.30 часа в зала „Вяра“ на Столична библиотека ще бъдат представени книги на Анка К. Момчилова.\r\n***\r\nОт 17.00 часа „София Ринг мол” ще посрещне посетителите си с поредица от  изненади и забавления,  които ще покажат как китайците посрещат „Веселата  Нова година”.\r\n***\r\nОт 18.00 часа в залата София Прес на улица „Славянска“ ще бъде открита Фото-изложбата „Зимен Китай”.\r\n***\r\nОт 18.00 часа в Големия салон на БАН ще бъде представена монографията „Системни цикли и бъдещето на историята: накъде върви светът“ на проф. д.ф.н. Васил Проданов.\r\n***\r\nОт 18.00 часа в Галерия „Академия“, ул. „Шипка“ 1 ще бъде представена изложба на дипломираните магистри от Факултета за приложни изкуства.\r\n***\r\nОт  18.00 часа в партерното фоайе на зала „България“ (ул. „Аксаков“ №1) ще бъде открита изложбата „Пътят на художника“ на Румен Кожухаров – докторант в Нов български университет.\r\n***\r\nОт 18.30 часа в пространството за съвременен танц и пърформанс ДНК ще се състои церемонията по обявяването на победителя в четвъртото издание на конкурса ПРОМЯНАТА.\r\n***\r\nОт 18.30 часа в Литературния клуб към Столична библиотека, пл. „Славейков“ № 4, ще се състои премиера на книгата „Любовен речник” от Иван Христов.\r\n***\r\nОт 11.00 часа с ритуал по полагане на венци и цветя пред паметната плоча на майор Иван Павлович Орлински в двора на църквата „Въведение Богородично“ ще бъдат отбелязани 140 години от Първото Освобождение на Горна Джумая.  \r\n***\r\nОт 12.00 часа в заседателната зала на Областната администрация ще се състои награждаването на победителите в обявения от мен ученически конкурс „България в Европейския съюз – нашето настояще и бъдеще“.\r\n***\r\nОт 13.30 часа в Регионален исторически музей – Благоевград ще се проведе музеен урок посветен на Първото освобождение на Горна Джумая. \r\n***\r\nОт 10.30 часа народният представител от ГЕРБ-Бургас Иван Вълков ще има открита приемна за граждани в централата на партията на ул. \"Конт Андрованти\" 5.\r\n***\r\nОт 11.00 часа по случай 150 години от рождението на капитан І ранг Димитър Добрев – командир на отряда торпедоносци, извършили атаката срещу крайцера „Хамидие”, ще се проведе военен ритуал и ще бъдат поднесени венци и цветя пред паметника му до Военноморския музей.\r\n***\r\nОт 13.30 часа пресконференция на борда на флагманския кораб HMS DUNCAN на пристанище „Варна“ ще се състои пресконференция във връзка с  посещението на три кораба на НАТО, патрулиращи в Черно море.\r\n***\r\nОт 18.30 часа в арт галерия „Ларго“ ще бъде открита изложбата „Екслибрис Презареждане”.\r\n*** \r\nОт 10.00 часа Великотърновския апелативен съд ще гледа дело срещу служител на РУ на МВР – Русе, обвинен в разгласяване на информация, представляваща държавна тайна, както и  в противозаконно държане на боеприпаси.\r\n*** \r\nОт 11.00 часа в зала 314 на Областна администрация ще заседава Постоянната областна комисия по заетост. По време на заседанието ще бе представен проектът за държавния план-прием за учебната 2018/ 2019 г. за област Велико Търново. \r\n*** \r\nОт 17.30 часа във фоайето на РНБ „П.Р.Славейков“ ще бъде представен спектакълът „Покаяние“ с режисьор Георги Василев и в изпълнение на актьора Иван Митев. \r\n***\r\nОт 11.00 часа, в Регионалния пресклуб на БТА, Българска телеграфна агенция за осми пореден път ще връчи наградата „Бялата птица” за значим обществен принос. В церемонията ще вземе участие и заместник–кметът на Община Видин Цветан Асенов.\r\n*** \r\nОт 17.00 часа в залата на Симфониета – Видин ще се проведе XX-то издание на концерт-конкурса ”Песен на Свети Валентин”.\r\n***\r\nОт 10.00 часа в офиса на ГЕРБ - Борован ще се проведе изнесен приемен ден на народния представител от ГЕРБ Красен Кръстев.\r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проект на Наредба за изменение и допълнение на Наредба за определянето и администрирането на местните такси и цени на услуги и права на територията на община Враца, с която се предвижда привеждане в съответствие на текстове от Наредбата в съответствие с последните изменения и допълнения на Закона за местни данъци и такси.\r\n*** \r\nОт 14.00 часа в\tМладежки дом ще се проведе интерактивно обучение на младежи на тема „Любов\" със съдействието на РЗИ - Велико Търново. \r\n*** \r\nОт 18.30 часа в\tНЧ „Напредък - 1869“\tкато част от Национално турне - Христо Шопов ще се играе постановката „Догодина по същото време“ по Бърнард Слейд, с участието на Христо Шопов и Лилия Маравиля. \r\n***\r\nОт 10.00 часа в офиса на ГЕРБ в Шабла народните представители от 8-и МИР Добрич Даниела Димитрова и вицеадмирал Пламен Манушев, областен координатор на ПП ГЕРБ, ще проведат срещи с жители на община Шабла. В тях ще участва и общинският ръководител на ГЕРБ-Шабла Живко Спасов. В 11.30 часа ще започне срещата им с рибарската общност в Дуранкулак, а в 14.00 часа – в Крапец.\r\n***\r\nДобрич.\r\nОт 10.30 часа в Голямата заседателна зала на Община град Добрич кметът Йордан Йорданов ще открие информационен ден с тема „Европа за гражданите 2014-2020\".\r\n***\r\nОт 14.10 часа и от 15.10 часа в Регионална библиотека „Дора Габе“ ще се проведат образователни концерти на Български камерен оркестър – Добрич.\r\n***\r\nВ Художествената галерия ще бъде организирана „Работилница за въображение“ – презентации за Васил Левски и Баба Марта.\r\n***\r\nВ читалнята на Народно читалище „Йордан Йовков – 1870 г.“ ще се проведе час по четене „Непокорният народ“.\r\n***\r\nНа площад „Свобода“, по бул. „25 септември - пешеходна зона, на ул. „Христо Ботев” и на площад „Стария орех” Oбщина Добрич организира базар „Мартеници 2018“.\r\n*** \r\nОт 13.15 часа в СУ „Васил Левски” ще бъде представен сборникът „Откровения – 2”, който включва творби на ученици. От 17.30 часа в Общинска библиотека „Д-р Иван Богоров” ще бъде представена изложба на ученици от същото училище, озаглавена ”Моето творчество, вдъхновено от личността на Апостола”. Събитията са част от възпоменателното отбелязване на 145 години от гибелта на Васил Левски.\r\n***\r\nОт 09.00 часа в зала 5 на Окръжния съд ще се проведе заседание по делото срещу Исмет Ю., Рамадан Ю. и Божидар С., обвинени в опит за отнемане на чужди вещи в особено големи размери. \r\n***\r\nОт 11.00 часа в аудитория № 7 на Висшето училище по агробизнес и развитие на регионите, кметът на район „Северен“ в Пловдив Ральо Ралев ще направи своя публичен отчет за 2017 година.\r\n***\r\nОт 12.00 часа Националното представителство на студентските съвети ще проведе отчетно-изборно събрание в Заседателната зала на Ректората на Университета по хранителни технологии.\r\n***\r\nОт 12.00 часа в клуба на ВМРО-Пловдив общинските съветници от ВМРО и народният представител Александър Сиди ще дадат пресконференция. Ще бъдат обсъдени замърсяването на атмосферния въздух,както и актуални политически теми.\r\n***\r\nОт 13.00 часа в зала 3 на Районния съд ще се проведе заседание по делото срещу Албенко М. и Борислав Д., обвинени в причиняване на имотна и финансова вреда. \r\n***\r\nОт 14.00 часа в зала 1 на Апелативния съд ще се проведе заседание по делото, образувано по протест на Окръжна прокуратура и жалби на подсъдимите Костадин И. и Иван С., обвинени в причиняване на смърт по непредпазливост и прикриване на случилото се.\r\n***\r\nОт 14.00 часа в Аграрен университет – Пловдив официално ще бъде открита нова учебна зала в катедра „Механизация на земеделието”.\r\n***\r\nОт 15.00 часа в зала 11 на Районния съд ще се проведе заседание по делото срещу Стоян Т., обвинен в притежание на голямо количество безакцизен алкохол.\r\n***\r\nОбщинските съветници от  ГЕРБ в град Пловдив ще проведат приемни с граждани. Даниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А. Спартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Вихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5. Вера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91. Александър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2. Атанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А Ели Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\n***\r\nНародните представители от  ГЕРБ-Пловдив ще проведат приемни с граждани от избирателния си район. Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.\r\n***\r\nОт 10.00 часа народният представител от ГЕРБ - Русе Андриан Райков организира приемна за граждани в града на 12 февруари в централния офис на партията, намиращ се в търговски комплекс „Родина“ (ул. „Чипровци” №2).\r\n***\r\nОт 14.00 часа в офиса на ГЕРБ-Севлиево народният представител от ГЕРБ-Габрово Иглика Иванова-Събева ще проведе приемен ден.\r\n***\r\nОт 9.30 часа общинските съветници от ГЕРБ Тодор Начев и Христо Котов ще проведат срещи с граждани. \r\n***\r\nОт 13.30 часа премиерно в Родопски драматичен театър „Николай Хайтов“ – Смолян ще бъде представен кукленият спектакъл „Цяло лято четох“.\r\n***\r\nОт 13.30 часа в зала 2 на Община Стара Загора ще се проведе среща с директори на детски градини и родители, за да бъде обсъдена необходимостта от видеонаблюдение в детските заведения.\r\n***\r\nОт 9.00 часа зам.-председателят на Народното събрание Емил Христов ще проведе приемна за граждани. \r\n*** \r\nОт 17.30 часа в Изложбената зала на Историческия музей ще бъде открита изложба „Любов и вино, вино и жени“.\r\n***\r\nОт 18.00 часа в Малката зала на Областна администрация Хасково ще бъде представена Българската асоциация по мини футбол.\r\n***\r\nОт 14.00 часа в зала 203 в сградата на общината ще се проведе Консултативен съвет.", "date": "2018.02.11", "title": "Предстоящи събития в страната за 12 февруари (Агенция „Фокус“)"}
{"url": "http://www.focus-news.net/news/2018/02/11/2487393/makfaks-makedoniya-germaniya-shte-predostavi-bezvazmezdno-16-avtomobila-na-makedonskoto-mvr.html", "text": "Германия ще предостави безвъзмездно 16 автомобила на македонското Министерство на вътрешните работи, съобщава агенция Макфакс, като пояснява, че те ще бъдат използвани от отдела за гранична охрана и миграцията към ведомството. \r\nВ понеделник вътрешният министър Оливер Спасовки ще получи официално документите на автомобилите от заместник-посланика на ФРГ в Скопие Марко Акватичи. \r\nПрез февруари миналата година, Германия подари други четири автомобила на Македония, предназначени за подсилване на техническият капацитет на граничната полицията и нейното по-ефективно функциониране. : Цанко Цолов", "date": "2018.02.11", "title": "„Макфакс“ (Македония): Германия ще предостави безвъзмездно 16 автомобила на македонското МВР"}
{"url": "http://www.focus-news.net/news/2018/02/11/2487397/hurriyet-govoritelyat-na-turskiya-prezident-se-sreshtna-sas-savetnika-za-natsionalnata-sigurnost-na-donald-tramp.html", "text": "Говорителят на турския президент Ибрахим Калин се срещна в неделя с Хърбърт Макмастър, съветник по националната сигурност на американския държавен глава Доналд Тръмп, пише всекидневникът Hurriyet. Разговорите между двамата, проведени в Истанбул, стават на фона на обтегнатите отношения между двете държави в последните няколко дни. Според  съобщение от турското президентство, Калин и Маккамстър са обсъдили дългосрочното сътрудничество между Турция и САЩ и са посочили приоритети и важните въпроси между двете страни. Засегнати са също така общите стратегически предизвикателства в регионален и международен план, стоящи между Вашингтон и Анкара.\r\n„В тази връзка, проблемите, които въздействат негативно на двустранните отношения са били обсъдени в детайли“, се казва още в съобщението на турското президентство.\r\nСрещата е проведена само дни преди очакваното посещение на държавният секретар Рекс Тилърсън в Анкара, дата за което обаче все още не е определена. \r\nНай-голямото противоречие между двете страни представляват кюрдските „Отряди за народна самоотбрана“, които са считани от Анкара за терористична организация, крило на „Кюрдската работническа партия“, докато САЩ подкрепя формацията, която е една от най-големите групи в кюрдските Сирийски демократични сили, с които САЩ си сътрудничаха по време на бойните действия срещу „Ислямска държава“. \r\nТурция също така смята да започне офанзива срещу контролирания от „Отрядите за народна самоотбрана“ град Манбидж, като за целта Анкара иска намиращите се в града американски военни да се изтеглят, нещо на което намиращите се на място генерали на САЩ се противопоставиха. : Цанко Цолов", "date": "2018.02.11", "title": "Hurriyet: Говорителят на турския президент се срещна със съветника за националната сигурност на Доналд Тръмп"}
{"url": "http://www.focus-news.net/news/2018/02/11/2487420/makfaks-makedoniya-zoran-zaev-poiska-targoviyata-mezhdu-makedoniya-i-turtsiya-da-dostigne-do-1-miliard-evro.html", "text": "Съществуват възможности за разширяване на икономическото сътрудничество между Македония и Турция, бе констатирано по време на вечеря между македонския премиер Зоран Заев и представители на турския бизнес в Анкара, предава македонската държавна агенция „Макфакс“.\r\n„Тук съм, за да ви поднеса отворена покана за инвестиране в Македония. Сигурен съм, че в моята държава ще има напредък, ако се развива частния сектор и инвестициите. Искам да ви кажа, че имате отворена покана да инвестирате в нашата страна. Пред договор сме с около 35 инвеститори, а с 10 вече имаме подписани споразумения, освен това има още стотина заинтересувани“, заяви Заев пред турските бизнесмени.\r\nТой посочи, че Турция е шестата държава по размер на инвестициите в Македония и че търговския обмен между двете държави възлиза на 456 милиона евро.\r\n„Нашата цел е за няколко години, търговията с Турция да достигне 1 милиард евро“, подчерта македонският премиер и добави, че новото македонско правителство има еднакво отношение към чуждите и домашните инвестиции.\r\nОбластите, в които Заев ще търси задълбочаване на сътрудничеството са земеделието, енергетиката и строителството.\r\nОт турска страна, един от организаторите на вечерята Фаик Явуз заяви, че Турция и Македония са големи приятели и че те, като граждани и бизнесмени, поддържат Македония в нейното развитие.\r\n„Има около 100 турски инвестиционни проекта в Македония, но има и още много какво да се направи. Страната се намира в сърцето на Югоизточна Европа, върви към ЕС, работи за това, което значи, че може да влезе в единен пазар с 650 милиона души“, заяви Явуз, като насърчи бизнесмените да инвестират в балканската страна.\r\nНа срещата е присъствал и министърът без портфейл, отговарящ за инвестициите в чужбина Аднан Кахил, който е изразил максимална подкрепа за разширяване на икономическото сътрудничество между Анкара и Скопие. Той предложи да се организира и дискусия между заинтересованите бизнесмени и Заев.\r\nПревод и редакция:", "date": "2018.02.11", "title": "„Макфакс“ (Македония): Зоран Заев поиска търговията между Македония и Турция да достигне до 1 милиард евро"}
{"url": "http://www.focus-news.net/news/2018/02/11/2487398/pazardzhik-bezplatni-i-anonimni-pregledi-za-hivspin-shte-se-izvarshvat-v-zdravnata-inspektsiya-ot-12-fevruari.html", "text": "Безплатни и анонимни прегледи за ХИВ/СПИН ще се извършват в Здравната инспекция в Пазарджик от 12 до 16 февруари, съобщиха за Радио „Фокус“ – Пазарджик от РЗИ-Пазарджик. Паралелно с това ще бъдат раздавани и валентинки и здравно-промотивни материали и презервативи. През целия период на кампанията експерти по профилактика на болестите и промоция на здравето в РЗИ-Пазарджик  ще предоставят на училищата, НПО и здравните медиатори в областта информационни материали с цел повишаване информираността на младите хора за ХИВ/СПИН. Денят на влюбените 14 февруари ще бъде отбелязан със съвместна информационна кампания между РЗИ и младежите от БЧК.\r\nАлбена ЖИЛЕКОВА", "date": "2018.02.11", "title": "Пазарджик: Безплатни и анонимни прегледи за ХИВ/СПИН ще се извършват в Здравната инспекция от 12 февруари"}
{"url": "http://www.focus-news.net/news/2018/02/11/2487401/blagoevgrad-zapochva-realizatsiyata-na-proekt-nasarchavane-na-predpriemachestvoto-v-obshtina-simitli-chrez-prilagane-na-inovativni-modeli-za-podkrepa.html", "text": "Община Симитли започва реализацията на проект „Насърчаване на предприемачеството в община Симитли чрез прилагане на иновативни модели за подкрепа“. Това съобщиха за Радио „Фокус“ – Пирин от екипа на проекта. Той е финансиран по Оперативна програма „Развитие на човешките ресурси 2014 – 2020г.” Основната цел на проекта е трансфер и въвеждане на социална иновация „Бюро за информация и консултации на малки и средни предприятия “, добри практики и партньорски подходи за решаване на проблемите на бедността, социалното изключване и пазара на труда чрез транснационално сътрудничество. Предмет на проекта е насърчаването по отношение на обмяна на опит, добри практики и модели за самостоятелната заетост, предприемачеството и създаването на предприятия, включително иновативни микро, МСП в община Симитли по примера на Сдружението за подкрепа на гражданското общество, Словения. Сред очакваните резултати от проекта са създаването на трансферирана социална иновация „Бюро за информация и консултации на МСП“; изграждане на капацитет за разработването, прилагането, мониторинга и оценката на добри практики и иновативни подходи за самостоятелна заетост, предприемачество и създаването на предприятия;  изготвяне на специфични оценки; създадена  интернет базирана платформа за обмен на бизнес идеи Smart Ideas. В проекта участие могат да вземат лица, желаещи да започнат самостоятелна стопанска дейност, самостоятелно заети лица,  микро предприятия, стартирани от посочените като целеви групи физически лица, включително самостоятелно заети лица, служители в микро предприятия, получили подкрепа по програмата. Проектът ще се изпълнява на територията на Европейският съюз – Община Симитли и Словения в продължение на 13 месеца.\r\nЛивия НИНОВА", "date": "2018.02.11", "title": "Благоевград: Започва реализацията на проект „Насърчаване на предприемачеството в община Симитли чрез прилагане на иновативни модели за подкрепа“"}
{"url": "http://www.focus-news.net/news/2018/02/11/2487399/prezidentat-na-kipar-turtsiya-narushava-mezhdunarodnite-zakoni.html", "text": "В неделя Кипър заяви, че Турция е нарушила международните закони след като военен кораб на Анкара блокира италиански морски съд, провеждащ проучване за добив на газ край острова, предава AFP. \r\nИталианската енергийна компания разкри в петък, че на нейн кораб е наредено да спре, когато се е отправял да започне своето проучване в зона три на кипърската икономическа зона.\r\nТурция и Република Кипър влязоха в сблъсък заради опитите на Анкара да постави на дневен ред исканията на непризнатата Севернокипърска турска република, коментира агенцията. \r\nПрезидентът на Република Кипър Никос Анастасиадис заяви: „ние запазване спокойствие и се предприемаме всички дипломатически средства за да сме сигурни, че суверените права на Кипър ще бъдат уважавани“. В същото време Анастасиадис добави, че са предприети стъпки за да не се позволи последващо ескалиране на ситуацията, но според него „не може да се игнорира факта, че турските действия са в разрез с международните закони“. : Цанко Цолов", "date": "2018.02.11", "title": "Президентът на Кипър: Турция нарушава международните закони"}
{"url": "http://www.focus-news.net/news/2018/02/11/2487392/edno-ot-nay-prodalzhitelnite-lunni-zatamneniya-vizhdani-v-balgariya-ni-ochakva-na-27-yuli.html", "text": "Едно от най-продължителните Лунни затъмнения, виждани в България, ни очаква на 27 юли. Това съобщи за Радио „Фокус“ – Велико Търново Цанка Костадинова от Народната астрономическа обсерватория и планетариум в Габрово. Тя уточни, че явлението ще продължи около 102 минути, толкова ще е неговата Пълна фаза. „На същия ден планетата Марс ще е в опозиция със Слънцето и това явление се нарича Велико Противостояние на Марс. То също е много красиво и любопитно за любителите астрономи“, разказа още Цанка Костадинова. Тя уточни, че в летните месеци ни очакват и няколко метеорни потоци, които са по-често срещано явление, но също са изключително интересни. Освен това през настоящата година ще има и три комети, които ще се приближат изключително много до Слънцето и това също ще може да се види от България. Всички изброени явление могат да се наблюдават с техниката на Обсерваторията в Габрово, след предварителна заявка.\r\nЛуиза ТРАНЧЕВА", "date": "2018.02.11", "title": "Едно от най-продължителните Лунни затъмнения, виждани в България, ни очаква на 27 юли"}
{"url": "http://www.focus-news.net/news/2018/02/11/2487158/predstoyashti-sabitiya-v-stranata-za-11-fevruari-agentsiya-fokus.html", "text": "***\r\nВицепрезидентът Илияна Йотова ще бъде гост на традиционния празник на виното в село Делчево. В 10.30 часа в местността „Баира“ вицепрезидентът ще извърши обредно зарязване на лозето. В 11.00 часа на площада в село Делчево по време на празничната програма Илияна Йотова ще връчи наградите на победителите в традиционния международен конкурс за винопроизводители.\r\n***\r\nОт 11.00 часа в Литературен клуб „Перото” ще се проведе дискусията на пътуващия дискусионен клуб „Мисли” от 9 ФЕГ „Алфонс дьо Ламартин”.\r\n***\r\nОт 13.00 часа в Античния комплекс „Сердика” (под стъкления купол на „Ларгото”) гостуващи  китайски изпълнители ще представят атрактивна и разнообразна шоу-програма по повод настъпването на „Годината на кучето”.\r\n***\r\nОт 14.00 часа в централното фоайе на Националния Музикален Театър „Ст. Македонски“ ще бъде открита гранитна плоча в памет на Ангел Сладкаров /1892 – 1977 год./, бащата на професионалния оперетен жанр в България.\r\n***\r\nОт 20.00 часа в зала 1 на НДК ще се състои илюзионното шоу на Братя Сафронови „Мълния“.\r\n***\r\nОт 10.00 часа в Градската художествена галерия ще бъде открит вторият ден на Международната изложба на котки, организирана от фелиноложки клуб \"ЕСТЕТИКЕТ\".\r\n***\r\nОт 10.00 часа в Колежа по туризъм към университет „Проф. д-р Асен Златаров“ ще се проведе третият по ред семинар за криптовалутите, този път темата ще бъде „Йота – децентрализация на ново ниво“.\r\n***\r\nОт 11.00 часа в Зала 1 на Фестивалния и конгресен център „Варна“ ще се състои първият от поредицата концерти „Музикална приказка“.\r\n***\r\nОт 11.30 часа пред сградата на Община Варна ще се проведе протест под надслов  „Не на насилието в детски градини и училища“, организиран от Национален инициативен комитет за качествена и иновативна образователна система.\r\n***\r\nОт 10.00 часа в Голямата зала на Община Велико Търново ще се проведе четене на беседата „Явлението на Духа“, държана от Петър Дънов през 1914г.\r\n*** \r\nОт 10.00 часа в голяма зала на Община Велико Търново ще се състои четене на беседата „Явлението на Духа“, държана от Петър Дънов през 1914 година. \r\n***\r\nОт 09.00 часа Видинският митрополит Даниил ще отслужи Светата литургия в катедралния храм „Св. вмчк Димитър Солунски“.\r\n*** \r\nОт 9.00 часа в Спортна зала „Никола Петров” ще се проведе   Североизточна конференция по баскетбол за момчета 14 год. под домакинството на БК „Локомотив” - град Горна Оряховица. \r\n***\r\nОт 11.30 часа родители ще излязат на мирен протест срещу насилието в детските градини и училища пред сградата на Общината.\r\n***\r\nОт 16.00 часа ще се проведе протест под наслов „Не на насилието в детски градини и училища“.\r\n***\r\nОт 09.00 часа Знеполският епископ Арсений ще възглави богослужение в митрополитския храм „Св. Марина“ в Пловдив. \r\n***\r\nОт 10.30 часа пред сградата на Община Сопот ще се състои посрещане на Царя на виното и любовта и тържествено шествие до местността „Манастирска поляна“.\r\n***\r\nОт 11.00 часа в лозята около манастира „Св. Спас“ ще се извърши тържествен водосвет и възпроизвеждане на народния обичай „Зарязване на лозе“.\r\n***\r\nВ 12.00 часа в местността „Манастирска поляна“ ще се състои официалното откриване на Старопланински събор „Да стоплим сърцата си с вино и любов“.", "date": "2018.02.11", "title": "Предстоящи събития в страната за 11 февруари (Агенция „Фокус“)"}
{"url": "http://www.focus-news.net/news/2018/02/11/2487160/9news-plemennik-na-avstraliyskiya-magnat-klayv-palmar-e-otkrit-v-sofiya.html", "text": "Племенникът на австралийския никелов магнат Клайв Палмър - Клайв Менсинк, който е издирван за разпити във връзка с колапса на компанията на чичо му, е открит в София, предава австралийската медия 9NEWS.\r\nТой е бил издирен и проследен  от репортери на News Corp Australia, които са го забелязали да излиза от киносалон в София със своята приятелка, която е българка. През март миналата година Федералният съд в Австралия издаде две заповеди срещу Менсинк, но той не се е явил за разпит в Брисбейн. Според  News Corp Australia е малко вероятно той да бъде екстрадиран, защото срещу него няма повдигнати обвинения. Медията е уведомила властите за местонахождението му.Тереза Герова", "date": "2018.02.11", "title": "9NEWS: Племенник на австралийския магнат Клайв Палмър e открит в София"}
{"url": "http://www.focus-news.net/news/2018/02/11/2487159/pregled-na-nyakoi-ot-osnovnite-temi-ot-svetovniya-pechat-agentsiya-fokus.html", "text": "За първи път в историята на парламентарната демокрация: Най-големите губещи се оказаха фактически лидери на германското правителство, пише в коментар на американското издание Politico.\r\nСоциалдемократите бяха унижени на парламентарните избори в Германия през септември. И въпреки това Ангела Меркел, чиито Християндемократи излязоха победители във вота, отстъпиха ключови постове в правителството на гаснещата Германска социалдемократическа партия (ГСДП) – т.е. те бяха готови на всичко, за да уредят четвърти мандат на канцлерския пост на своя лидер, коментира Politico. Или, както възкликна ежедневника Bild: „Меркел предаде правителството на ГСДП\".\r\nИзданието смята, че след като Меркел се е разделила с ключовите правителствени органи, за да си откупи още един мандат като канцлер, сега политиканите от ГСДП, повечето от които са сравнително неизвестни извън Берлин, ще са тези, които водят политиката на Европа и Германия, най-могъщият член на Съюза, през следващите години.\r\nПартньорът на Меркел – баварският лидер и председател на Християнсоциалния съюз Хорст Зеехофер, също се уреди добре, въпреки че беше детрониран след бунт в Мюнхен. Той ще бъде заменен от премиерския пост в Бавария, но ще седне в креслото на министъра на вътрешните работи в Берлин.\r\nВярно е, съгласни са от Politico, че външните министри всъщност не водят външната политика на страните. Властта е в Белия Дом, Кремъл и Елисейския дворец. Но който и да замени отказалият се от поста на външен министър Мартин Шулц ще трябва да следва другарите си от партията, които искат отделяне от германския външнополитически мейнстрийм.\r\nГСДП не одобрява санкциите срещу Русия и иска да си другарува с руския президент Владимир Путин. Партията е ужасена от идеята, че германският военен бюджет трябва да достигне до 2% от БВП. Тя иска добри отношения и с Иран и изпитва по-голяма от нужната неприязън към американския президент Доналд Тръмп. Външнополитическата визия на социалдемократите е създаване на социална държава от Португалия до Полша, която да еволюира в „Съединени Европейски Щати“ до 2025 година.\r\nОлаф Шолц, кметът на Хамбург, ще получи финансовото министерство. От Politico препоръчват да се сбогувате с Волфганг Шойбле, наложил финансовия остеритет и пазарните реформи в еврозоната през последните 12 години. Социалдемократите са възхитени от идеите на френския президент Еманюел Макрон: Харесва им идеята за огромно увеличение на европейския бюджет; те издигнаха финансов министър, който е готов да налее милиарди в затъналите в дългове страни-членки като Италия и Гърция. Пътеводната светлина на партията е преразпределение на средствата на континентално ниво, нещо, срещу което стиснатият Шойбле се бореше през цялата си кариера.\r\nНаред с другите критики към евентуалните министри от ГСДП, от изданието смятат, че единствената утеха на правителството на губещите е, че – освен Париж – всички други европейски столици не се справят много по-добре.\r\nВ Лондон премиерът потъва. Испания е разкъсвана от сецесионизъм. Италия се лашка между служебни правителства и поредни избори, което задълбочава нестабилността. А сега и това в Германия...  Дори не се знае дали Меркел ще устиска да изкара целия си мандат.\r\n*** Елитът на унгарската партия „Фидес“ се беше събрала на брега на река Дунав, в сграда, известна като унгарския Бял Дом, зашеметена от мащаба на успеха си. Дясната партия спечели неочаквано цялата политическа власт в Унгария. Въпросът беше как да се възползва от нея, пише американското издание The New York Times.\r\nНякои призоваха за предпазливост. Но Виктор Орбан, избраният за министър-председател, не беше съгласен. Изборните резултати, продължи Орбан, са му дали правото да проведе радикални реформи в конституцията на страната.\r\nИ господин Орбан спечели спора.\r\nТези разговори бяха припомнени на зданието от два неназовани източника и от трети, който е присъствал на дискусията, проведена в началото на май 2010 година. Орбан промени политическата система на страната, която се определя от нейните критици като „нещо ново под слънцето“. Някога неправителствените организации пишеха оди за водещата демокрация в пост-съветска Европа, а сега Унгария е считана за демокрация в остър и притеснителен упадък.\r\nЧрез законодателни маневри и силата на волята си, Орбан трансформира страната в пример на странен вид мека автокрация, в която са комбинирани капитализъм и крайно-дясна риторика с еднопартийна политическа култура. Той успя да се справи с тази задача, независимо, че страната е член на Европейския съюз и получава милиарди долари от Съюза. Функционерите на Блока не направиха нищо, докато Орбан трансформираше Унгария в, както той го определя, „нелиберална демокрация“.\r\nА сега унгарския лидер хвърля директно предизвикателство към държавите, които доминират Съюза отдавна, като предвиди, че 2018-а ще е „година на големи битки“. У дома той прокарва нови законодателни промени, този път за налагане на глоби на групи активисти, които помагат на бежанците. Неговите позиции за вътрешната политика почти не срещат критика, отчасти, заради осъществените от него промени в изборната система. Орбан почти сигурно ще спечели още един премиерски мандат на предстоящите през април парламентарни избори.\r\nВ политическата йерархия на Европейския съюз Орбан често е определян като неуправляем аутсайдер – гласовит популист в периферията на мейнстрийма и периферен спрямо реалната власт. Но в момента той е може би най-голямото предизвикателство пред Съюза. Той твърди, че следвоенният либерален консенсус „е свършен“ – и неговата визия бе възприета от съседна Полша, а влиянието й се усеща навсякъде в Централна и Източна Европа.\r\n„Виктор Орбан показа, че в Европа нещата са възможни“, заяви лидерът на управляващата в партия в Полша „Право и справедливост“ Ярослав Качински през 2016-а година. „Ти даде пример и ние се учим от този пример“.\r\n*** Военният съюз, сражаващ се на страната на сирийския президент Башар Асад заяви, че Израел ще получава „суров и сериозен“ отговор на тероризма си отсега нататък, пише израелското издание The Jerusalem Post.\r\nВ свое изявление, съюзът определи твърденията на Израел, че ирански дрон е навлязъл във въздушното пространство на еврейската държава като „лъжа“.\r\nЗаместник-командващият на елитните ирански формирования Стражи на Ислямската революция бригаден генерал Хюсеин Салами е отказал да коментира горните твърдения и е заявил, че ако иска „Иран може да унищожи всички американски военни бази в региона и да създаде ад за Ционисткия режим (Израел)“, според цитата на иранската агенция Тасним.\r\n***  Депутатът от основната опозиционна Народнорепубликанска партия (НРП) Халюк Пекшен твърди, че турският президент Реджеп Тайип Ердоган е направил „дарение в голям размер” за Ватикана, само и само за да може да се срещне с папа Бенедикт, пише вестник „Джумхуриет”. \r\nОпозиционният депутат, който по професия е адвокат , вече е внесъл в Меджлиса писмено парламентарно питане по въпроса. „Стана ясно, че успоредно с поверената на бездарни съпартийци външна политика, управляващата Партия на справедливостта и развитието (ПСР) вече провежда и една нова външна политика, основаваща се на подкупи и дарения. За получаването на рандеву от лидерите на която и да е държава, вече задължително се налага от тази държава да бъдат закупувани самолети, или да бъде доставяно месо, или да се правят дарения. За последно Ердоган посети Ватикана и там направи едно голямо дарение, благодарение именно на което можа да се срещне с папата. Става въпрос за милиони долари.”, пише в парламентарното си питане турският опозиционен депутат, цитиран от „Джумхуриет”.", "date": "2018.02.11", "title": "Преглед на някои от основните теми от световния печат  (Агенция „Фокус“)"}
{"url": "http://www.focus-news.net/news/2018/02/11/2487390/tass-vlastite-v-ruskiya-orenburgski-region-obyaviha-12-fevruari-kato-den-na-traur.html", "text": "Руските власти в Оренбургския регион обявиха 12 февруари, понеделник, като ден на траур за почит към жертвите на разбилия се пътнически самолет Ан-148, предава ТАСС, като се позовава на информация от Андрей Одинцов, кметът на град Орск, за където е летяла машината. По предварителни данни от намиращите се на борда на разбилото се превозно средство 71 души, около 60 са жители на Оренбургския регион. Един от загиналите е швейцарец. Няма данни за пострадали българи. : Цанко Цолов", "date": "2018.02.11", "title": "ТАСС: Властите в руския Оренбургски регион обявиха 12 февруари като ден на траур"}
{"url": "http://www.focus-news.net/news/2018/02/11/2487391/ministar-ekaterina-zaharieva-izprati-telegrama-do-ruskiya-si-kolega-sergey-lavrov-zaradi-razbiliya-se-samolet-v-podmoskovieto.html", "text": "Заместник министър-председателят и министър на външните работи Екатерина Захариева изрази съболезнованията си към близките на жертвите в днешния инцидент с разбилия се самолет в Подмосковието. Тя направи това в телеграма до руския си колега Сергей Лавров. Това съобщиха от пресцентъра на Министерството на външните работи (МВнР). \r\n\"С дълбока болка приех вестта за станалата днес тежка самолетна катастрофа в Подмосковието,  довела до десетки човешки жертви. Като изразявам своите най-искрени съболезнования бих желала да предам чрез Вас моето съчувствие към болката и мъката на семействата и близките на загиналите в трагичния инцидент\", се казва в телеграмата.", "date": "2018.02.11", "title": "Министър Екатерина Захариева изпрати телеграма до руския си колега Сергей Лавров заради разбилия се самолет в Подмосковието"}
{"url": "http://www.focus-news.net/news/2018/02/11/2487163/the-guardian-pochina-kompozitorat-na-muzikata-za-filma-teoriyata-za-vsichko.html", "text": "Исландският композитор и продуцент  Йохан Йохансон е починал на  48–годишна възраст, съобщава британският вестник The Guardian. Новината бе потвърдена от  агентите му в съобщение в социалната мрежа „Фейсбук“, от което става ясно, че Йохансон е открит мъртъв в Берлин в петък. Не се привежда обаче информация за причините за смъртта на композитора.Йохан Йохансон печели  „Златен глобус“ през 2015 година за музиката към биографичния филм за Стивън Хокинг „Теорията за всичко“.  Йохансон бе номиниран и за „Оскар“ , както и за наградата на Британската филмова академия БАФТА за музиката му към филма „Сикарио“.", "date": "2018.02.11", "title": "The Guardian: Почина композиторът на музиката за филма „Теорията за всичко“"}
{"url": "http://www.focus-news.net/news/2018/02/11/2487164/tass-kyurdski-boytsi-sa-izvadili-ot-stroya-turski-tank-kray-afrin-saobshtava-se-za-25-zaginali.html", "text": "В близост до Африн кюрдски отряди са отбили атака на „Сирийската свободна армия“ (ССА), подкрепяна от турска бронетехника. Кюрдската агенция Firat предаде, че при сраженията са убити 25 военнослужещи, а един турски танк е изваден от строя, предава TACC.\r\nАгенцията привежда информация, съгласно която от началото на операция „Маслинова клонка“ са изведени от строя 43 единици вражеска бронетехника. ССА и турската армия са загубили 669 души, включително няколко полеви командири и офицери. .Тереза Герова", "date": "2018.02.11", "title": "ТАСС: Кюрдски бойци са извадили от строя турски танк край Африн, съобщава се за 25 загинали"}
{"url": "http://www.focus-news.net/news/2018/02/11/2487396/nikola-chanev-oblasten-upravitel-obstanovkata-v-oblast-kardzhali-se-normalizira-snegovalezhite-spirat-patishtata-sa-razchisteni-i-nyama-naseleni-mesta-bez-tok.html", "text": "Обстановката в област Кърджали се нормализира. Снеговалежите навсякъде спират, поне в община Кърджали е така. Няма снеговалежи и пътищата са добре почистени. Това каза за Агенция „Фокус“ областният управител на Кърджали Никола Чанев във връзка с обилните снеговалежи в областта. „В момента няма населени места без ток. Снощи едно немалко село – Звиница, е било без електричество от 19.30 часа до сутринта. Вече е възстановено електроподаването. Около село Островица, на стария път за Маказа, в община Кирково, имахме доста паднали акации, но към 15.30-16.00 часа пътят беше отворен и разчистен от екипи на Горското, на ПБЗН, на АПИ и на снегопочистващите фирми“, обясни Чанев. По думите му в община Ардино са били най-силните снеговалежи, но няма затворени пътища. „Нямаме информация за села, до които няма достъп на този етап“, добави още областният управител на Кърджали. \r\nЛюба АЛЕКСИЕВА", "date": "2018.02.11", "title": "Никола Чанев, областен управител: Обстановката в област Кърджали се нормализира – снеговалежите спират, пътищата са разчистени и няма населени места без ток"}
{"url": "http://www.focus-news.net/news/2018/02/11/2487161/the-jerusalem-post-siriyskata-armiya-otricha-informatsiyata-za-izraelski-udari-kray-damask.html", "text": "Сирийският телевизионен канал Al-Mayadeen предаде, че източник от сирийската армия е опровергал разпространената по-рано информация, че израелски изтребители са ударили позиции в близост до летище в предградията на Дамаск, пише вестник The Jerusalem Post.\r\nВ нощта срещу събота израелски F-16 се разби в северната част на страната сред съобщения за масивен зенитен огън от сирийска страна. Двамата пилоти са катапултирали и са настанени в болница, като бе съобщено, че единият е в тежко състояние. Сирия твърди, че е свалила самолета. Тереза Герова", "date": "2018.02.11", "title": "The Jerusalem Post: Сирийската армия отрича информацията за израелски удари край Дамаск"}
{"url": "http://www.focus-news.net/news/2018/02/11/2487402/the-korea-herald-severnokoreyskata-delegatsiya-priklyuchi-poseshtenieto-si.html", "text": "Делегацията на високо равнище на Северна Корея, която включваше и Ким Йо-сун, сестрата на севернокорейския лидер Ким Чен-ун приключи своето тридневно посещение в Южна Корея, пише вестник The Korea Herald. 22-членната делегация напусна страната чрез летището „Инчеон“, използвайки същия частен самолет, с който представителите на Пхенян пристигнаха в петък, пише още изданието. \r\nОсвен че отправи официална покана към президента на Южна Корея Мун Дже-ин да посети Северна Корея, делегацията присъства на церемонията по откриването на Зимните олимпийски игри в Пьончан, където пхенянски режим също има свои представители, в резултат на преговори по въпроса, проведени през януари. По време на последното събитие, включващо делегацията – спектакъл на севернокорейската трупа „Самджийон“, Ким Йо-сун е уверила седящия до нея по време на представлението южнокорейски президент, че вече може да се завърне в страната си, носейки „надеждата за нова среща“. На свой ред държавният глава е подчертал, че провелите се между двете страни разговори са „малка искра“, която може да се превърне в „ярка факла“. \r\nСеул вярва, че участието на Пхенян на Олимпийските игри ще постави основите за диалог между САЩ и Северна Корея, целящ денуклеаризация, но в същото време от японска страна призоваха държавите да не се отклоняват от твърдия натиск срещу Северна Корея, каквато всъщност е позицията и на присъстващия на откриването на Олимпиадата американски вицепрезидент Майк Пенс, който отказа да се срещне със севернокорейската делегация. : Цанко Цолов", "date": "2018.02.11", "title": "The Korea Herald: Севернокорейската делегация приключи посещението си"}
{"url": "http://www.focus-news.net/news/2018/02/11/2487165/deutsche-welle-rusiya-i-estoniya-razmeniha-shpioni.html", "text": "Русия и Естония размениха осъдени за шпионаж, предава Deutsche Welle, като привежда информация, съгласно която обменът е осъществен на 10 февруари на граничния пункт „Койдула“. \r\nРусия е предала на Естония Райво Сусу, задържан от Федералната служба за сигурност през февруари 2016 г. на летище „Шереметиево“. През декември 2017 г. той е осъден на 12 г. затвор заради шпионаж.\r\nВ замяна на Сусу естонските власти са предали на Русия Артем Зинченко, задържан на 9 януари 2017 г. През май същата година той е осъден на пет години лишаване от свобода заради сътрудничество с Главното разузнавателно управление на Русия и „подриване на сигурността на Естония“.Тереза Герова", "date": "2018.02.11", "title": "Deutsche Welle: Русия и Естония размениха шпиони"}
{"url": "http://www.focus-news.net/news/2018/02/11/2487166/redzhep-tayip-erdogan-turskata-republika-e-prodalzhenie-na-osmanskata-imperiya.html", "text": "Република Турция е продължение на Османската империя. Това заяви президентът на страната Реджеп Тайип Ердоган в рамките на церемония за стогодишнината от смъртта на османския султан Абдул Хамид II, състояла в двореца Йълдъз в Истанбул, предава Anadolu Agency.\r\n„Република Турция, както и предишните ни държави, които са продължение една на друга, е също и продължение на османците. Разбира се, границите са се променили. Формите на управление са се променили... Но същността остава, душата е една и съща, дори много институции са едни и същи\".\r\nВ тази връзка Ердоган оцени султан Абдул Хамид II като един сред „най-важните, най-визионерски и най-стратегически мислещи\" личности, които са оставили и своя белег през последните 150 години.\r\n„Някои хора настояват да започнат историята на тази страна от 1923 г. Някои се опитват непрекъснато да ни откъснат от нашите корени и древни ценности. Ние се гордеем с историята си, без да правим дискриминация\", подчерта турският президент.\r\nАбдул Хамид II, 34-тия султан на Османската империя, умира през 1918 г. От редакцията припомнят, че официалното провъзгласяване на Турската република от основателя й Мустафа Кемал Ататюрк е на 29 октомври 1923 г.Тереза Герова", "date": "2018.02.11", "title": "Реджеп Тайип Ердоган: Турската република е продължение на Османската империя"}
{"url": "http://www.focus-news.net/news/2018/02/11/2487400/snegat-se-zavarna-obzor-iii.html", "text": "Снегът се завърна и зимата отново напомни за себе си. В 22 области в страната бе обявен жълт код за силен вятър и обилни снеговалежи. Над 600 машини почистваха републиканските пътища в районите с по-обилни валежи. Най-много техника работи в Североизточна България - в областите Шумен, Варна, Добрич и Силистра, както и в Родопите - в областите Смолян, Пазарджик и Кърджали. Заради снеговалежите бяха въведени ограничения по редица пътни направления в страната, но по информация на министъра на регионалното развитие и благоустройството Николай Нанков ситуацията по пътищата вече е овладяна. \"Факт, зимата е сравнително мека, но усилията, които полагат колегите от Агенция \"Пътна инфраструктура\" и пътноподдържащите фирми, мисля, че дават резултати“, каза той, като отбеляза, че на много места в страната периодично са били затваряни отделни отсечки, за да може по-ефективно и по-бързо да се извършва снегопочистването и да не се стига до кризисни ситуации. \r\nВлошената метеорологична обстановка все пак доведе до няколко пътни инцидента в страната. Петима души пострадаха при катастрофа на 21 км на АМ „Тракия“ в посока София тази сутрин, а аварирал ТИР на пътя Силистра-Добрич затрудни движението в района. По-късно през деня тежкотоварен автомобил аварира и в участъка между Ботевград и Мездра на главен път Е-79, където също трафикът бе затруднен. От Агенция „Пътна инфраструктура“ предупреждиха шофьорите, на които им предстои пътуване, да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. От там напомнят, че блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел.: 0700 130 20 в АПИ. \r\nЗаради силния вятър и снеговалежа за няколко часа без ток останаха около 300 абоната в област Монтана. Проблеми с електрозахранването имаше и в няколко населени места в община Смолян, в квартал в Неделино и в кърджалийското село Звиница. В област Кърджали, където снеговалежът е бил значителен, по информация на областния управител Никола Чанев обстановката се нормализира и няма затворени пътища. \r\nПо данни на НИМХ през нощта валежите постепенно ще спират. Утре в много райони ще е почти тихо. Облачността ще е значителна, но ще е почти без валежи. Минималните температури ще бъдат между минус 4° и 1°, а максималните между 3° и 8°. Валежи от сняг се очаква отново в средата на следващата седмица.", "date": "2018.02.11", "title": "Снегът се завърна (ОБЗОР III)"}
{"url": "http://www.focus-news.net/news/2018/02/11/2487403/tass-katastrofata-na-ruskiya-samolet-an-148-e-vtorata-v-sveta-po-broy-na-zhertvite.html", "text": "Самолетната катастрофа на руския Ан-148, паднал в Подмосковието в неделя, представлява втората в света по численост на жертвите от този тип инцидент, предава ТАСС. Първото място в черната статистика се държи от самолета Ту-154, който се разби край Сочи на 25 декември 2016 г. при което загинаха 92 души. \r\nВ превозното средство, летящо от московското летище Домодедово към Орск, са се намирали 65 пътници и шест души екипаж, чиято смърт бе потвърдена от властите. : Цанко Цолов", "date": "2018.02.11", "title": "ТАСС: Катастрофата на руския самолет Ан-148 е втората в света по брой на жертвите"}
{"url": "http://www.focus-news.net/news/2018/02/11/2487169/turkish-minute-tri-sedmitsi-sled-nachaloto-na-maslinova-klonka-turtsiya-dade-11-ta-zhertva.html", "text": "В изявление, разпространено в събота, Генералният щаб на Въоръжените сили на Турция съобщиха, че двама военнослужещи на Анкара са загинали при катастрофа на хеликоптер в района на Африн. С тях общият брой на жертвите, които турската армия е дала от началото на операция „Маслинова клонка“ на 20 януари, достигна до 11 военнослужещи, отбелязва Turkish Minute. \r\nОт разпространеното изявление става ясно още, че при катастрофата от събота са пострадали 11 турски войници. В текста се привеждат и данни, съгласно които в от стартирането на операцията са убити 1 480 „терористи“. \r\nМедии съобщиха по-рано, че от началото на „Маслинова клонка“ 31 турски военнослужещи се водят в неизвестност. .Тереза Герова", "date": "2018.02.11", "title": "Turkish Minute: Три седмици след началото на „Маслинова клонка“: Турция даде 11-та жертва"}
{"url": "http://www.focus-news.net/news/2018/02/11/2487174/temata-balgariya-v-chuzhdestrannite-medii-uchastie-vav-voennite-ucheniya-platinen-orel-korabi-na-nato-vav-varna-i-plemennik-na-avstraliyski-magnat-v-sofiya-agentsiya-fokus.html", "text": "Кораби от постоянната военно-морска групировка SNMG-2/Standing NATO Maritime Group са пристигнали в българското пристанище Варна. Според съобщение на българската агенция БГНЕС, в порта са влезли румънската фрегата Regele Ferdinand, британският ескадрен миноносец HMS Duncan и турската фрегата TCG Gazientep, предава ТАСС.\r\nВ рамките на визитата ще се състоят срещи между командирите на корабите и местните граждански и военноморски власти, по време на които ще се обсъждат въпроси около планирането на съвместни военни учения в рамките на повишаването на оперативната съвместимост с българските ВМС.\r\nЕдин ден по-рано, в петък, в порта на град Бургас пристигнаха корабите от постоянната военноморска групировка за борба с морски мини SNMCMG-2/Standing NATO Mine Countermeasures Group, в която влизат румънски и турски траулери Lt. Lupu Dinescu и TCG Akay, както и британския хидрографски изследователски кораб HMS Enterprise.\r\nнатовските кораби ще бъдат в българските пристанища в течение на три дни.\r\n*** Министерството на отбраната на Молдова потвърди, че военни единици на републиката ще участват във военни учения в Румъния заедно с военнослужещи от България, САЩ, Грузия, Украйна и приемащата държава, предава Radio Free Europe.\r\nOколо 60 военнослужещи и 12 превозни средства от Молдова ще се присъединят към ученията „Платинен орел“, които ще се проведа в периода 12-16 февруари в румънската военна база „Бабадаг“.\r\nПрез 2017 г. Министерството на отбраната в Кишинев не реализира плановете си да участва в ежегодните маневри, след като проруският президент Игор Додон отказа да подпише указ, позволяващ разгръщането на молдовски войници.\r\nДодон заяви, че участието на страната в ученията е „неподходящо\" с оглед на стремежа да запази страната военно неутрална.\r\n***Племенникът на австралийския никелов магнат Клайв Палмър - Клайв Менсинк, който е издирван за разпити във връзка с колапса на компанията на чичо му, е открит в София, предава австралийската медия 9NEWS.\r\nТой е бил издирен и проследен  от репортери на News Corp Australia, които са го забелязали да излиза от киносалон в София със своята приятелка, която е българка. През март миналата година Федералният съд в Австралия издаде две заповеди срещу Менсинк, но той не се е явил за разпит в Брисбейн. Според  News Corp Australia е малко вероятно той да бъде екстрадиран, защото срещу него няма повдигнати обвинения. Медията е уведомила властите за местонахождението му.\r\n***", "date": "2018.02.11", "title": "Темата България в чуждестранните медии – участие във военните учения „Платинен орел“, кораби на НАТО във Варна и племенник на австралийски магнат в София (Агенция „Фокус“)"}
{"url": "http://www.focus-news.net/news/2018/02/11/2487173/faz-germanskiyat-ministar-na-otbranata-shte-poseti-voynitsi-ot-bundesvera-dislotsirani-v-erbil.html", "text": "Министърът на отбраната на ФРГ Урсула фон дер Лайен (ХДС) ще посети в неделя германски военнослужещи, дислоцирани в Северен Ирак, съобщава националният ежедневник Die Frankfurter Allgemeine Zeitung.\r\nУрсула фон дер Лайен ще пристигне в Ербил, където ще разговаря с военнослужещи от Бундесвера, за да се информира за ситуацията в борбата срещу терористичната групировка „Ислямска държава“. Германският министър на отбраната ще посети също и център за обучение на пешмергите, в който се тренират действия за защита при нападения с ядрени, биологически и химически оръжия.\r\nПонастоящем около 120 войници от Бундесвера са разположени в района край Ербил с цел обучение на пешмергите..Тереза Герова", "date": "2018.02.11", "title": "FAZ: Германският министър на отбраната ще посети войници от Бундесвера, дислоцирани в Ербил"}
{"url": "http://www.focus-news.net/news/2018/02/11/2487171/fox-news-donald-tramp-reagira-na-obvineniyata-v-domashno-nasilie-doveli-do-ostavkata-na-negovi-visokopostaveni-sluzhiteli.html", "text": "Държавният глава на САЩ Доналд Тръмп  постави под съмнение признаването на правото на справедлив процес на обвинените в  домашно насилие негови високопоставени служители, предава телевизионният канал  Fox News.\r\n„Животът на хората бива съсипан и разрушен само от едно обвинение. Някои са верни, други са неверни. Някои са стари, а някои са нови. Няма оправдание, ако някой е обвинен неоснователно – животът и кариерата са унищожени. Съществува ли все още понятието „справедлив процес“?“, написа Тръмп в социалната мрежа „Туитър“.\r\nВъпреки че не става ясно кои точно обвинения визира президентът, постовете му бяха публикувани, след като втори високопоставен служител на Белия дом подаде оставка заради обвинение в домашно насилие.\r\nВ сряда Роб Портър, секретар, отговарящ за персонала, подаде оставка след обвинения за домашно насилие срещу двете му бивши съпруги. Два дни по-късно  Дейвид Соренсен, автор на речите на президента, също подаде оставка, след като бившата му съпруга му отправи подобни обвинения. Тереза Герова", "date": "2018.02.11", "title": "Fox News: Доналд Тръмп  реагира на обвиненията в домашно насилие, довели до оставката на негови високопоставени служители"}
{"url": "http://www.focus-news.net/news/2018/02/11/2487162/kriza-v-gsdp-zigmar-gabriel-ochakva-smyana-na-posta-spryagat-se-novi-imena-za-vanshen-ministar-na-germaniya.html", "text": "Въпреки отказа на Мартин Шулц да поеме поста министър на външните работи на Германия, Зигмар Габриел едва ли ще бъде първи дипломат на Берлин и в новата голяма коалиция, пише националният ежедневник Die Frankfurter Allgemeine Zeitung.\r\nМестни медии съобщиха, че Габриел е в незавидно положение след последните си изказвания срещу Шулц. Изострени са отношенията му и с предложената за нов председател на Германската социалдемократическа партия (ГСДП) Андреа Налес. С оглед на това едва ли от редиците на ГСДП ще му дадат шанс да запази поста си, прогнозира редакцията на изданието.\r\nКъм настоящия момент сред спряганите имена за външен министър на Германия са това на бившия правосъден министър Хайко Маас и бившия министър по въпросите за семейството Катарина Барли.Тереза Герова", "date": "2018.02.11", "title": "Криза в ГСДП: Зигмар Габриел очаква смяна на поста, спрягат се нови имена за външен министър на Германия"}
{"url": "http://www.focus-news.net/news/2018/02/11/2487170/afp-generalniyat-sekretar-na-oon-prizova-za-nezabavno-prekratyavane-na-nasilieto-v-siriya.html", "text": "Генералният секретар на ООН Антониу Гутериш призова за незабавно прекратяване на насилието в Сирия, след като Израел нанесе удари в близост до столицата на разкъсваната близо седем години от граждански конфликт близкоизточна страна, предава AFP.\r\nГутериш „следи отблизо тревожната ескалация в цяла Сирия и опасното й разпростиране отвъд нейните граници\", заяви говорителят на ООН Стефан Дюжарик. Тереза Герова", "date": "2018.02.11", "title": "AFP: Генералният секретар на ООН призова за незабавно прекратяване на насилието в Сирия"}
{"url": "http://www.focus-news.net/news/2018/02/11/2487178/the-sunday-times-tereza-mey-shte-napravi-golyamo-predlozhenie-na-es-za-prodalzhavane-na-satrudnichestvoto-v-oblastta-na-sigurnostta.html", "text": "Премиерът на Обединеното кралство Тереза Май ще се ангажира да запази страната в тесни връзки с Европейския съюз в областта на сигурността, отбелязва вестник The Sunday Times.\r\nМей ще използва трибуната на Конференцията по сигурността в Мюнхен, за да обяви, че Великобритания ще остане част от Европейската заповед за арест (ЕЗА) и Европол, агенцията за правоприлагане на Общността. В тази връзка се очаква Мей да подчертае ползите за британските граждани от тях и да демонстрира ясно, че Обединеното кралство и занапред може да се възползва от продължителното и тясно сътрудничество с Брюксел в тази насока. \r\nПрез 2016-2017 г. 196 души бяха арестувани чрез ЕЗА, докато през 2015 г. броят им е бил 150. \r\nМай ще направи „голямо предложение\" на ЕС за продължаване на сътрудничеството в областта на сигурността, което ще засяга също и британско разузнаване.Тереза Герова", "date": "2018.02.11", "title": "The Sunday Times: Тереза Мей ще направи „голямо предложение\" на ЕС за продължаване на сътрудничеството в областта на сигурността"}
{"url": "http://www.focus-news.net/news/2018/02/11/2487168/anf-news-na-letishteto-kyoln-bon-be-organizirana-demonstratsiya-sreshtu-turskata-operatsiya-v-afrin.html", "text": "Група демонстранти, организирани в социалните медии, проведоха акция на гражданско неподчинение на летището  Кьолн-Бон в Германия, в знак на протест срещу турската операция в Северна Сирия, определена от тях като „инвазията“, предава ANF News.\r\nВ медиите бяха разпространени снимки от акцията. Полицията обгради демонстрантите, но те продължиха с протеста си. Издигнати бяха плакати с надписи „Навсякъде Африн, навсякъде съпротива“.Агенция „Фокус“ припомня:\r\nИнцидентът не е първият по рода си на летище в Германия. В следобедните часове на 23 януари германската полиция се отзова на сигнал за масов бой между турци и кюрди на летището край свободния ханзейски град Хамбург след спонтанна демонстрация срещу военните действия на Турция в Сирия.\r\nСъгласно разпространената тогава информация, инцидентът се е случил на летището в Лангенхаген. Според първоначалните констатации в Терминал В е имало около 180 души, от които приблизително 20 са участвали в масов бой. Двама души са пострадали, преди големият полицейски контингент, изпратен на място, да успее да се намеси и да възстанови реда. \r\nПравоохранителните органи са използвали лютив спрей, за да разтърват двете групи. \r\nЗаради инцидента полетът на турския национален превозвач е забавен с повече от 30 минути. Тереза Герова", "date": "2018.02.11", "title": "ANF News: На летището Кьолн-Бон бе организирана демонстрация срещу турската операция в Африн"}
{"url": "http://www.focus-news.net/news/2018/02/11/2487176/parlamentat-otvori-vrati-za-grazhdani-po-povod-139-ata-godishnina-ot-uchreditelnoto-sabranie-obzor.html", "text": "Ученици от 129 ОУ „Антим I“ и студенти по право от Софийския университет „Св. Климент Охридски“ бяха първите посетители на Народното събрание в Деня на отворени врати по повод 139-ата годишнина от Учредителното събрание. Посрещна ги зам.-председателят на парламента Емил Христов. Той заяви: „Можем да се гордеем със заложеното в Търновската конституция преди толкова години“. По думите му в парламента не само се полагат основите на българската държава и се приемат закони, но и се създава български дух. „Знайте, че днес сте се докоснали до светиня, защото с основание се гордеем с Търновската конституция, която събира в себе си най-доброто от тогавашната европейска мисъл“, подчерта Емил Христов.\r\nПосетителите имаха възможност да видят оригиналите на Търновската конституция и на „Сребърната конституция” – издадена поради приети промени в основния закон на 9 юли 1911 година. Конституцията се нарича така, защото корицата ѝ е от ковано сребро с позлата. В Клуба на народния представител е поместена документалната изложба „Основите на българския парламентаризъм“, организирана в сътрудничество с Държавна агенция „Архиви”. Гостите успяха да разгледат пленарната зала на Народното събрание, да застанат на трибуната и да ударят звънеца, с който се открива и закрива всяко пленарно заседание. На първите посетители бяха раздадени книги за създаването на Търновската конституция, за участниците в Учредителното Народно събрание в Търново през 1879 година, както и за началата на българския парламентаризъм.\r\nЗа целия ден над 5500 граждани, повечето от които млади хора, посетиха Народното събрание. Между 10 и 30 минути изчакваха желаещите да се снимат на мястото на председателя на парламента и да докоснат звънеца, с който се откриват и закриват заседанията на парламента. Гражданите проявиха интерес към местата, които заемат в пленарната зала президентът, министър-председателят и членовете на Министерския съвет. Имаше и такива, които „провериха” как работи системата за гласуване, разговаряха помежду си на местата, на които обичайно стоят народните представители или „даваха” изявления за представителите на медиите. \r\nБиляна ИВАНОВА", "date": "2018.02.11", "title": "Парламентът отвори врати за граждани по повод 139-ата годишнина от Учредителното събрание (ОБЗОР)"}
{"url": "http://www.focus-news.net/news/2018/02/11/2487179/the-sunday-express-tereza-mey-razkriva-svoyata-patna-karta-za-brekzit-v-opit-da-potushi-bunta-na-evroskeptitsite.html", "text": "Премиерът на Обединеното кралствоТереза Мей подготвя своята пътна карта за Брекзит под нарастващия натиск на депутатите да не отстъпва пред заплахите на Брюксел, пише британският вестник The Sunday Express .\r\nВ серия от предстоящи ключови речи министър-председателят на Великобритания ще посочи ясно целта си да направи Обединеното кралство  „наистина глобална, свободно търгуваща нация“. Така тя ще подчертае своята позитивна визия за Брекзит. Това е отговор на намерението на около 100 евроскептични  депутати, групирани около Джейкъб Рийс-Мог, да й окажат натиск да следва плана си от 12 точки, който тя представи на първоначалната основополагаща реч за Брекзит. Очаква се депутатите да представят писмо, призоваващо Великобритания да прекъсне всичките си връзки с Брюксел след  датата на напускането на Европейския съюз 29 март 2019.\r\nРеакцията идва, след като главният преговарящ от страна на ЕС Мишел Барние миналата седмица заплаши, че няма да има преходен период, ако Великобритания не приеме условията на Съюза за него. Изказването му бе определено от министър на Лондон като „обичайната тактика на сплашване, с която е известна Европейската комисия“ от министър от кабинета.\r\nСлед седмици на спорове в кабинета за желания краен резултат, пет ключови министри ще подкрепят премиера Мей в серия от координирани речи. Външният министър Борис Джонсън ще започне пръв в сряда, 14 февруари, с призив към двете страни от дебата за Брекзит сред британските депутати да подкрепят министър-председателя Тереза Мей. Озаглавена „Пътят към Брекзит: едно Обединено кралство“,  тази реч ще бъде по-мек вариант от бомбастичното му есе, засенчило речта на Мей във Флоренция миналия септември, коментират от редакцията. През следващите седмици предстоят речи на министъра, отговарящ за Брекзит Дейвид Дейвис, на Дейвид  Лидингтън, де факто вицепремиер на Обединеното кралство, и  на министъра на международната търговия Лиъм Фокс. \r\nДейвид Дейвис ще очертае как британският бизнес да запази репутацията за висок стандарт на световно ниво, докато Лидингтън  ще говори за обратното връщане на правата на британските институции след  Брекзит.  Лиъм Фокс ще обясни как Кралството ще създаде нови договорни отношения със страните по света, противно на привържениците за оставане на Великобритания в ЕС, които искат страната да остане в митническия съюз на ЕС.\r\nСлед като Тереза Мей приключи първата фаза на преговорите с ЕС преди Коледа, втората фаза цели да договори детайлите по бъдещите търговски взаимоотношения между Великобритания и ЕС. \r\nПрез последната седмица десет ключови министри от кабинета не успяха да постигнат съгласие по бъдещите отношения, които Обединеното кралство ще подържа с ЕС.", "date": "2018.02.11", "title": "The Sunday Express: Тереза Мей разкрива своята „пътна карта“ за Брекзит в опит да потуши „бунта“ на евроскептиците"}
{"url": "http://www.focus-news.net/news/2018/02/11/2487180/protestirashti-blokiraha-glaven-pat-e-79-za-3-chasa-s-iskane-za-magistralen-pat-mezhdu-vidin-i-sofiya-i-tunel-pod-petrohan-obzor.html", "text": "Пореден трети протест с искане за незабавно решение на Министерския съвет за стартиране на процедурите по изграждане на магистрала Видин-София и тунел под Петрохан проведоха жителите на Видин. Протестното шествие започна в 10.00 часа от центъра на града с колона от автомобили, които се отправиха към изхода на Видин в посока София. Малко преди 12.00 часа протестиращите блокираха главен път Е-79. След като оставиха колите си в локални пътни участъци край шосето те се събраха на паркинга пред бившите химически заводи при изхода на града в посока София. Посрещна ги колона от полицаи и жандармеристи, които трябваше да ги спрат, за да не блокират пътя. Без да се стига до сблъсъци протестиращите заобиколиха служителите на реда и излязоха на главен път Е-79, като преустановиха движението от там за около 3 часа. Блокадата им падна, за да премине колата на новоизбрания Видински митрополит Даниил. \r\nМеждувременно от Агенция \"Пътна инфраструктура\" разпространиха информация, че през март Агенция \"ще стартира обществената поръчка за избор на изпълнител на участъка Мездра – Ботевград от път I-1 (E-79). Общата дължина на отсечката е 33 км и е част от направлението Видин - Ботевград. През втората половина на годината ще бъдат обявени процедурите за строителство и надзор на още 52 км - от Видин до Ружинци. През 2018 г. ще стартират тръжните процедури за изграждането на общо 85 км по пътя. Проектите ще се изпълняват със средства от републиканския бюджет. От АПИ посочиха, че с изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от Дунав мост 2.", "date": "2018.02.11", "title": "Протестиращи блокираха главен път Е-79 за 3 часа с искане за магистрален път между Видин и София и тунел под Петрохан (ОБЗОР)"}
{"url": "http://www.focus-news.net/news/2018/02/11/2487167/mitropolit-daniil-be-posreshtnat-vav-vidin-obzor.html", "text": "Новоизбраният Видински митрополит Даниил бе посрещнат във Видин. Той влезе за първи път в своята епархия като неин първойерарх. Преди официалното му посрещане на площад „Бдинци“ митрополит Даниил бе поздравен от стотици хора, които участваха в протеста с искане за изграждането на магистрален път София – Видин на изхода на града. Митрополит Даниил се спря и поговори с хората. Те го дариха с питка и китка с босилек. На площад „Бдинци“, на стъпалата пред паметника на Трети пехотен Бдински полк, кметът на Видин Огнян Ценков посрещна с \"добре дошъл\" владиката. \r\n„Приветстваме решението на Светия Синод и утвърждаването на митрополит Даниил на видинския епархийски престол. Изразявам своята убеденост, че Ваше Високопреосвещенство ще бъде достоен водач на Видинска епархия“, каза Огнян Ценков. Митрополит Даниил благодари за топлото и искрено посрещане на границата на Видинска епархия и в град Монтана. „Готов съм да сторя всичко, за да продължа и да разширя според силите си и възможностите си делото на всички мои велики предшественици ,заемали преди мен видинския митрополитски престол. Готов съм да работя всеотдайно и неуморно за духовния, културния и обществен напредък на този красив български град и за неговите прекрасни жители. След като сме въздигнали духа си, ще въздигнем и всичко останало, което е богоугодно и от което истински се нуждаем“, посочи в словото си към събралите се видински граждани митрополит Даниил. \r\nЗаедно с кмета Огнян Ценков, областния управител Албена Георгиева и придружаващите го архиереи, митрополит Даниил се включи в литийно шествие до катедралния храм „Свети Димитър“. С празничен камбанен звън той бе посрещнат в църквата, където бе извършена официална церемония по неговата интронизация.\"Фокус\" припомня: Драговитийският епископ Даниил бешe избран за Видински епархийски митрополит от членовете на Светия Синод към Българската православна църквa по време на канонично гласуване, проведено в Синодалната палата. Той получи подкрепата на 11 от 13-те Високопреосвещени митрополити. За другия кандидат – Мелнишкия епископ Герасим, гласуваха Българският патриарх и Софийски митрополит Неофит и Западно-и средноевропейският митрополит Антоний.\r\nИзборът на нов Видински митрополит предизвика напрежение в епархията, след като на първия етап от гласуването – т.нар. епархийски избор, група миряни определиха епархийските избиратели за подкупни, тъй като техният фаворит – епископ Поликарп, получи само два гласа. Вследствие на това шестима от епархийските избиратели внесоха жалба за оклеветяване в Районната прокуратура във Видин.", "date": "2018.02.11", "title": "Mитрополит Даниил бе посрещнат във Видин (ОБЗОР)"}
{"url": "http://www.focus-news.net/news/2018/02/11/2487172/ria-novosti-ot-rosteh-dopusnaha-vazmozhnost-za-prodazhba-na-s-400-na-sasht.html", "text": "Генералният директор на държавната корпорация „Ростех“ Сергей Чемезов допусна възможност за продажба на зенитно-ракетни комплекси С-400 „Триумф“ на САЩ, ако Вашингтон изрази желание, предава  РИА Новости. Съответното изявление Чемезов направи в интервю за американския вестник The Washington Post.\r\nНа въпрос каква е била стратегическата цел на доставките на С-400 за Турция, страна от НАТО, Чемезов отговори: „С-400 не е система за нападение, а за отбрана. Можем да я продадем и на американците, ако те поискат. Така че от гледна точка на стратегията няма проблеми тук. Не виждам и никакъв проблем за Русия от гледна точка на сигурността. Напротив, ако страната е способна да гарантира защитата на своето въздушно пространство, тя ще се чувства по-сигурна. А тези, които възнамеряват да атакуват такава страна, биха се замислили два пъти“. \r\nАгенцията припомня, че С-400 е най-новата зенитно-ракетна система на Русия. Предназначена е за унищожаване на авиация, крилати и балистични ракети, включително и със среден обсег. Може да се използва и за наземни обекти. Обхватът й на действие е до 400 км, може да поразява цели на височина до 30 км. Постъпва на въоръжение в руската армия през 2007 г. .Тереза Герова", "date": "2018.02.11", "title": "РИА Новости: От „Ростех“ допуснаха възможност за продажба на С-400 на САЩ"}
{"url": "http://www.focus-news.net/news/2018/02/11/2487182/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Премиерът на Обединеното кралство Тереза Май ще се ангажира да запази страната в тесни връзки с Европейския съюз в областта на сигурността, отбелязва вестник The Sunday Times.\r\nМей ще използва трибуната на Конференцията по сигурността в Мюнхен, за да обяви, че Великобритания ще остане част от Европейската заповед за арест (ЕЗА) и Европол, агенцията за правоприлагане на Общността. В тази връзка се очаква Мей да подчертае ползите за британските граждани от тях и да демонстрира ясно, че Обединеното кралство и занапред може да се възползва от продължителното и тясно сътрудничество с Брюксел в тази насока. \r\nПрез 2016-2017 г. 196 души бяха арестувани чрез ЕЗА, докато през 2015 г. броят им е бил 150. \r\nМай ще направи „голямо предложение\" на ЕС за продължаване на сътрудничеството в областта на сигурността, което ще засяга също и британско разузнаване.\r\n*** Премиерът на Обединеното кралствоТереза Мей подготвя своята пътна карта за Брекзит под нарастващия натиск на депутатите да не отстъпва пред заплахите на Брюксел, пише британският вестник The Sunday Express .\r\nВ серия от предстоящи ключови речи министър-председателят на Великобритания ще посочи ясно целта си да направи Обединеното кралство  „наистина глобална, свободно търгуваща нация“. Така тя ще подчертае своята позитивна визия за Брекзит. Това е отговор на намерението на около 100 евроскептични  депутати, групирани около Джейкъб Рийс-Мог, да й окажат натиск да следва плана си от 12 точки, който тя представи на първоначалната основополагаща реч за Брекзит. Очаква се депутатите да представят писмо, призоваващо Великобритания да прекъсне всичките си връзки с Брюксел след  датата на напускането на Европейския съюз 29 март 2019.\r\nРеакцията идва, след като главният преговарящ от страна на ЕС Мишел Барние миналата седмица заплаши, че няма да има преходен период, ако Великобритания не приеме условията на Съюза за него. Изказването му бе определено от министър на Лондон като „обичайната тактика на сплашване, с която е известна Европейската комисия“ от министър от кабинета.\r\nСлед седмици на спорове в кабинета за желания краен резултат, пет ключови министри ще подкрепят премиера Мей в серия от координирани речи. Външният министър Борис Джонсън ще започне пръв в сряда, 14 февруари, с призив към двете страни от дебата за Брекзит сред британските депутати да подкрепят министър-председателя Тереза Мей. Озаглавена „Пътят към Брекзит: едно Обединено кралство“,  тази реч ще бъде по-мек вариант от бомбастичното му есе, засенчило речта на Мей във Флоренция миналия септември, коментират от редакцията. През следващите седмици предстоят речи на министъра, отговарящ за Брекзит Дейвид Дейвис, на Дейвид  Лидингтън, де факто вицепремиер на Обединеното кралство, и  на министъра на международната търговия Лиъм Фокс. \r\nДейвид Дейвис ще очертае как британският бизнес да запази репутацията за висок стандарт на световно ниво, докато Лидингтън  ще говори за обратното връщане на правата на британските институции след  Брекзит.  Лиъм Фокс ще обясни как Кралството ще създаде нови договорни отношения със страните по света, противно на привържениците за оставане на Великобритания в ЕС, които искат страната да остане в митническия съюз на ЕС.\r\nСлед като Тереза Мей приключи първата фаза на преговорите с ЕС преди Коледа, втората фаза цели да договори детайлите по бъдещите търговски взаимоотношения между Великобритания и ЕС. \r\nПрез последната седмица десет ключови министри от кабинета не успяха да постигнат съгласие по бъдещите отношения, които Обединеното кралство ще подържа с ЕС.\r\n*** Министерството на външните работи на Великобритания бе обвинено, че говори „твърде малко“ за съюзниците на Обединеното кралство – иракските кюрди, пише вестник The Independent.\r\nВедомството, ръководено от Борис Джонсън бе подложено на остра критика в нов доклад, в който се изказва недоволство от „непоследователната“ му позиция за бъдещето на кюрдите в съседната на Ирак Сирия, където турската операция „Маслинова клонка“ създава „висок риск“ от нови конфликти. \r\nСъответните критики се съдържат в документ, подготвен от Комисията по външни работи. В доклада членовете й призовават Великобритания да „играе роля в подпомагането на разрешаването и на двата конфликта\".\r\nВ Ирак, където иракското правителство възстанови контрола над спорната кюрдска територия след референдум за независимост, бе съобщено по-рано за „ограничени сблъсъци и загуба на живот\". Но в разпространения доклад се предупреждава, че министрите са имали да кажат „твърде малко“ на Комисията по външни работи за сигналите на корупция или ограничаване на демокрацията в Иракски Кюрдистан.\r\nТе също така „изглеждаха не съвсем склонни да критикуват Багдад за ролята на шиитските милиции, свързани с Иран, или за ограниченията, наложени на Иракски Кюрдистан, които вероятно ще доведат до напускане на кюрдите\".\r\n„Комисията по въпросите на външните работи не се притеснява да говори за тези въпроси\", е заключението на доклада, представен в събота.\r\n***Исландският композитор и продуцент  Йохан Йохансон е починал на  48–годишна възраст, съобщава британският вестник The Guardian. Новината бе потвърдена от  агентите му в съобщение в социалната мрежа „Фейсбук“, от което става ясно, че Йохансон е открит мъртъв в Берлин в петък. Не се привежда обаче информация за причините за смъртта на композитора.Йохан Йохансон печели  „Златен глобус“ през 2015 година за музиката към биографичния филм за Стивън Хокинг „Теорията за всичко“.  Йохансон бе номиниран и за „Оскар“ , както и за наградата на Британската филмова академия БАФТА за музиката му към филма „Сикарио“.\r\n***", "date": "2018.02.11", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/02/11/2487184/reuters-dalgite-robi-ne-sa-zadalzhitelni-za-sauditskite-zheni-spored-vodesht-sauditski-duhovnik.html", "text": "Дългите роби, покриващи цялото тяло на жената, наречени „абaя“ или „аба“, не са задължителни за жените в Саудитска Арабия. Това заяви водещ ислямски духовник, член на Съвета на улемите, предаде   Reuters .  \r\n„Повече от 90 процента от вярващите жени мюсюлманки по света не носят абaя. Затова ние не трябва да принуждаваме жените да ги носят“, заяви шейх Абдула ал Мутлак в свое радиопредаване, като подчерта, че все пак представителките на нежния пол трябва да се обличат благоприлично, но не непременно с абaя.\r\nМакар и да не е обвързано с промяна на закона, подобно изказване на висш духовник е първо по рода си. То следва посоката на даване на свободи, настъпила с възхода на младия престолонаследник принц Мохамад бин Салман.", "date": "2018.02.11", "title": "Reuters: Дългите роби не са задължителни за саудитските жени според водещ  саудитски духовник"}
{"url": "http://www.focus-news.net/news/2018/02/11/2487186/ekathimerini-otnosheniyata-s-makedoniya-i-vliyanieto-na-turtsiya-ne-skopie-a-ankara-e-golyamata-zaplaha-za-atina.html", "text": "В Гърция отделят много време да обсъждат, аргументират и хвърлят на Скопие вината за спора с името на Бившата югославска република Македония, макар че още преди години повечето нации признаха страната с конституционното й име. Продължаването на този дипломатически спор вреди на Атина на два фронта, коментира Том Елис в авторска статия за електронното издание Ekathimerini.\r\nПървият засяга отношенията със съседа й, който Атина би могла да превърне в един от най-близките и естествени партньори на Балканите, ако приложи по-интелигентен и гъвкав подход. Вторият е свързан с ролята и влиянието, които се култивират от друг съсед, който наистина крие иредентистки претенции към Гърция, а реториката и поведението му представляват заплаха за нашата страна – Турция. \r\nНастояването на турския президент Реджеп Тайип Ердоган за преразглеждане на Договора от Лозана е публично обявяване на претенции към 18 гръцки острова. Провокативни коментари и ходове по отношение на изключителната икономическа зона (ИИЗ)на Кипър са остро напомняне за истинските предизвикателства, пред които е изправена Гърция.\r\nКъм този съсед на изток, а не на север, Атина трябва да съсредоточи вниманието си и да инвестира дипломатическия си капитал както по отношение на Егейско море, така и по отношение на Кипър. Това е особено важно с оглед разликата във военната мощ между двете страни.\r\nРазбира се, всеки въпрос е важен и спорът за името на Македония със сигурност заслужава внимание и усилена работа. Но всяка страна, и особено Гърция, трябва да даде приоритет на предизвикателствата си и да предприеме съответни действия за преодоляването им.\r\nКолкото по-дълго отношения между Атина и Скопие остават неспокойни, толкова по-голяма е вероятността Турция да засили влиянието си на Балканите като част от политика, която има ясни геостратегически цели, както и религиозно измерение. Ердоган рядко пропуска възможността да изрази подкрепата си за присъединяването на Македония към НАТО и многократно обвинява Гърция, че не действа справедливо по отношение на северния си съсед.\r\nВ редица публични изказвания Ердоган заяви, че Турция и Македония са обвързани с „братство\", че Анкара и Скопие „нямат различия\", че турците никога няма да „оставят македонските си братя\" и че „Турция винаги застава на страната Македония\". Той дори твърди, че Анкара няма да позволи промяна в името на Македония.\r\nПремиерът на Македония Зоран Заев трябва да посети Турция следващия понеделник и да се срещне с Ердоган, министър-председателя Бинали Йълдъръм и председателя на парламента Исмаил Кахраман.\r\nСамо преди седмица Ердоган бе домакин на тристранна среща със сръбския президент и мюсюлманския член на председателството на Босна и Херцеговина, където, между другото, обеща, че Турция ще допринесе за изграждането на магистрала, свързваща Белград и Сараево. Турският президент също прояви силен интерес към Албания и Косово.\r\nАнкара вече има огромно влияние на Балканите и сега ще продължи да го увеличава. Единственият отговор, който Гърция може да има, е да задълбочи още повече отношенията си с балканските държави на многостранно ниво - Атина действително изпълнява инициативи и използва своята роля като член на Европейския съюз и НАТО - но само на двустранно ниво. В този контекст подобряването на връзките с Македония ще се окаже жизненоважно за интересите на Гърция.\r\n*Тереза Герова", "date": "2018.02.11", "title": "Ekathimerini: Отношенията с Македония и влиянието на Турция – не Скопие, а Анкара е голямата заплаха за Атина"}
{"url": "http://www.focus-news.net/news/2018/02/11/2487187/bbc-boko-haram-osvobodi-13-plennitsi.html", "text": "Терористичната групировка „Боко Харам“ освободи 13 души, отвлечени в североизточната част на Нигерия миналата година, предава BBC, като се позовава на информация от правителствотот в Абуджа.\r\nСред освободените са 10 жени, похитени при атака срещу полицейски конвой. Останалите трима са лектори от Майдугури, отвлечени по време на експедиция за нефт.\r\nОт пресслужбата на президента на Нигерия Мухамаду Бухари уточниха, че освобождаването на пленниците е улеснено от „Червения кръст“. Тереза Герова", "date": "2018.02.11", "title": "BBC: „Боко Харам“ освободи 13 пленници"}
{"url": "http://www.focus-news.net/news/2018/02/11/2487188/pregled-na-mezhdunarodnite-novini-do-6-chasa-agentsiya-fokus.html", "text": "Племенникът на австралийския никелов магнат Клайв Палмър - Клайв Менсинк, който е издирван за разпити във връзка с колапса на компанията на чичо му, е открит в София.\r\nТой е бил издирен и проследен  от репортери на News Corp Australia, които са го забелязали да излиза от киносалон в София със своята приятелка, която е българка. През март миналата година Федералният съд в Австралия издаде две заповеди срещу Менсинк, но той не се е явил за разпит в Брисбейн. Според  News Corp Australia е малко вероятно той да бъде екстрадиран, защото срещу него няма повдигнати обвинения. Медията е уведомила властите за местонахождението му.\r\n*** Въпреки отказа на Мартин Шулц да поеме поста министър на външните работи на Германия, Зигмар Габриел едва ли ще бъде първи дипломат на Берлин и в новата голяма коалиция.\r\nМестни медии съобщиха, че Габриел е в незавидно положение след последните си изказвания срещу Шулц. Изострени са отношенията му и с предложената за нов председател на Германската социалдемократическа партия (ГСДП) Андреа Налес. С оглед на това едва ли от редиците на ГСДП ще му дадат шанс да запази поста си, прогнозира редакцията на изданието.\r\nКъм настоящия момент сред спряганите имена за външен министър на Германия са това на бившия правосъден министър Хайко Маас и бившия министър по въпросите за семейството Катарина Барли.\r\n*** Република Турция е продължение на Османската империя. Това заяви президентът на страната Реджеп Тайип Ердоган в рамките на церемония за стогодишнината от смъртта на османския султан Абдул Хамид II, състояла в двореца Йълдъз в Истанбул.\r\n„Република Турция, както и предишните ни държави, които са продължение една на друга, е също и продължение на османците. Разбира се, границите са се променили. Формите на управление са се променили... Но същността остава, душата е една и съща, дори много институции са едни и същи\".\r\nВ тази връзка Ердоган оцени султан Абдул Хамид II като един сред „най-важните, най-визионерски и най-стратегически мислещи\" личности, които са оставили и своя белег през последните 150 години.\r\n„Някои хора настояват да започнат историята на тази страна от 1923 г. Някои се опитват непрекъснато да ни откъснат от нашите корени и древни ценности. Ние се гордеем с историята си, без да правим дискриминация\", подчерта турският президент.\r\nАбдул Хамид II, 34-тия султан на Османската империя, умира през 1918 г. От редакцията припомнят, че официалното провъзгласяване на Турската република от основателя й Мустафа Кемал Ататюрк е на 29 октомври 1923 г.\r\n*** В резултат на бомбардировки, нанесени на територията на Сирия през първата седмица на месец февруари, са загинали повече от хиляда цивилни, като се позовава на информация, разпространена от пресслужбата на генералния секретар на ООН Антониу Гутериш.\r\n„Сирийският народ преживяват един от най-кръвопролитните периоди за почти седемгодишния конфликт. По постъпваща информация, повече от хиляда цивилни са загинали в резултат на въздушни удари само за първата седмица на февруари“, се казва в разпространеното съобщение. Гутериш „следи отблизо тревожната ескалация в цяла Сирия и опасното й разпростриране отвъд нейните граници\", заяви говорителят на ООН Стефан Дюжарик. \r\nСъщевременно бе подчертано, че генералният секретар на ООН напомня на участниците в конфликта за задълженията им в рамките на международното хуманитарно право, като ги призовава „да работят за постигането на незабавно прекратяване на насилието и да проявят сдържаност“. Гутериш подчертава и необходимостта за „бързо придвижване към политическо решение в съответствие с резолюцията на Съвета за сигурност на ООН 2254 (от 18 декември 2015 г.)“, предлагаща основа за мирно разрешаване на конфликта в Сирия. „Това е единственият начин за прекратяване на насилието и ужасните страдания на сирийския народ“, се казва още в разпространения текст.\r\n*** Премиерът на Обединеното кралство Тереза Май ще се ангажира да запази страната в тесни връзки с Европейския съюз в областта на сигурността.\r\nМей ще използва трибуната на Конференцията по сигурността в Мюнхен, за да обяви, че Великобритания ще остане част от Европейската заповед за арест (ЕЗА) и Европол, агенцията за правоприлагане на Общността. В тази връзка се очаква Мей да подчертае ползите за британските граждани от тях и да демонстрира ясно, че Обединеното кралство и занапред може да се възползва от продължителното и тясно сътрудничество с Брюксел в тази насока. \r\nПрез 2016-2017 г. 196 души бяха арестувани чрез ЕЗА, докато през 2015 г. броят им е бил 150. \r\nМай ще направи „голямо предложение\" на ЕС за продължаване на сътрудничеството в областта на сигурността, което ще засяга също и британско разузнаване.\r\n*** Държавният глава на Руската федерация проведе телефонен разговор с израелския премиер Бенямин Нетаняху, в рамките на който двамата лидери обсъдиха напрежението по границата на двете държави, като се позовава на съобщение от Кремъл.\r\n„Руската страна се изказа в подкрепа на избягването на всякакви стъпки, които биха могли да доведат до ново, опасно за всички противопоставяне в региона“, се казва в разпространеното съобщение. \r\nНа свой ред от пресслужбата на Нетаняху, в рамките на разговора двамата лидери са се договорили за продължаване на координацията на действията на военните на двете страни.\r\n*** Министерството на отбраната на Молдова потвърди, че военни единици на републиката ще участват във военни учения в Румъния заедно с военнослужещи от България, САЩ, Грузия, Украйна и приемащата държава.\r\nOколо 60 военнослужещи и 12 превозни средства от Молдова ще се присъединят към ученията „Платинен орел“, които ще се проведа в периода 12-16 февруари в румънската военна база „Бабадаг“.\r\nПрез 2017 г. Министерството на отбраната в Кишинев не реализира плановете си да участва в ежегодните маневри, след като проруският президент Игор Додон отказа да подпише указ, позволяващ разгръщането на молдовски войници.\r\nДодон заяви, че участието на страната в ученията е „неподходящо\" с оглед на стремежа да запази страната военно неутрална.\r\n*** Русия и Естония размениха осъдени за шпиона. Обменът е осъществен на 10 февруари на граничния пункт „Койдула“. \r\nРусия е предала на Естония Райво Сусу, задържан от Федералната служба за сигурност през февруари 2016 г. на летище „Шереметиево“. През декември 2017 г. той е осъден на 12 г. затвор заради шпионаж.\r\nВ замяна на Сусу естонските власти са предали на Русия Артем Зинченко, задържан на 9 януари 2017 г. През май същата година той е осъден на пет години лишаване от свобода заради сътрудничество с Главното разузнавателно управление на Русия и „подриване на сигурността на Естония“.\r\n*** Хеликоптер на мексиканската полиция се разби в събота в западната част на страната.\r\nОт разпространеното съобщение става ясно, че машината не е паднала от голяма височина. Екипажът е получил травми, които не представляват опасност за живота. Като причина за инцидента се посочва грешка в планирането.\r\n*** САЩ подкрепиха Израел за ударите по позициите, които Вашингтон определи като ирански на територията на Сирия и същевременно обвиниха Техеран за ескалацията на насилието.\r\n„Изчислената ескалация на заплахата от страна Иран и нейната амбиция да проектира властта и господството си поставя в риск всички хора от региона - от Йемен до Ливан\", заяви говорителката на Държавния департамент Хедър Науер в изявление.\r\n„САЩ продължават да отблъскват всички ирански злоумишлени действия в региона и призовава за прекратяване на иранското поведение, което заплашва мира и стабилността\"", "date": "2018.02.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/11/2487190/aktualna-patna-obstanovka.html", "text": "Температурите са в интервала от – 5° до +7°. Времето над по-голямата част от страната е облачно. Слаб до умерен вятър духа в областите Силистра, Варна, Шумен, Разград, Добрич/силен/, Русе/силен/, Пловдив, Смолян, Сливен, Кюстендил, Хасково, Ямбол, В.Търново, Монтана/ на „Петрохан“-силен/ и Бургас. Дъжд вали в областите Кърджали, Хасково, Ямбол, Габрово, Монтана, Търговище, Добрич, Плевен, Варна, Бургас, Пловдив и в равнинната част на обл.Сливен, в районите на Кюстендил; Бяла Слатина и Алтимир/обл.Враца/; Дойренци и Летница/обл.Ловеч/; Стара Загора, Раднево, Гълъбово, Средец, Главан, АМ „Тракия“, АМ „Марица“/обл.Ст.Загора/. Това съобщиха от пресцентъра на Агенция „Пътна инфраструктура“. Сняг вали в областите Кърджали, Смолян, Силистра, Русе, Плевен, Разград, Добрич, Варна, Габрово, София, Перник и в районите на Антоново и Омуртаг/обл. Търговище/; Лъки, Студенец, Паничково и Първомай/обл.Пловдив/; планинската част на Сливен и Твърдица; Гюешево/обл.Кюстендил/; Мездра, Борован, Враца и Криводол/обл.Враца/; Банско, Предел и П.Ливади/обл.Благоевград/; Троян, Луковит и Ловеч/обл.Ловеч/; Гурково и пр. Република/обл.Ст.Загора/; Белоградчик, Димово, Ружинци, Белотинци и Кула/обл.Видин/; Хитрино, Н.Козлево, Изгрев и Белокопитово/обл.Шумен/; пр. „Република“/обл.Търново/; пр. „Ришки“. Пътните настилки са предимно мокри, заснежени, а по високите и усойни места частично заледени и обработени. Намалена видимост поради мъгла:  до 50 м в района на Владая; Обзор-Сл.Бряг и Дюлински проход.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Котленски” - забранен за МПС над 12 т;\r\n- „Предел” - забранен за МПС над 12 т;\r\n- „Рожен” - забранен за МПС над 12 т;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” – задължително с вериги, забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” - задължително с вериги, забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: \r\nПът  II-84: Временно движението по път  II-84 Якоруда – Юндола е ограничено за МПС над 12 т. за снегопочистване. Срок до 10.02.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Ограничено движение по път II-37 Батак – Доспат за МПС над 12 т. поради снегопочистване. Срок до 11.02.2018 г.\r\nПът II-84: Ограничено движение по път II-84 Велинград – Якоруда за МПС над 12 т. поради снегопочистване. Срок до 11.02.2018 г.\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път ІІ-37 Батак - Доспат се ограничава МПС над 12 т. поради снегопочистване. Срок до 13.02.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.11", "title": "Актуална пътна обстановка"}
{"url": "http://www.focus-news.net/news/2018/02/11/2487177/the-independent-nov-doklad-kritikuva-britanskoto-vanshno-ministerstvo-za-tvarde-malko-kazanoto-za-tezhkoto-polozhenie-na-sayuznitsite-im-v-irak-kyurdite.html", "text": "Министерството на външните работи на Великобритания бе обвинено, че говори „твърде малко“ за съюзниците на Обединеното кралство – иракските кюрди, пише вестник The Independent.\r\nВедомството, ръководено от Борис Джонсън бе подложено на остра критика в нов доклад, в който се изказва недоволство от „непоследователната“ му позиция за бъдещето на кюрдите в съседната на Ирак Сирия, където турската операция „Маслинова клонка“ създава „висок риск“ от нови конфликти. \r\nСъответните критики се съдържат в документ, подготвен от Комисията по външни работи. В доклада членовете й призовават Великобритания да „играе роля в подпомагането на разрешаването и на двата конфликта\".\r\nВ Ирак, където иракското правителство възстанови контрола над спорната кюрдска територия след референдум за независимост, бе съобщено по-рано за „ограничени сблъсъци и загуба на живот\". Но в разпространения доклад се предупреждава, че министрите са имали да кажат „твърде малко“ на Комисията по външни работи за сигналите на корупция или ограничаване на демокрацията в Иракски Кюрдистан.\r\nТе също така „изглеждаха не съвсем склонни да критикуват Багдад за ролята на шиитските милиции, свързани с Иран, или за ограниченията, наложени на Иракски Кюрдистан, които вероятно ще доведат до напускане на кюрдите\".\r\n„Комисията по въпросите на външните работи не се притеснява да говори за тези въпроси\", е заключението на доклада, представен в събота.Тереза Герова", "date": "2018.02.11", "title": "The Independent: Нов доклад критикува британското външно министерство за „твърде малко“ казаното за тежкото положение на съюзниците им в Ирак – кюрдите"}
{"url": "http://www.focus-news.net/news/2018/02/11/2487175/oon-nad-hilyada-tsivilni-siriytsi-sa-zaginali-pri-bombardirovki-prez-parvata-sedmitsa-na-fevruari.html", "text": "В резултат на бомбардировки, нанесени на територията на Сирия през първата седмица на месец февруари, са загинали повече от хиляда цивилни, предава TACC, като се позовава на информация, разпространена от пресслужбата на генералния секретар на ООН Антониу Гутериш.\r\n„Сирийският народ преживяват един от най-кръвопролитните периоди за почти седемгодишния конфликт. По постъпваща информация, повече от хиляда цивилни са загинали в резултат на въздушни удари само за първата седмица на февруари“, се казва в разпространеното съобщение. Гутериш „следи отблизо тревожната ескалация в цяла Сирия и опасното й разпростриране отвъд нейните граници\", заяви говорителят на ООН Стефан Дюжарик. \r\nСъщевременно бе подчертано, че генералният секретар на ООН напомня на участниците в конфликта за задълженията им в рамките на международното хуманитарно право, като ги призовава „да работят за постигането на незабавно прекратяване на насилието и да проявят сдържаност“. Гутериш подчертава и необходимостта за „бързо придвижване към политическо решение в съответствие с резолюцията на Съвета за сигурност на ООН 2254 (от 18 декември 2015 г.)“, предлагаща основа за мирно разрешаване на конфликта в Сирия. „Това е единственият начин за прекратяване на насилието и ужасните страдания на сирийския народ“, се казва още в разпространения текст..Тереза Герова", "date": "2018.02.11", "title": "ООН: Над хиляда цивилни сирийци са загинали при бомбардировки през първата седмица на февруари"}
{"url": "http://www.focus-news.net/news/2018/02/11/2487189/vecher-makedoniya-kosovskata-politsiya-arestuva-dvama-sluzhiteli-na-reda-vav-vrazka-s-razsledvaneto-na-ubiystvoto-na-oliver-ivanovich.html", "text": "Двама полицейски служители са арестувани в неделя в Косовска Митровица във връзка с разследването на убийството на един от лидерите на косовските сърби – Оливер Иванович, съобщава скопското електронно издание „Вечер“.\r\nВ изявлението на полицията се посочва, че двамата са заподозрени в „манипулиране на доказателства\" и са били задържани за срок от 48 часа.„Те са отговаряли за местопрестъплението и не са свършили правилно работата\", поясни Ниязи Рекса, прокурор по делото за убийството на председателя на гражданското движение „Свобода, демокрация, справедливост“.\r\nУточнява се, че при ареста в северната част на града са конфискувани пистолет ТТ и патрони. \r\nКосовските албански медии привеждат информация, съгласно които те са задържани във връзка с разследването на убийството на Оливер Иванович.Тереза Герова", "date": "2018.02.11", "title": "„Вечер“ (Македония): Косовската полиция арестува  двама служители на реда във връзка с разследването на убийството на Оливер Иванович"}
{"url": "http://www.focus-news.net/news/2018/02/11/2487192/predstoyashti-sabitiya-v-stranata-za-11-fevruari-agentsiya-fokus.html", "text": "***\r\nВицепрезидентът Илияна Йотова ще бъде гост на традиционния празник на виното в село Делчево. В 10.30 часа в местността „Баира“ вицепрезидентът ще извърши обредно зарязване на лозето. В 11.00 часа на площада в село Делчево по време на празничната програма Илияна Йотова ще връчи наградите на победителите в традиционния международен конкурс за винопроизводители.\r\n***\r\nОт 11.00 часа в Литературен клуб „Перото” ще се проведе дискусията на пътуващия дискусионен клуб „Мисли” от 9 ФЕГ „Алфонс дьо Ламартин”.\r\n***\r\nОт 13.00 часа в Античния комплекс „Сердика” (под стъкления купол на „Ларгото”) гостуващи  китайски изпълнители ще представят атрактивна и разнообразна шоу-програма по повод настъпването на „Годината на кучето”.\r\n***\r\nОт 14.00 часа в централното фоайе на Националния Музикален Театър „Ст. Македонски“ ще бъде открита гранитна плоча в памет на Ангел Сладкаров /1892 – 1977 год./, бащата на професионалния оперетен жанр в България.\r\n***\r\nОт 20.00 часа в зала 1 на НДК ще се състои илюзионното шоу на Братя Сафронови „Мълния“.\r\n***\r\nОт 10.00 часа в Градската художествена галерия ще бъде открит вторият ден на Международната изложба на котки, организирана от фелиноложки клуб \"ЕСТЕТИКЕТ\".\r\n***\r\nОт 10.00 часа в Колежа по туризъм към университет „Проф. д-р Асен Златаров“ ще се проведе третият по ред семинар за криптовалутите, този път темата ще бъде „Йота – децентрализация на ново ниво“.\r\n***\r\nОт 11.00 часа в Зала 1 на Фестивалния и конгресен център „Варна“ ще се състои първият от поредицата концерти „Музикална приказка“.\r\n***\r\nОт 11.30 часа пред сградата на Община Варна ще се проведе протест под надслов  „Не на насилието в детски градини и училища“, организиран от Национален инициативен комитет за качествена и иновативна образователна система.\r\n***\r\nОт 10.00 часа в Голямата зала на Община Велико Търново ще се проведе четене на беседата „Явлението на Духа“, държана от Петър Дънов през 1914г.\r\n*** \r\nОт 10.00 часа в голяма зала на Община Велико Търново ще се състои четене на беседата „Явлението на Духа“, държана от Петър Дънов през 1914 година. \r\n***\r\nОт 09.00 часа Видинският митрополит Даниил ще отслужи Светата литургия в катедралния храм „Св. вмчк Димитър Солунски“.\r\n*** \r\nОт 9.00 часа в Спортна зала „Никола Петров” ще се проведе\tСевероизточна конференция по баскетбол за момчета 14 год. под домакинството на БК „Локомотив” - град Горна Оряховица. \r\n***\r\nОт 11.30 часа родители ще излязат на мирен протест срещу насилието в детските градини и училища пред сградата на Общината.\r\n***\r\nОт 16.00 часа ще се проведе протест под наслов „Не на насилието в детски градини и училища“.\r\n***\r\nОт 09.00 часа Знеполският епископ Арсений ще възглави богослужение в митрополитския храм „Св. Марина“ в Пловдив. \r\n***\r\nОт 10.30 часа пред сградата на Община Сопот ще се състои посрещане на Царя на виното и любовта и тържествено шествие до местността „Манастирска поляна“.\r\n***\r\nОт 11.00 часа в лозята около манастира „Св. Спас“ ще се извърши тържествен водосвет и възпроизвеждане на народния обичай „Зарязване на лозе“.\r\n***\r\nВ 12.00 часа в местността „Манастирска поляна“ ще се състои официалното откриване на Старопланински събор „Да стоплим сърцата си с вино и любов“.", "date": "2018.02.11", "title": "Предстоящи събития в страната за 11 февруари (Агенция „Фокус“)"}
{"url": "http://www.focus-news.net/news/2018/02/11/2487181/die-zeit-kriza-v-gsdp-andrea-nales-mozhe-da-bade-naznachena-za-vremenen-predsedatel-na-partiyata-oshte-vav-vtornik.html", "text": "Промените на върха в Германската социалдемократическа партия (ГСДП) може да се случат с по-голяма бързина от планираното, пише националният ежедневник Die Zeit.\r\nСпоред доклад на Bild am Sonntag Андреа Налес трябва да бъде назначена във вторник за временен председател на ГСДП. Това ще се случи на заседанието на Президиума на партията, се казва в статията, без обаче в нея да се посочват източници.\r\nВ сряда Мартин Шулц обяви оттеглянето си от председателския пост на партията с уточнението, че ще подаде оставката си на 2 март, когато се очаква да приключи гласуването на членовете на ГСДП за включване на партията в нова голяма коалиция със Съюза (ХДС/ХСС). \r\nШулц обяви оставката си, за да поеме поста министър на външните работи на ФРГ. Заради засиления натиск от редиците на собствената си партия обаче в петък той отказа предложения му пост в новия кабинет на канцлера Ангела Меркел.Тереза Герова", "date": "2018.02.11", "title": "Die Zeit: Криза в ГСДП: Андреа Налес може да бъде назначена за временен председател на партията още във вторник"}
{"url": "http://www.focus-news.net/news/2018/02/11/2487193/nimh-v-pochti-tsyalata-strana-shte-vali-snyag-v-severoiztochna-balgariya-predbalkana-i-rodopite-shte-ima-usloviya-za-snezhni-vielitsi-i-navyavaniya.html", "text": "Днес в почти цялата страна ще вали сняг, само на места в Горнотракийската низина и крайните югоизточните райони все още дъжд, но по-късно и там ще се примесва със сняг. Ще се образува снежна покривка. Ще духа умерен, в Източна България до силен вятър от север-североизток, който през деня постепенно ще се ориентира от северозапад. В Североизточна България, Предбалкана и Родопите, където валежите ще са по-интензивни, ще има условия за снежни виелици и навявания. Привечер от запад валежите ще започват да отслабват и да спират. Максимални температури между 0° и 5°, в София около 1°. Това съобщи за Агенция „Фокус“ дежурният синоптик Христо Христов от Националния институт по метеорология и хидрология към БАН. Над Черноморието ще бъде облачно. Ще вали дъжд, който по северното крайбрежие ще се примесва със сняг. Ще духа силен вятър от север-североизток, който през деня ще се ориентира от север-северозапад. Максималните температури ще са 3-6°. Температурата на морската вода е 6-7°. Вълнението на морето ще бъде 3-4 бала. В планините ще е облачно със силни снеговалежи. Ще духа умерен, по билото на Стара планина временно до силен вятър от север-североизток, който след обяд ще отслабва. Максимална температура на височина 1200 метра около 0°, на 2000 метра – около минус 6°.", "date": "2018.02.11", "title": "НИМХ: В почти цялата страна ще вали сняг, в Североизточна България, Предбалкана и Родопите ще има условия за снежни виелици и навявания"}
{"url": "http://www.focus-news.net/news/2018/02/11/2487191/montana-ogranicheno-e-dvizhenieto-za-mps-nad-12-t-po-patya-vidin-montana-v-posoka-montana-poradi-silni-snegonavyavaniya.html", "text": "Движението по пътя Видин – Монтана в посока Монтана е ограничено за МПС над 12 т, поради силни снегонавявания. Това съобщиха от пресцентъра на Агенция „Пътна инфраструктура“. Без ограничение е движението в посока Видин. Обходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.", "date": "2018.02.11", "title": "Монтана: Ограничено е движението за МПС над 12 т. по пътя Видин-Монтана, в посока Монтана, поради силни снегонавявания"}
{"url": "http://www.focus-news.net/news/2018/02/11/2487195/netherlands-times-holandskata-politsiya-e-otkrila-pronizana-i-polumartva-balgarska-grazhdanka.html", "text": "Българска гражданка е открита без пулс и кървяща в петък, късно през нощта в холандския град Заандам, след като мъж влиза в наблизо намиращо се полицейско управление, за да уведоми властите за инцидент. Мъжът, също български гражданин, е държал в ръце окървавен нож, пише Netherlands Times.\r\nПолицията е задържала 44-годишния като заподозрян, след което е успяла да открие пострадалата. При пристигането си се разбира, че тя е без пулс. Парамедиците пристигат на място и закарват 28-годишната в критично състояние в болница в Амстердам.  Виктор Турмаков", "date": "2018.02.11", "title": "Netherlands Times: Холандската полиция е открила пронизана и  полумъртва българска гражданка"}
{"url": "http://www.focus-news.net/news/2018/02/11/2487194/vitseprezidentat-iliyana-yotova-shte-bade-gost-na-praznika-na-vinoto-v-selo-delchevo.html", "text": "Вицепрезидентът Илияна Йотова ще бъде гост на традиционния празник на виното в село Делчево. Това съобщиха от прессекретариата на държавния глава. В 10.30 часа в местността „Баира“ вицепрезидентът ще извърши обредно зарязване на лозето. В 11.00 часа на площада в село Делчево по време на празничната програма Илияна Йотова ще връчи наградите на победителите в традиционния международен конкурс за винопроизводители.", "date": "2018.02.11", "title": "Вицепрезидентът Илияна Йотова ще бъде гост на празника на виното в село Делчево"}
{"url": "http://www.focus-news.net/news/2018/02/11/2487197/pazardzhik-roditeli-shte-izlyazat-na-miren-protest-v-grada-sreshtu-nasilieto-v-detskite-gradini-i-uchilishta.html", "text": "Родители от Пазарджик ще излязат на мирен протест срещу насилието в детските ясли, градини и училища. Това съобщи за Радио „Фокус“ – Пазарджик Мая Стефанова, организатор на протеста в Пазарджик. По думите ѝ протестът в областния град ще бъде солидарен с протестите, които ще се проведат в други градове в страната, организирани от Националния инициативен комитет за качествена и иновативна образователна система. „Символично на протеста ще носим бебешки дрънкалки и балони. Причина за недоволството ни са поредните случаи на насилие над деца в една от детските градини в Бургас. Имаме сигнали и за такива в детски заведения в Пазарджик. Очакваме по първоначална информация да участват около 40 души. На всички трябва да е ясно, че никое дете не е застраховано, че няма да стане жертва на тормоз в детската градина, особено малките деца в яслите“, уточни Стефанова. Тя каза още, че исканията, около които са солидаризирани всички протестиращи, са внесени още през септември 2017 година в Народното събрание и са насочени към промени в нормативната база. Сред тях са въвеждане на мандатност на началниците и директорите в системата на образованието, въвеждане на периодични тестове и събеседвания за определяне на състоянието на всеки един служител в детските ясли, градини и училищата, създаване на независима комисия за цялостен надзор на системата на образованието. Предлага се също много обсъжданата през последните месеци мярка срещу насилието – да се въведе постоянно видеонаблюдение във всички помещения на детските ясли, градини и училища. Сред исканите промени е и въвеждане на периодични, ефективни, задължителни обучения на служителите, а също и да се разреши на родителите, при желание и възможност, да подпомагат в ежедневните дейности от чисто битов характер детските и учебни заведения. Протестът в Пазарджик ще започне в 11.30 часа пред сградата на Общината.\r\nАлбена ЖИЛЕКОВА", "date": "2018.02.11", "title": "Пазарджик: Родители ще излязат на мирен протест в града срещу насилието в детските градини и училища"}
{"url": "http://www.focus-news.net/news/2018/02/11/2487200/ria-novosti-v-boliviya-po-vreme-na-karnaval-e-izbuhnal-vzriv.html", "text": "Най-малко шестима души са загинали, а други 28 са ранени при взрив по време на карнавал в боливийския град Оруро, предава РИА Новости.\r\n„Ние сме много разстроени за новината за смъртните случаи, причинени от взрив на газова бутилка по време на фолклорния карнавал в Оруро. Цялата ни солидарност е със семействата на жертвите. Ще окажем необходимата помощ за ранените и нека се установят причините за трагедията“, заяви президентът на Боливия Ево Моралес. \r\nСпоред предварителните данни на местната полиция се е взривила газовата бутилка на будка, в която се е продавала храна. Горещо олио от тиган е попаднало на газовия маркуч, разтопило го е и след това се е случило изтичане на газ и взрив. Сред загиналите има четири деца. Пострадалите са закарани в болница. Виктор Турмаков", "date": "2018.02.11", "title": "РИА Новости: В Боливия по време на карнавал е избухнал взрив"}
{"url": "http://www.focus-news.net/news/2018/02/11/2487201/dobrich-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия, към момента няма затворени пътни участъци, съобщи дежурният в Областния съвет за сигурност, предаде кореспондентът на Радио „Фокус” – Варна. Въпреки усложнената зимна обстановка, към 7.00 часа няма данни за бедстващи хора и населени места. В Добрич духа силен вятър, придружен със снеговалеж. 2 см е снежната покривка. От Автогара – Добрич се пътува по всички направления. \r\nЖулиета НИКОЛОВА", "date": "2018.02.11", "title": "Добрич: Пътищата в областта са проходими при зимни условия"}
{"url": "http://www.focus-news.net/news/2018/02/11/2487202/smolyan-otpada-ogranichenieto-za-dvizhenie-s-verigi-prez-prohod-pamporovo.html", "text": "Отпада ограничението за движение с вериги през проход Пампорово . Това съобщиха от пресцентъра на Агенция „Пътна инфраструктура“.", "date": "2018.02.11", "title": "Смолян: Отпада ограничението за движение с вериги през проход Пампорово"}
{"url": "http://www.focus-news.net/news/2018/02/11/2487196/gd-granichna-politsiya-silno-intenziven-e-trafikat-na-gkpp-kapitan-andreevo-za-tovarni-avtomobili-na-izhod-ot-stranata.html", "text": "На ГКПП „Капитан Андреево“ трафикът е силно интензивен за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. Слабо интензивен е трафикът на ГКПП „Лесово“. На граничните пунктове по границите с Румъния, Сърбия, Македония и Гърция трафикът е нормален.", "date": "2018.02.11", "title": "ГД „Гранична полиция“: Силно интензивен е трафикът на ГКПП „Капитан Андреево“ за товарни автомобили на изход от страната"}
{"url": "http://www.focus-news.net/news/2018/02/11/2487204/api-okolo-3000-mashini-sa-v-gotovnost-za-pochistvane-na-republikanskite-patishta.html", "text": "През почивните дни се очаква влошаване на времето и силни ветрове в Западна и Североизточна България. Прогнозата на метеоролозите е, че в нощта на събота срещу неделя в тези части от страната и във високопланинските райони дъждът ще преминава в сняг. Това съобщиха от пресцентъра на Агенция „Пътна инфраструктура“. Възможни са виелици и снегонавявания от бурен североизточен вятър. Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим. В готовност за поддържане на републиканските пътища са около 3000 машини. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "АПИ: Около 3000 машини са в готовност за почистване на републиканските пътища"}
{"url": "http://www.focus-news.net/news/2018/02/11/2487199/montana-nepochistena-e-nastilkata-na-glaven-pat-e-79-pri-selo-smolyanovtsi-v-posoka-montana-tezhkotovarnite-avtomobili-se-otbivat.html", "text": "Тежкотоварните автомобили се отбиват встрани от пътя при село Смоляновци на главен път Е-79, в посока Монтана, поради непочистена настилка. Това съобщи слушател на Радио „Фокус“.", "date": "2018.02.11", "title": "Монтана: Непочистена е настилката на главен път Е-79 при село Смоляновци, в посока Монтана, тежкотоварните автомобили се отбиват"}
{"url": "http://www.focus-news.net/news/2018/02/11/2487203/denyat-11-fevruari-v-balgarskata-istoriya.html", "text": "2011 г. \r\nПрезидентът на Република България присъжда Орден „Стара планина” първа степен на Мартин Клепетко извънреден и пълномощен посланик на Чешката република в Република България, „за изключително големите му заслуги за развитието на българо-чешките отношения и по повод окончателното му отпътуване от страната“.1971 г. \r\nЧетиридесет държави, сред които и България, подписват Договора за забрана на складирането на ядрено и други видове оръжия за масово унищожение на дъното на моретата и океаните. Този договор е разработен в периода 1969-1970 г. от Комитета на ООН по разоръжаване. Той вляза в сила на 18 май 1972 г. Забранява монтирането и разполагането извън пределите на 12-милната крайбрежна зона на оръжия за масово поразяване и на съоръжения и други устройства, предназначени за такова оръжие.1958 г. \r\nПубликуван е Закон за висшето образование.1952 г. \r\nВ Съюза на българските писатели се провежда второто обсъждане на романа \"Тютюн\" на Димитър Димов. Критиците Пантелей Зарев и Емил Петров обвиняват автора в \"надкласова\" гледна точка, космополитизъм, \"несчитане\" със социалистическия реализъм. Обсъждането завършва с препоръки за основна преработка на романа в духа на отправените критики.\r\nНа 16 март 1952 г. във вестник \"Работническо дело\" излиза редакционна статия под надслов \"За романа \"Тютюн\" и неговите злополучни критици\". С това заглавие се цели да се внуши, че статията изразява мнението на Партията и към Димитър Димов отново се отправят упреци, че положителните герои в романа са описани с по-малко внимание от отрицателните и се изисква борбите на работническата класа да се поставят в центъра му. Така Д. Димов е заставен да преработи романа си в духа на дадените от Вълко Червенков указания, което снижава литературните достойнства на творбата. Случаят \"Тютюн\" е ярък пример за грубата партийна намеса в сферата на културата.\r\nПрез 1946 г. е отпечатан първият откъс от романа \"Тютюн\" в \"Литературен фронт\", озаглавен \"Тютюнев склад\". През 1951 г. романът е завършен окончателно, предаден в издателство \"Народна култура\". След критиките на романа Димитър Димов го редактира, като разширява описанието на работническия свят и въвежда нови герои. Работата по втората редакция протича съвместно с ангажирания от изд. \"Народна култура\" литературен критик Я. Молхов - редактор и помощник на Димов през 1953 г. През 1954 г. \"Тютюн\" се появява в новия си вид. През 1955 г. излиза трето издание на романа, в което Д. Димов извършва допълнителни поправки върху текста. През 1992 г. романът се появява отново в първоначалния си образ.1949 г. \r\nПубликуван е обвинителният акт срещу 15 евангелистки пастори в България, в който се излага тяхната \"противодържавна\" дейност - предаване на чуждото разузнаване на сведения от военен, стопански и политически характер и получаване на субсидии от американската и британската легация. Съдебният процес срещу тях продължава от 25 февруари до 8 март. Подробни указания за организацията на процеса са разработени от Политбюро на ЦК на БКП в края на януари същата година. От 15-имата обвиняеми 4-ма получават доживотни присъди, 4-ма - по 15 г. строг тъмничен затвор, останалите - различни срокове затвор.1947 г. \r\nВеликобритания уведомява Министерския съвет на България, че поради подписването на мирния договор е решила \"да даде едно де юре признаване на българското правителство\", но без това да означава, че смята \"миналите начини на действие, прилагани от българското правителство, за консолидиране на неговото положение, или че провеждането на последните избори е било в съгласие с духа и намеренията на Ялтенската декларация\". Така са възстановени дипломатическите отношения между България и Великобритания.\r\nДипломатическите отношения между двете държави са установени на 10 юли 1879 г. Прекъсвани са по време на Първата и Втората световна война.1920 г. \r\nСъс заповед на военния министър Александър Стамболийски се формират ликвидационни комисии, щабове и бюра в българската армия.1909 г. \r\nС изменение на избирателния закон се въвежда пропорционалната система за общинските и окръжните избори, избирателни книжки, постоянно местожителство, периодично преглеждане на избирателните списъци от общините, нараства броят на изборните секции, въвеждат се партийни цветове: син за народняците, розов за прогресивнолибералите, виолетов (морав) за демократите, кремав за радикалдемократите, зелен за либералите, оранжев за земеделците, аленочервен за широките социалисти и виненочервен за тесните социалисти.1878 г. \r\n14-и корпус на генерал А. Е. Цимерман овладява Силистра.1872 г. \r\nВисоката порта разрешава да се извърши избор на екзарх за българската църква. Българската екзархия е върховна национална организация (до 1953 г. ) на Българската православна църква, учредена със султански ферман на 27 февруари 1870 г. Извоювана е в резултат на църковно-националната борба на българския народ. Екзархскийският устав е изработен от Църковно-народния събор в Цариград през 1871 г. На 16 февруари 1872 г. за екзарх е избран Антим I, Видински митрополит. Той е първият български екзарх. На 16 септември 1872 г. Българската църква е обявена от Вселенската патриаршия за схизматична. Българската църква съдейства за обединението на българските земи. Воюва за културно единство и независимост на народа, противопоставя се на западната религиозна-политическа пропаганда. При обявяване на Руско-турската освободителна война Антим I е свален от османските власти заради симпатии към Русия. За екзарх е избран Ловешкият митрополит Йосиф I. От 1915 г. Българската екзархия се управлява от Синод. През 1945 г. за екзарх е избран Софийският митрополит Стефан I (до 1948 г. ). От 10 май 1953 г. Българската екзархия преминава в патриаршия, за патриарх е избран Пловдивският митрополит Кирил. От 1971 г. патриарх е Максим.1868 г. \r\nОт Цариград Васил Левски започва първата си обиколка в българските земи. Тя продължава до 24 февруари 1869 г. , когато той се прехвърля във Влашко. Целта му е да събере пълна информация за реалното състояние на политическите настроения сред българското население.1515 г. \r\nВ софийския храм “Св. Марина” тържествено e погребан Св. Георги Нови Софийски, осъден на смърт и изгорен на клада по решение на мюсюлманския съд в града. Причината е отказът му да смени вярата си и да стане мюсюлманин. Животът и страданията му са познати от неговото житие, написано от софийския свещеник поп Пейо. Смъртта на златаря Георги е един от примерите на процеса на насилствено ислямизиране на християни, който се наблюдава в Османската империя от края на ХV в. В протоколната книга на софийския кадия няколко години по-късно е записан подобен случай с един млад евреин, който е обвинен, че приема исляма, а след това се отказва и без присъда е хвърлен от местните мюсюлмани в огнена клада.1210 г. \r\nПровежда се Антибогомилски църковен събор в Търново. На него присъстват всички висши духовници и столични боляри. Ръководи го цар Борил, който води разпита на доведените богомили. Целта на събора е публичното разобличаване и общественото отрицание на идеите и на основните постулати на богомилското учение. Проклятията и суровите наказания на богомилските ръководители трябва да бъдат назидание за техните многочислени последователи. Богомилските ръководители Петър Кападокийски, Лука и Матей Родоболски са низвергнати от обществото, осъдени на тежки телесни наказания и заточени. Последователите им в страната са подложени на преследване. По нареждане на българския владетел решенията на събора са записани в т. нар. “Синодик на цар Борил”. Основата му е преводът на един византийски антиеретичен синодик от Х в., към който са прибавени решенията на антибогомилския събор в Търново. Документът съдържа разнообразна и конкретна информация както за богомилските вярвания и ритуали, така и за духовната атмосфера в българското средновековно общество. Направените по-късно добавки към него документират важни събития от българската история през ХІІІ и ХІV в. Последователно добавяните славословения за българските царе, царици и патриарси разкриват механизма за поддържане на историческата приемственост в българската вътрешна политика. Многократно преписван и разпространяван в България и в съседни страни, “Синодик на цар Борил” е един от най-интересните извори с разнообразна и точна информация за историята на Второто българско царство.На тази дата са родени:1947 г. \r\nРодена е Миряна Башева – българска поетеса, журналист. Автор е на текстове за песни по музика на П. Чернев, М. Белчев, Ст. Димитров, А. Косев, Ю. Ступел и др. Творбите й са преведени на много европейски езици. Сценарист е на филма \"Последни желания\" (1983 г. ). Автор е на съчиненията: \"Тежък характер\" (1976 г. ), \"Малка зимна музика\" (1979 г. ), \"Сто години суета\" (1992 г. ), \"Ние сме безнадежден случай\" (1997 г. ).1934 г. \r\nРоден е Иван Терзиев – български режисьор. През 1966 г. завършва ВГИК с дипломна работа “Артистът Фьодор Грай”. Режисьор е на: “Г-н Никой” (1969 г.), “Мъже без работа” (1973 г.), “Силна вода” (1975 г.), “Селцето” (тв, 1979-1989 г.).1897 г. \r\nРодена е Невена Буюклиева (Н. Стоянова Спиркова)– българска драматична актриса. Роли: Виола и Себастиян (\"Дванадесета нощ\" от У. Шекспир), Мария Стюарт (\"Мария Стюарт\" от Ф. Шилер), Албена (\"Албена\" от Й. Йовков) и др. Умира на 2 юни 1966 г. в София.1894 г. \r\nРоден е Димитър Атанасов - агроном, фитопатолог вирусолог, основоположник на съвременната фитопатология в България, професор. Завършва земеделското училище в Садово (1910 г.) и Земеделски колеж в Ийст Лансинг, САЩ (1917 г.). Специализира фитопатология в университета в Уисконсин, САЩ, при проф. Луиз Ралф Джонс (световноизвестен фитопатолог). Доктор е по философия на Уисконсинския университет, САЩ (1920 г.). Работи във Фитопатологичния институт във Вагенинген, Нидерландия (1921-1925 г.). Доцент е и е пръв преподавател в Агрономическия факултет в София през 1925 г. С лична кореспонденция привлича Рокфелеровата фондация в построяването на Агрономическия факултет (1926-1928 г.). От 1939 г. е професор и ръководител на катедра \"Частно земеделие\". Внедрява холандския сорт картофи \"Бинте\", създавайки поминък на населението в Самоковско. Основател е и е пръв директор на Института за защита на растенията в София (1935-1941 г.). Като министър на земеделието и държавните имоти (1935-1936 г.) написва и прокарва през Народното Събрание първия \"Закон за опазване на природата\" (1936 г.). Разработва първия \"Правилник за контрол на химическите средства за борба с болестите и неприятелите по растенията\". Проучва вирусните болести по растенията. Член е на: Американското дружество на отличените изследователи \"Сигма кси\", Американското и Холандското фитопатологично дружество, Дружеството за растителна патология и ентомология - Париж, научен съвет на Международния институт по земеделие - Рим, Дружеството по приложна ботаника - Берлин - Даалем, Българско ботаническо и Българско земеделско дружество. Написва първите на Балканите учебници по фитопатология - обща и горска (преведени в Румъния и Югославия). Публикува повече от 100 научни труда.На тази дата умират:1991 г. \r\nУмира Веселин Андреев (рождено име Георги Георгиев Андреев) - участник в комунистическото партизанско движение по време на Втората световна война, български поет, публицист и функционер на Българската комунистическа партия (БКП) от 1940 г. Роден е на 16 февруари 1918 година в град Пирдоп в семейство на държавен чиновник. През 1937 година завършва гимназия в София, а през 1941 г. специалност право в Софийския университет. По това време се включва в Работническия младежки съюз (1934) и БРП (к) (1940).\r\nУчастник в комунистическото движение по време на Втората световна война. От 1941 г. е в нелегалност, а от 1943 г. е партизанин от отряда „Чавдар“ и политкомисар на бригадата. Приема партизанското име Андро.\r\nСлед Деветосептемврийския преврат от 1944 година заема ръководни длъжности в проправителствения печат. Главен редактор на вестник „Народна войска“ (1944 – 1949). Работи във вестник „Литературен фронт“ (1949 – 1955). Член е на ЦК на борците против фашизма и капитализма и на Пленума на Окръжния комитет на БКП в София. От 1986 до 1990 г. е член на ЦК на БКП.\r\nПрез 1947 г. публикува стихосбирката „Партизански песни“, писани в началото на 40-те години на ХХ век. През 1950 – 1954 г. е секретар на Съюза на българските писатели. От 1966 г. до падането на комунистическия режим е народен представител.\r\nПоследната му повест, „Живков – мъртъв приживе“, е недовършена, но ръкописът е издаден от сина му след кончината му в Библиотека „Летописи“, София, 1991.\r\nВеселин Андреев написва прощално писмо, в което обявява, че напуска БКП, и се самоубива на 11 февруари 1991 г. \r\nПрез 1978 г. е удостоен със званието „Герой на социалистическия труд“  „по случай 60-годишнината от рождението му, за активно участие в борбата против фашизма и капитализма и за неговите големи заслуги към българската литература“.1962 г. \r\nУмира Никола Станимиров - български офицер (генерал-майор), командир на Лейбгвардейския конен полк (1922 – 1923). Никола Станимиров е роден е на 11 май 1876 г. в Габрово. През 1897 г. завършва Военното училище в София. В периода 1904 – 1906 г. учи и завършва Офицерска кавалерийска школа в Санкт Петербург, след което е произведен в чин капитан. През 1908 г. е изпратен в Санкт Петербург да поднесе мундира на 3-ти конен полк на Великата княгиня Мария Павловна, назначена наскоро за шеф на този полк. Взима участие в Балканската, Междусъюзническата и Първата световна войни в командването на 1-ви, 3-ти и 9-ти конни полкове. Бил е командир на 5-ти конен полк, 3-ти конен полк и Лейбгвардейския конен полк (1922 – 1923).\r\nУчаствал е в редица кавалерийски атаки, включително и в тази при Кочмар през 1916 г. След военния преврат от 1923 г. е началник на жандармерията и зам. инспектор на пограничната стража. Награждаван е многократно с различни отличия във война и мирно време. От дневника на братовчед му Станимир Станимиров се вижда, че в периода 1909 – 1911 г. службата му е свързана с чести ангажименти в двореца и Станимиров използва възможността да изпраща по него съобщения до Цар Фердинанд, относно обучението на князете.\r\nОженен е за дъщерята на генерал-лейтенант Тодор Кантарджиев – Елена. Имат трима сина: Тодор, Рачо и Станимир и тримата следват пътя на баща си и стават офицери.\r\nГенерал-майор Никола Станимиров  е носител на военен орден „За храброст“ III и IV степен, Княжеский орден „Св. Александър“ III и IV степен, Народен орден „За военна заслуга“ III и V степен, Орден „За заслуга“, Германски „Железен кръст“ 2 клас и Руски орден „Св. Анна“.", "date": "2018.02.11", "title": "Денят 11 февруари в българската история"}
{"url": "http://www.focus-news.net/news/2018/02/11/2487205/usgs-zemetresenie-s-magnitud-54-e-registrirano-kray-bregovete-na-peru.html", "text": "Земетресение с магнитуд 5,4 по скалата на Рихтер е регистрирано в Тихия океан край бреговете на Перу, показва справка на интернет страницата на  Сеизмологичната служба на САЩ(USGS).\r\nТрусът е регистриран в 23:11 часа местно време (6:11 часа българско в неделя). Епицентърът се намира на 144 км. от град Акаки на дълбочина от 10 км.\r\nНяма данни за жертви и разрушения. Не е обявявана опасност за появата на вълни-цунами.  Виктор Турмаков", "date": "2018.02.11", "title": "USGS: Земетресение с магнитуд 5,4 е регистрирано край бреговете на Перу"}
{"url": "http://www.focus-news.net/news/2018/02/11/2487198/sport-istoricheski-rezultat-za-vladimir-zografski-i-balgariya-na-olimpiadata-v-pyonchang.html", "text": "Владимир Зографски направи страхотно представяне в състезанието по ски скок на Олимпиадата в Пьончанг. Българинът записа най-доброто класиране на страната ни в тази дисциплина в историята - 14-о място от нормалната шанца. Досегашното най-добро постижение бе 19-ото място на Владимир Брейчев в Сараево 1984 година, отново от нормалната шанца.\r\n24-годишният Зографски се представи на високо ниво в много тежко състезание с лоши метеорологични условия. При първия си скок във финала българинът беше връщан няколко пъти от старта заради силния вятър.\r\nСборът на Зографски е 226.5 точки, а двата му скока са съответно 101.5 и 108.5 метра. Във втория опит родният състезател получи и високи оценки за стил.\r\nВ класирането след българина са звездите на този спорт Роман Коуделка (Чехия), Грегор Шлиренцауер (Австрия) и японецът Нориаки Касай, който участва на осмата си Олимпиада.\r\nТитлата е за Андреас Велингер (Германия), следван от норвежците Йохан Андре Форланг и Роберт Йохансон.", "date": "2018.02.11", "title": "Спорт: Исторически резултат за Владимир Зографски и България на Олимпиадата в Пьончанг"}
{"url": "http://www.focus-news.net/news/2018/02/11/2487206/protesti-sreshtu-nasilieto-v-detskite-gradini-i-uchilishtata-shte-se-provedat-vav-varna-pazardzhik-i-pleven.html", "text": "Протести под надслов „Не на насилието в детски градини и училища“ ще се проведат във Варна, Пазарджик и Плевен, съобщиха организаторите. Във Варна протестът е с начален час 11.30, в Пазарджик - 11.30 часа, а в Плевен- 16.00 часа. Първият от серията протести се проведе вчера в Бургас. Протестите са в подкрепа на гражданска инициатива с 14 предложения за промени в системата на образованието, внесени в парламента на 4 август. Сред внесените предложения са -  директорите на детски градини, ясли и училища да се явяват на конкурс на всеки четири години, повишаване заплатата на учителите, намаляване броя на децата в групите, ранно пенсиониране за учителите.", "date": "2018.02.11", "title": "Протести срещу насилието в детските градини и училищата ще се проведат във Варна, Пазарджик и Плевен"}
{"url": "http://www.focus-news.net/news/2018/02/11/2487207/predstoyashti-mezhdunarodni-sabitiya-za-10-fevruari-agentsiya-fokus.html", "text": "***Германският канцлер Ангела Меркел ще даде пресконференция пред медиите по случай споразумението за формиране на нова коалиция\r\n***Напрежението ескалира, след като Израел атакува „ирански“ цели в Сирия, в отговор на свалянето на израелски изтребител от сирийската ПВО\r\n***Държавният секретар на САЩ Рекс Тилърсън започва близкоизточното си турне от египетската столица Кайро\r\n*** Президентът на Иран Хасан Роухани ще изнесе реч по случай 39-ата годишнина от Ислямската революция\r\n***", "date": "2018.02.11", "title": "Предстоящи международни събития за 10 февруари (Агенция „Фокус“)"}
{"url": "http://www.focus-news.net/news/2018/02/11/2487183/faz-mladezhkiyat-sayuz-prizova-rakovodstvoto-na-hds-da-ne-bavi-obyavyavaneto-na-imenata-na-ministrite-v-novata-golyama-koalitsiya.html", "text": "Младежкият Съюз призова ръководството на Християндемократическия съюз (ХДС) да не бави обявяването на имената на министрите в новата голяма коалиция, пише националният ежедневник Die Frankfurter Allgemeine Zeitung.\r\nОт редиците на младежката организация на партията настояха до края на месеца да бъде известно кои ще бъдат новите министри, които ще влязат в кабината на канцлера Ангела Меркел. \r\nОт редакцията припомнят, че на 26 февруари ХДС ще се събере на конгрес, на която ще гласува постигнатото коалиционно споразумение с Германската социалдемократическа партия (ГСДП).Тереза Герова", "date": "2018.02.11", "title": "FAZ: Младежкият Съюз призова ръководството на ХДС да не бави обявяването на имената на министрите в новата голяма коалиция"}
{"url": "http://www.focus-news.net/news/2018/02/11/2487209/denyat-11-fevruari-v-svetovnata-istoriya.html", "text": "2017 г. \r\nНад 70 000 души са евакуирани от Солун, Гърция, след като властите се опитват да взривят снаряд от Втората световна война.2016 г. \r\nС голямо мнозинство парламентът на Португалия прие закони, позволяващи на еднополовите двойки да осиновяват деца, а на лесбийките – да получат достъп до изкуствено осеменяване.\r\nГръцки военен хеликоптер падна в Егейско море. Катастрофата е станала по време на учения на НАТО в района над Егейско море.\r\nЕвропейската космическа агенция (ЕКА) изстрелва първия експериментален безпилотен космически кораб за многократно използване.2014 г. \r\nВ Казахстан избухват масови антипрезидентски протести поради девалвация на валутата на страната.2013 г. /", "date": "2018.02.11", "title": "Денят 11 февруари в световната история"}
{"url": "http://www.focus-news.net/news/2018/02/11/2487208/mesni-zagovezni-e.html", "text": "8 седмици преди Великден Православната църка отбелязва Неделя Месопустна (Месни Заговезни). Името на празника идва от това, че е последният ден преди постите, когато се яде месо. Иска се прошка от момъка, за да получи момата, която си е избрал.\r\nЗаговява се с месо, затова празничната трапеза е само от месни ястия. В седмицата след „Месни заговелки\"  се яде много извара, масло и яйца. Това е и последната седмица, в която младите могат да се събират, да пеят и играят хора. До Великден следват хранителни и духовни пости.\r\nНа Месни Заговезни се приготвят баница с мас и извара, кокошка, яде се свинско месо. През цялата седмица до Сирни заговезни се устройват веселби и игри, защото след това те са строго забранени. В храмовете се четат откъси от Светото писание, които говорят за Страшния съд. Така Църквата припомня за трагичните последици от греха и призовава всички към служба на ближния и към добродетелност.\r\nПрез седмицата — в сряда, петък и неделя се връзват люлки и момците и момите се люлеят за здраве. Също така през цялата седмица (или само на Сирни заговезни) се палят огньове и пак за здраве се прескачат; после около тях се играят хора и се пеят песни. Затова празникът се нарича и Поклади.", "date": "2018.02.11", "title": "Месни Заговезни е"}
{"url": "http://www.focus-news.net/news/2018/02/11/2487212/nimh-v-22-oblasti-v-stranata-e-obyaven-zhalt-kod-za-opasno-vreme.html", "text": "В 22 области в страната е обявен жълт код за опасно време. Това показва справка на сайта на Националния институт по метеорология и хидрология (НИМХ) при БАН. За 17 области е обявено предупреждение за силен вятър, сняг и поледици. Кодът е в сила за областите Монтана, Враца, Ловеч, Габрово, Велико Търново, Русе, Силистра, Шумен, Разград, Търговище, Шумен, Добрич, Варна, Пазарджик, Пловдив, Смолян, Кърджали и Хасково. При тази тази степен на предупреждение хората трябва да бъдат внимателни за летящи във въздуха предмети, както и за наличието на за обширни области със сняг и/или лед на пътя.\r\nВ 4 области е обявен жълт код за сняг и поледици, това са областите Кюстендил, Перник, София-град и Софийска.\r\nВ област Бургас е в сила предупреждение за обилни валежи от дъжд. Сумарно за денонощието се очакват количества около 20-30 л/кв.м., на отделни места и повече.\r\nЖълт код за силен вятър и бурно морско вълнение е обявено за цялото Черноморско крайбрежие. Ще духа вятър  от север-североизток със скорост 14-17 м/с (7 бала по Бофорт) и пориви 20-22 м/с (8-9 бала по Бофорт), след обяд ще духа от север-северозапад. Вълнението ще бъде 4 бала.", "date": "2018.02.11", "title": "НИМХ: В 22 области в страната е обявен жълт код за опасно време"}
{"url": "http://www.focus-news.net/news/2018/02/11/2487210/blagoevgrad-mezhdunarodna-izlozhba-na-kotki-se-provezhda-v-gradskata-hudozhestvena-galeriya-v-grada.html", "text": "Международна изложба на котки се провежда в Градската художествена галерия в Благоевград, съобщиха от общината. Организатор на изложбата са фелиноложки клуб \"ЕСТЕТИКЕТ\" и Антония Алексова. Международната котешка изложба е под егидата на Международната котешка асоциация ТИКА. Съдиите са от Австрия, Белгия, Дания. В изложбата участие ще вземат котки от различни породи от  България, Гърция, Румъния, Франция и Италия. Журито ще следи за правилното отглеждане и хранене на котките. TICA е интернационална асоциация за домашни котки с най-големия регистър с членове от цял свят. Членовете й са развъдници, клубове или просто любители на котки от всички континенти.", "date": "2018.02.11", "title": "Благоевград: Международна изложба на котки се провежда в Градската художествена галерия в града"}
{"url": "http://www.focus-news.net/news/2018/02/11/2487211/reuters-egipetskata-armiya-saobshti-za-likvidiraneto-na-16-teroristi-po-vreme-na-operatsiyata-v-sinay.html", "text": "Египетската армия съобщи, че 16 терористи са убити, а четирима други арестувани по време на мащабна операция в полуостров Синай, предава  Reuters.\r\nПрезидентът на Египет Абдел Фатах ас Сиси на 29 ноември нареди армията да победи терористите в Северен Синай до три месеца, след нападение срещу джамия, оставило 300 души загинали – най-смъртоносният подобен инцидент в най-населената арабски държава. \r\nПрессекретар на армията заяви, че операцията покрива големи части от полуострова, но също така части от делтата на Нил и Западната пустиня. Виктор Турмаков", "date": "2018.02.11", "title": "Reuters: Египетската армия съобщи за ликвидирането на 16 терористи по време на операцията в Синай"}
{"url": "http://www.focus-news.net/news/2018/02/11/2487214/api-shofyorite-da-se-dvizhat-s-povisheno-vnimanie-v-oblastite-shumen-i-razgrad-poradi-intenziven-snegovalezh.html", "text": "Шофьорите да се движат с повишено внимание в областите Шумен и Разград, поради интензивен снеговалеж. Това съобщиха от пресцентъра на Агенция „Пътна инфраструктура“. Шофьорите, на които им предстои пътуване, е необходимо да тръгват на път с автомобили подготвени за зимни условия, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "АПИ: Шофьорите да се движат с повишено внимание в областите Шумен и Разград, поради интензивен снеговалеж"}
{"url": "http://www.focus-news.net/news/2018/02/11/2487215/plovdiv-znepolskiyat-episkop-arseniy-shte-vazglavi-bogosluzhenie-v-mitropolitskiya-hram-sv-marina.html", "text": "Знеполският епископ Арсений ще възглави богослужение в митрополитския храм „Св. Марина“, когато Българската православна църква отбелязва Неделя Месопустна или Месни Заговезни. Това съобщиха за Радио „Фокус“ – Пловдив от Пловдиската света митрополия. Архиерейската света литургия в храма ще започне от 9.00 часа.\r\nМесни Заговезни се празнува винаги винаги в неделя, осем седмици преди Великден. В храмовете се четат откъси от Светото писание, които говорят за Страшния съд, като по този начин Църквата припомня за трагичните последици от греха и призовава всички към добродетелност и упование на Бога.\r\nТони МИХАЙЛОВ", "date": "2018.02.11", "title": "Пловдив: Знеполският епископ Арсений ще възглави богослужение в митрополитския храм „Св. Марина“"}
{"url": "http://www.focus-news.net/news/2018/02/11/2487218/tass-prezidentat-na-iran-i-vanshniyat-ministar-na-uzbekistan-sa-obsadili-nachinite-za-razreshavaneto-na-konflikta-v-afganistan.html", "text": "Узбекистанкият външен министър Абдулазис Камилов и иранският президент Хасан Роухани обсъдиха съвместните начини за политическото уреждане на афганистанската криза, предава ТАСС.\r\n\"Президентът на Иран подкрепи узбекската инициатива за провеждане на международна конференция за Афганистан „Мирен процес, сътрудничество в сферата на сигурността и регионално сътрудничество“, съобщава узбекското външно министерство в официално свое заявление. \r\nИзявлението за свикване на мирна конференция на Абдулазиз Камилов бе  направено на 19 януари 2018 г. на среща на Съвета за сигурност на ООН. Според него Русия, Китай, Южна Корея, Индия, САЩ, Иран, Пакистан, Турция, Саудитска Арабия, страните от Централна Азия и генералният секретар на ООН ще получат покана.\r\nПредаде  Виктор Турмаков", "date": "2018.02.11", "title": "ТАСС: Президентът на Иран и външният министър на Узбекистан са обсъдили начините за разрешаването на конфликта в Афганистан"}
{"url": "http://www.focus-news.net/news/2018/02/11/2487217/rositsa-topalova-etnografski-muzey-burgas-tronkite-i-zagortsite-narichat-mesnite-zagovezni-kukerski-zagovezni.html", "text": "Тронките и загорците наричат месните заговезни „Кукерски Заговезни“, защото ги свързват с кукерските игри. В Странджа роднини и съседи се събират заедно в една къща, а заговяването се известява с гърмежи на пушки. Това каза за Радио „Фокус“-Бургас Росица Топалова от Етнографския музей в града. Сирният понеделник в Бургаския край е известен като Кукеровден. Седмицата между Месни и Сирни заговезни се нарича Сирна неделя. Тогава не се започва нищо ново, защото хората смятат, че то няма да има добър край. Самата неделя се почита за предпазване от градушка, особено сряда и петък. „Не се простират бели дрехи, не се впряга кола, не се върти чакрък. Тронките почитат седмицата и против гръм, а сирният четвъртък почитат против въртоглово, т.е. против лудост. През тази седмица не трябва да се работи, за да не побеляват косите на хората. В село Росен са вярвали, че е така. През цялата седмица всяка вечер се играе хоро, правят се веселби, игри, защото след това те са строго забранени“, каза още Топалова. Тя добави, че Месни заговезни е църковен празник. Празнува се винаги в неделя, 8 седмици преди Великден. Нарича се още Неделя месопусна, защото е последният ден преди постите, когато се яде месо.“ Думата „заговезни“ идва от „заговявам“, т.е. започвам да постя. По традиция преди вечеря младите посещават кръстника и родителите на булката, носят им дарове и така цялото семейство се събира на масата. Трапезата е богата и има само от месни ястия, като традиционни месни гозби са варена кокошка, свинско  с кисело зеле, сарми и баница с месо. Тези две седмици са подготовка на душата за най-дългите пости през годината, защото те са изпитание за човека. Постите са желанието му да надвие над съблазните и да се пребори най-вече със себе си. Постът в народните представи е свързан с идеята, че хаос и порядък се редуват. В храмовете по това време се четат откъси от Светото писание, за Страшния съд, напомня се за греховете, за опасността от грях и така църквата призовава всички към добродетелност“, каза още Топалова.\r\nМария РУСЕВА", "date": "2018.02.11", "title": "Росица Топалова, Етнографски музей-Бургас: Тронките и загорците наричат Mесните Заговезни „Кукерски Заговезни“"}
{"url": "http://www.focus-news.net/news/2018/02/11/2487216/politico-spored-nominiraniya-za-nov-ministar-na-finansite-na-germaniya-nyama-da-diktuvame-da-drugite-evropeyski-darzhavi.html", "text": "Според кмета на Хамбург Олаф Шолц, който най-вероятно ще стане финансов министър на Германия в новото коалиционно правителство на странна, заяви, че тя не трябва да диктува икономическите политики на другите страни от Еврозоната, предава  Politico.\r\nШолц заяви, че подкрепя балансираните бюджети и „разумните финанси“ за  страната си. „Ние не искаме да диктуваме на другите европейски държави как искат да се развиват. Със сигурност в миналото са правени грешки“, допълни той. \r\nКоментарите на Шолц, социалдемократ, отразяват предишните изказвания от другите в партията му, които критикуваха често суровото третиране на другите икономики от еврозоната, най-вече Гърция и Португалия. Европейските власти заставиха тези страни да приемат значителни орязвания на бюджета и други мерки за „затягане на коланите“, за да намалят националните си бюджети. \r\nОчаква се Шолц да стане следващ финансов министър, след като Меркел направи редица отстъпки, включително и давайки няколко високи министерски позиции на ГСДП, за да си осигури четвърти мандат като канцлер.  Виктор Турмаков", "date": "2018.02.11", "title": "Politico : Според номинирания за нов министър на финансите на Германия „няма да диктуваме да другите европейски държави“"}
{"url": "http://www.focus-news.net/news/2018/02/11/2487219/pazardzhik-zatvoreni-za-tovarni-avtomobili-sa-tri-planinski-otsechki-v-rodopskata-chast-na-oblastta.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Дъжд вали в целия регион. Пътните настилки в равнината част са мокри, на места хлъзгави, с условия за аквапланинг. По високите и усойни места на Родопите и Средногорието са заснежени и заледени, но обработени и опесъчени. Затворени за товарни МПС над 12 тона с ремаркета и полуремаркета са планинските отсечки Батак-Доспат, Велинград-Якоруда и Белово-Юндола. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.11", "title": "Пазарджик: Затворени за товарни автомобили са три планински отсечки в Родопската част на областта"}
{"url": "http://www.focus-news.net/news/2018/02/11/2487220/plovdiv-snyag-vali-v-rayona-na-laki-studenets-panichkovo-i-parvomay-patnite-nastilki-sa-obraboteni-i-prohodimi.html", "text": "Сняг вали в района на Лъки, Студенец, Паничково и Първомай, пътищата са обработени и нормално проходими. Това съобщиха за Радио „Фокус“ – Пловдив от Областното пътно управление. В останалата част от Пловдивска област валежите са от дъжд. Пътните настилки навсякъде са мокри и хлъзгави, температурите са от минус 5 до 7 градуса. Призовават се водачите да шофират с повишено внимание и съобразена скорост, както и да не предприемат рискови маневри. Забранено е движението на МПС над 12 тона през прохода Троян-Кърнаре, също по пътищата Поповица-Болярци и Югово-Лъки-Здравец, в отсечката град Лъки-пътно кръстовище за хижа Момчил юнак. Заради продължаващите валежи от дъжд и сняг е изключително завишена опасността от свлачищна активност по пътищата в планинските райони. Водачите трябва да бъдат особено бдителни по пътните отсечки Бачково-Нареченски бани, Троян-Кърнаре и Кричим-Девин.\r\nТрафикът по основните направления в Пловдивска област се осъществява с нормална интензивност. Най-натоварено движение се отчита по пловдивския участък на АМ „Тракия“, също по пътищата Пловдив-Карлово и Пловдив-Асеновград-Смолян.\r\nДвижението на територията на град Пловдив също се извършва нормално и без затруднения към този час на деня. По-интензивен трафик има по булевардите „Руски“, „Христо Ботев“, „Пещерско шосе“, „Цар Борис III Обединител“ и „Шести септември“. Пътните настилки в града са мокри и хлъзгави. Продължава да вали слаб дъжд.\r\nТони МИХАЙЛОВ", "date": "2018.02.11", "title": "Пловдив: Сняг вали в района на Лъки, Студенец, Паничково и Първомай, пътните настилки са обработени и проходими"}
{"url": "http://www.focus-news.net/news/2018/02/11/2487222/nadezhda-ivanova-kulturolog-hlyabat-za-dobrudzhanetsa-e-neshto-svyato.html", "text": "Хлябът за добруджанеца е нещо свято. Това заяви Надежда Иванова, културолог и член на екипа на проекта на Община град Добрич „Хлябът, който ни свързва“, предаде кореспондентът на Радио „Фокус” – Варна. Не само Регионалният исторически музей (РИМ), Художествената галерия, но и много други институции в Добрич от години работят по темата за хляба. „За мен тя е и много лична, защото в далечната 2001 година, постъпвайки в отдел „Етнография“, започнах с една такава изложба, която беше наречена „По пътя на хляба“, съвместна изложба с хлебозавода тук. Направихме нещо малко, но пък поставихме началото на множество проучвания. Във фондовете на РИМ, особено на отдел „Етнография“, имаме изключително ценни неща, които са събирани вследствие на няколко студентски, фолклорни експедиции, предвождани от проф. Холевич, а и по-късно от други преподаватели от Софийски университет“, разказа Надежда Иванова. По думите й хлябът за добруджанеца е нещо свято, а добруджанската нишка в проекта на Общината е виден. При написването му екипът се е обединил около няколко идеи и една от тях е била свързана със сегашното председателство на ЕС от България. Мотото: „Обединени сме силни“ се проектира и в символиката на хляба, който държи добруджанеца в състояние на заедност, защото той присъства на трапезата му всеки ден - и в делник, и в празник. „Ние наистина бяхме длъжни да фокусираме нашите усилия върху тази тема. Всъщност Добрич има много други неща, с които да се похвали и аз мисля, че това е началото на една поредица от събития. Много сме говорили за организирането по-нататък на фестивали, например „Добрич в Европа и Европа в Добрич“, защо не?“, коментира Надежда Иванова. Тя припомни, че още през далечната 1762 година, когато Руджер Бошкович идва в Добрич, той казва, че именно в този град е купил най-хубавите карти за игра, каквито няма дори в Париж. „Добрич може да се гордее, че е част от Европа и мисля, че този универсален културен символ хлябът е в основата на този проект. В него няма нищо излишно. Ние искахме да включим и още, и още неща. Аз мисля, че ни се позволява да запазим идеята и да я реализираме“, подчерта Надежда Иванова. А идеята е да се провокира вниманието на младите хора и не само, въобще на обществеността, която ще бъде предизвикана да разгледа, да участва и да види културното наследство на Добруджа, защото то е изключително богато, а хлябът заема особено и специално място. В рамките на проекта на Общината на 19 май ще бъдат организирани няколко културни събития. Това ще бъде еднодневен празник на хляба. Официално ще бъде открит в 10.00 часа на площад „Свобода“. 30 минути по-късно ще бъдат организирани експериментални работилнци, които могат да бъдат посетени до 18.00 часа. Те ще запознаят посетителите с ролята на хляба от праисторичеки времена, през Средновековието и Възраждането до наши дни, разкривайки различната му роля в ежедневието на хората – от средство за препитание и оцеляване до част от обредността и ритуалите, изразяващи народните вярвания, като възможност за разгръщане на въображението и за творчество чак до наши дни. Във времето от 10.30 до 18.00 часа всеки, който желае, би могъл да се включи в своеобразен музеен куест-тур. За целта ще бъде изработена карта, която ще съдържа артефакти, свързани с историята и особеностите на хляба в културологичен аспект. За да може всеки да се справи с търсенето на обектите, е необходимо предварително да е посетил музеи и галерия в града и да се е запознал с експозициите, посветени на хляба. От 16.00 до 17.00 часа ще бъде организирано изложение на хляб и хлебни изделия. В следващия час е предвиден флашмоб „Заедно да замесим“. На откритата сцена на площад „Свобода“, която ще бъде застлана с български черги, всеки, който желае, може да се включи в това „свещенодействие“ – месенето на хляб. Празникът ще завърши с музикално-танцов спектакъл „Приказка за хляба“.  \r\nЖулиета НИКОЛОВА", "date": "2018.02.11", "title": "Надежда Иванова, културолог: Хлябът за добруджанеца е нещо свято"}
{"url": "http://www.focus-news.net/news/2018/02/11/2487221/veliko-tarnovo-mokri-na-mesta-zasnezheni-obraboteni-i-opesacheni-sa-nastilkite-v-oblastta.html", "text": "Мокри, на места заснежени, обработени и опесъчени са настилките в областта, съобщиха за Радио „Фокус“ – Велико Търново от Областно пътно управление. Времето е облачно, със слаби превалявания от сняг на повечето места. Пътищата са проходими при зимни условия. Водачите да карат с повишено внимание и съобразена скорост. За изминалото денонощие няма регистрирани тежки инциденти в региона. Няма и допълнително въведени ограничения и нови затворени пътни участъци. \r\nТрафикът към този час е спокоен. Екипи на полицията следят за правилното протичане на движението. Патрули има на входовете и изходите на града. Отворен за движение е Прохода на Републиката, но там все още е в сила предупреждението за опасност от падащи камъни. От КАТ „Пътна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В. Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.02.11", "title": "Велико Търново: Мокри, на места заснежени, обработени и опесъчени са настилките в областта"}
{"url": "http://www.focus-news.net/news/2018/02/11/2487224/shumen-ogranichava-se-dvizhenieto-za-vsichki-prevozni-sredstva-zaradi-snegopochistvane-v-7-vtoroklasni-i-tretoklasni-patni-otsechki-v-oblastta.html", "text": "Ограничава се движението за всички превозни средства поради снегопочистване на следните пътища в област Шумен: път II-27 Нови Пазар - Тръница, път III-701 Нови Пазар - Секулово, път III 2073 Никола Козлево - Пет могили, път III -2075 Никола Козлево - Цани Гинчево, път III - 207 Векилски - Орляк, път III -2006 Мадара - Нови Пазар, път III - 2007 Каспичан - Златна Нива. Това съобщиха от пресцентъра на Агенция \"Пътна инфраструктура\" (АПИ).\r\nШофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "Шумен: Ограничава се движението за всички превозни средства заради снегопочистване в 7 второкласни и третокласни пътни отсечки в областта"}
{"url": "http://www.focus-news.net/news/2018/02/11/2487228/gabrovo-slab-snyag-vali-na-mesta-v-oblastta-patnite-nastilki-sa-mokri-zasnezheni-i-se-obrabotvat.html", "text": "Слаб сняг вали на места в област Габрово, в останалата част от региона преваляванията са от дъжд. Пътните настилки са мокри, на места - заснежени, и се обработват и опесъчават. Пътищата навсякъде в областта са проходими при зимни условия. Времето е облачно, видимостта е нормална, съобщи за Радио „Фокус“ – Велико Търново дежурният в Областно пътно управление – Габрово. В района на прохода Шипка пътните настилки също са хлъзгави и контролните органи призовават водачите да карат с повишено внимание и съобразена скорост. Там все още е в сила забраната за движение на товарни автомобили над 12 тона. \r\nОграничено движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 се извършват ремонти дейности на асфалтовата настилка, които трябва да приключат до 31 август.\r\nЛуиза ТРАНЧЕВА", "date": "2018.02.11", "title": "Габрово: Слаб сняг вали на места в областта, пътните настилки са мокри, заснежени и се обработват"}
{"url": "http://www.focus-news.net/news/2018/02/11/2487227/voa-trima-dushi-sa-zaginali-pri-katastrofa-na-turisticheski-helikopter-v-golemiya-kanyon-na-sasht.html", "text": "Туристически хеликоптер се е разбил в Големия каньон на САЩ, убивайки трима души, предава  VOA.\r\nСпоред местния шериф Франсис Брадли в машината е имало шестима пътници и пилот. Четирима души са ранени и все още са третирани на място.\r\nСпоред Федералната авиационна администрация причината за катастрофата на Eurocopter EC130 е все още неизвестна. Виктор Турмаков", "date": "2018.02.11", "title": "VOA: Трима души са загинали при катастрофа на туристически хеликоптер в Големия каньон на САЩ"}
{"url": "http://www.focus-news.net/news/2018/02/11/2487229/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция \"Фокус\" от Планинската спасителна служба (ПСС) при БЧК. Сутрешните температури са между -7 и 0 градуса. Навсякъде в планините е облачно, мъгливо, а по високите билни части - ветровито. На места превалява сняг, новата снежна покривка е от 6 до 20 см. Заради силния вятър през нощта на места са се образували навявания, и лавинната опасност е повишена. Лифтовите съоръжения в курортите работят. През изминалото денонощие не са регистрирани инциденти с туристи.", "date": "2018.02.11", "title": "ПСС: Лоши са условията за туризъм в планините"}
{"url": "http://www.focus-news.net/news/2018/02/11/2487223/reuters-sreshtu-bogomoltsi-hristiyani-v-indoneziya-e-izvarsheno-napadenie-s-nozh.html", "text": "Нападател с нож е ранил четирима посетители на църква в индонезийския град Йогикарта. Мъжът е прострелян от полицията, която в момента определя дали става дума за тероризъм, предава  Reuters.\r\n„Полицията съобщава, че в момента разследва мотивите зад нападението срещу присъстващите на католическата служба в църквата на града. Нападателят е задържан и третиран в болницата с рана в стомаха. \r\nСъстоянието на нападнатите богомолци все още не е ясно.  Виктор Турмаков", "date": "2018.02.11", "title": "Reuters: Срещу  богомолци-християни в Индонезия е извършено нападение с нож"}
{"url": "http://www.focus-news.net/news/2018/02/11/2487213/sofiya-137-mashini-sa-pochistvali-ulitsite-v-grada-prez-izminalata-nosht-gradskiyat-transport-se-dvizhi-normalno.html", "text": "137 снегопочистващи машини и екипи, на фирмите ангажирани с почистването на София са работили през изминалата нощ. Това съобщиха от пресцентъра на Столична община. Обработени със смеси против заледяване са улици със масов градски транспорт във всички райони на София. Във районите „Триадица“, „Искър“, „Студентски“ „Връбница“, „ Нови искър“, „Кремиковци“, „ Младост“, „Витоша“ , „Овча Купел“, „Илинден“ „Надежда“, „Красно село“ и „Слатина“ са обработени със смеси против заледяване главни улици в кварталите и част от вътрешно-кварталните улици. Пътищата в природен парк Витоша -Драгалевци- Алеко и Бояна -Златни мостове са опесъчени. Обработени са и участъци от Южната дъга. Към момента градският транспорт се движи нормално, като се изпълняват всички маршрути. \r\nНапомняме на пешеходците да внимават при придвижването си в града, а на шофьорите да излизат с автомобилите си само с добре подготвени за зимата автомобили и да карат със скорост, съобразена с пътните условия.", "date": "2018.02.11", "title": "София: 137 машини са почиствали улиците в града през изминалата нощ, градският транспорт се движи нормално"}
{"url": "http://www.focus-news.net/news/2018/02/11/2487226/veliko-tarnovo-sveta-liturgiya-po-povod-nedelya-mesopustna-se-otsluzhva-v-pravoslavnite-hramove-v-grada.html", "text": "Света литургия по повод Неделя Месопустна се отслужва в Катедралата „Рождество Богородично“ във Велико Търново, както и в останалите православни храмове в региона. Десетки миряни се събраха, за да запалят свещ за здраве и благополучие, предаде репортер на Радио „Фокус“ – Велико Търново. Рано тази сутрин църковните камбани в града възвестиха началото на литургията по повод църковния празник.\r\nДнешният празник – Неделя Месопустна, известен в българския народен календар като Месни Заговезни, се отбелязва осем седмици преди Великден.\r\nИмето му идва от факта, че това е последният ден преди постите, когато е разрешено да се яде месо. Днес се иска се прошка от момъка, за да получи момата, която си е избрал.\r\nНа празничната трапеза се слагат само месни ястия. В следващата седмица, която започва от утре, се ядат извара, масло и яйца. Това е и последната седмица, в която младите могат да се събират, да пеят и играят хора. До Великден следват хранителни и духовни пости.\r\nПрез седмицата — в сряда, петък и неделя се връзват люлки и момците и момите се люлеят за здраве.\r\nЛуиза ТРАНЧЕВА", "date": "2018.02.11", "title": "Велико Търново: Света литургия по повод Неделя Месопустна се отслужва в православните храмове в града"}
{"url": "http://www.focus-news.net/news/2018/02/11/2487231/plovdiv-blizo-2000-dushi-sa-uchastvali-v-18-to-izdanie-na-festivala-za-kukerski-i-maskaradni-igri-kukove-v-grad-rakovski.html", "text": "Близо 2000 души са участвали в 18-то издание на фестивала за кукерски и маскарадни игри „Кукове“ в град Раковски. Това съобщиха за Радио „Фокус“ – Пловдив организаторите на събитието. Мъже и жени на възраст от 3 до 83 години, преоблечени като персонажи от българския фолклор – с маски на главите, облечени с кожуси и с чанове на кръста, са изпълнили улиците на кв. „Секирово“ за 18-та поредна година.\r\nВ първата вечер на тазгодишното издание на „Кукове“ в Раковски жителите и гостите на града са имали възможност да видят общински колективи в салона на читалище „Св.Св.Кирил и Методий“, които са представили характерните  за този период от годината обичаи „Прошка“и „Хамкане на халва“, също и концерт на учениците от  СОУ „Любен Каравелов“ в Пловдив и на самодейните състави от Раковски и околността.\r\nСтарт на кукерските игри в първия ден на маскарадните игри е дал кметът на община Раковски Павел Гуджеров. 27 състава  от цялата страна са се състезаваха в надпреварата по време на кукерското дефиле, което се е провело на пл.“Европа“. Почти през целия ден над 1500 участника, облечени в различни маскарадни костюми, са танцували, пресъздавайки ритуали за плодородие чрез обичаи, наричания, песни и хора.\r\nВъв втория ден на „Кукове“, 10 февруари, 27 състава от страната са участвали в карнавалното шествие на площада в квартал „Секирово“, а чуждестранните гости са били от остров Сардиния и македонското село Ресова. За първи път е имало участници от село Кошов, Русенско и Петрич.\r\nФестивалът „Кукове“ е със състезателен характер и участниците са оценявани от шестчленно жури от  фолклористи и етнографи начело с доц. Ангел Янков. Журито дава оценка за кукерската игра и автентичността на маските. За 18-тото издание на „Кукове“ тази година наградният фонд е от 4 500 лева.\r\nТони МИХАЙЛОВ", "date": "2018.02.11", "title": "Пловдив: Близо 2000 души са участвали в 18-то издание на фестивала за кукерски и маскарадни игри „Кукове“ в град Раковски"}
{"url": "http://www.focus-news.net/news/2018/02/11/2487232/sofiya-vremenno-e-ogranicheno-dvizhenieto-v-aktivnata-i-izprevarvashtata-lenta-na-am-trakiya-pri-km-21-poradi-ptp.html", "text": "Временно се ограничава движението в активната и изпреварващата лента на АМ „Тракия“ при км 21 в посока София, поради ПТП. Това съобщиха от пресцентъра на Агенция „Пътна инфраструктура“. Движението се осъществява в аварийната лента. Шофьорите да се движат с повишено внимание и съобразена скорост, спазвайки указанията на \"Пътна Полиция\".", "date": "2018.02.11", "title": "София: Временно е ограничено движението в активната и изпреварващата лента на АМ „Тракия“ при км 21, поради ПТП"}
{"url": "http://www.focus-news.net/news/2018/02/11/2487234/pazardzhik-liturgiya-po-povod-mesni-zagovezni-se-otsluzhva-v-hramovete-v-grada.html", "text": "Литургия по повод християнския празник Неделя Месопустна, известен сред народа като Месни Заговезни, се отслужва в православните храмове в Пазарджик, предаде репортер на Радио „Фокус“ – Пазарджик. Неделя Месопустна се отбелязва осем седмици преди Великден. Празникът получава названието си от традиционната вечеря с месни ястия, след която е забранено да се яде месо до края на Великия пост.  \r\nВ съботата преди Месни Заговезни е Задушница, когато се прави помен за мъртвите. Седмицата между Месни и Сирни Заговезни се нарича Сирница, защото е подготовка за Великия пост. До Сирни Заговезни трябва да приключат всички планирани за периода сватби, защото през Великия пост до вторник на Светлата седмица не се позволява венчаване. В деня на Месни Заговезни всички членове на семейството взаимно си искат прошка.\r\nАлбена ЖИЛЕКОВА", "date": "2018.02.11", "title": "Пазарджик: Литургия по повод Месни Заговезни се отслужва в храмовете в града"}
{"url": "http://www.focus-news.net/news/2018/02/11/2487230/shumen-7-vtoroklasni-i-tretoklasni-patishta-v-oblastta-sa-zatvoreni-poradi-silen-vyatar-i-golemi-snegonavyavaniya.html", "text": "Поради силен вятър, образуване на големи снегонавявания се затварят следните пътища: път II-27 Нови Пазар - Тръница, път III-701 Нови Пазар - Секулово, път III 2073 Никола Козлево - Пет могили, път III -2075 Никола Козлево - Цани Гинчево, път III - 207 Векилски - Орляк, път III -2006 Мадара - Нови Пазар, път III - 2007 Каспичан - Златна Нива. Това съобщиха от пресцентъра на Агенция „Пътна инфраструктура“. Водачите на МПС да избягват движението в тези участъци и да се съобразяват с ограниченията и действията на пътна полиция.", "date": "2018.02.11", "title": "Шумен: 7 второкласни и третокласни пътища в областта са затворени поради силен вятър и големи снегонавявания"}
{"url": "http://www.focus-news.net/news/2018/02/11/2487237/pazardzhik-30-snegopochistvashti-mashini-sa-na-teren-po-patishtata-v-planinskite-rayoni-v-oblastta-kam-momenta-nyama-danni-za-zakasali-avtomobili.html", "text": "До 15 см е снежната покривка в района на местностите Каратепе, Картела и Белмекен, съобщи за Радио „Фокус“ – Пазарджик дежурният в Областно пътно управление – Пазарджик. Сняг вали в участъците от Родопите и Средногорието в областта. Общо 30 снегопочистващи машини са на терен по пътищата в планинските райони в Пазарджишко. Към момента няма данни за закъсали автомобили.\r\nАлбена ЖИЛЕКОВА", "date": "2018.02.11", "title": "Пазарджик: 30 снегопочистващи машини са на терен по пътищата в планинските райони в областта, към момента няма данни за закъсали автомобили"}
{"url": "http://www.focus-news.net/news/2018/02/11/2487239/kyustendil-snyag-vali-v-rayona-na-gyueshevo-a-v-ostanalata-chast-ot-oblastta-dazhd.html", "text": "Сняг вали в района на Гюешево, а в останалата част от Кюстендилска област - дъжд. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са мокри, по усойните места е възможно да са хлъзгави, но са обработени. Нормално интензивен е трафикът в участъка на автомагистрала „Струма” в областта. Без проблеми се извършва движението в частта на главен път Е-79 в региона, както и по направлението София – Кюстендил. Слабо натоварен е трафикът в посока от и за ГКПП „Гюешево”. \r\nОграничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360.", "date": "2018.02.11", "title": "Кюстендил: Сняг вали в района на Гюешево, а в останалата част от областта - дъжд"}
{"url": "http://www.focus-news.net/news/2018/02/11/2487233/smolyan-zabraneno-e-dvizhenieto-na-mps-nad-12-tona-v-prohod-pechinsko.html", "text": "Забранено е движението в проход Печинско на МПС над 12 тона. Това съобщиха от пресцентъра на Агенция „Пътна инфраструктура“.", "date": "2018.02.11", "title": "Смолян: Забранено е движението на МПС над 12 тона в проход Печинско"}
{"url": "http://www.focus-news.net/news/2018/02/11/2487240/silistra-tir-e-avariral-na-patya-silistra-dobrich-pri-razklona-za-karapelit-dvizhenieto-e-ogranicheno-v-edna-lenta.html", "text": "Временно е ограничено движението в една лента по пътя Силистра-Добрич при разклона за Карапелит, поради аварирал ТИР. Това съобщиха от пресцентъра на Агенция „Пътна инфраструктура“.\r\nШофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "Силистра: ТИР е аварирал на пътя Силистра- Добрич, при разклона за Карапелит, движението е ограничено в една лента"}
{"url": "http://www.focus-news.net/news/2018/02/11/2487241/blagoevgrad-snyag-vali-v-rayona-na-bansko-prohod-predela-i-selo-popovi-livadi-patnite-nastilki-sa-pochisteni-i-opesacheni.html", "text": "Сняг вали в района на Банско, проход Предела и село Попови Ливади. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки в Благоевградска област са мокри, на места - заснежени, но са почистени и опесъчени. Проход Предела е отворен за движение. През нощта не са регистрирани тежки пътни инциденти и активизирали се свлачища в областта. Повишена опасност от падащи камъни има в Кресненското дефиле и второкласен път 19 Симитли – Гоце Делчев.\r\nМъгла намалява видимостта в град Благоевград. Улиците са мокри и хлъзгави, затова шофьорите трябва да карат внимателно. Не е натоварен е трафикът в централна градска част, по-интензивно е движението на вход-изход от града при квартал „Струмско“. В сутрешните часове на деня без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.02.11", "title": "Благоевград: Сняг вали в района на Банско, проход Предела и село Попови Ливади, пътните настилки са почистени и опесъчени"}
{"url": "http://www.focus-news.net/news/2018/02/11/2487238/blagoevgrad-normalno-intenziven-e-trafikat-na-gkpp-kulata.html", "text": "Нормално интензивен е трафикът на ГКПП „Кулата“. Това съобщиха за Радио „Фокус“ – Пирин от граничния пункт. На ГКПП „Илинден“ преминаването също се осъществява без проблеми. На останалите пунктове на границата между България и Гърция движението е обичайно натоварено за неделен ден.\r\nЛивия НИНОВА", "date": "2018.02.11", "title": "Благоевград: Нормално интензивен е трафикът на ГКПП „Кулата“"}
{"url": "http://www.focus-news.net/news/2018/02/11/2487242/afp-upravlyavashtata-partiya-na-yuar-shte-provede-kongres-na-koyto-shte-reshi-sadbata-na-prezidenta.html", "text": "Националният изпълнителен комитет на управляващата южноафриканска партия Африкански национален съюз ще проведе конгрес в понеделник, 12 февруари, за да обсъди възможното подаване на оставка на президента на страната Джейкъб Зума, предава  AFP.\r\n„Националният изпълнителен комитет ще се събере на среща утре  в Претория“, заяви говорителят на АНС Кусела Дико. Той отказа да разкрие дневния ред на срещата. Виктор Турмаков", "date": "2018.02.11", "title": "AFP: Управляващата партия на ЮАР ще проведе конгрес, на който ще реши съдбата на президента"}
{"url": "http://www.focus-news.net/news/2018/02/11/2487243/vratsa-ot-15-sm-do-20-sm-e-snezhnata-pokrivka-na-teritoriyata-na-obshtinata-vsichki-patni-arterii-sa-prohodimi-pri-zimni-usloviya.html", "text": "От 15 см до 20 см е снежната покривка на територията на община Враца. Всички пътни артерии са проходими при зимни условия. Това съобщиха от пресцентъра на Общината. 12 комбинирани машини на Общинско предприятие „БКС-Враца” почистват уличната мрежа в града. 50 служители на  предприятието са ангажирани с ръчно почистване на пешеходните зони. Обстановката в община Враца е спокойна.\r\nВъв връзка с извършваното снегопочистване в града, Общината призовава шофьорите да не паркират на улиците, обозначени със забранителен знак за паркиране при зимни условия. Паркиралите неправилно коли ще бъдат отстранявани с репатриращия автомобил.", "date": "2018.02.11", "title": "Враца: От 15 см до 20 см е снежната покривка на територията на общината, всички пътни артерии са проходими при зимни условия"}
{"url": "http://www.focus-news.net/news/2018/02/11/2487225/novoizbraniyat-vidinski-mitropolit-daniil-shte-oglavi-parvata-si-arhiereyska-sveta-liturgiya-v-katedralniya-hram-sv-vmchk-dimitar.html", "text": "На днешната Неделя Месопустна - Месни заговезни,  Негово високопреосвещенство новият Видински митрополит Даниил ще оглави своята първа архиерейска света Литургия в качеството си на епархийски началник, предаде репортер на Агенция „Фокус“. Новоизбраният Видински митрополит Даниил ще оглави своята първа неделна света литургия в катедралния храм \"Св. вмчк Димитър\" на престолния си град.\r\nСнощи владиката беше интронизиран официално в катедралния храм и встъпи в правомощията си на първойерарх на Видинска епархия.\r\nМитрополит Даниил беше избран за първойерарх на Видинската епархия на 4 февруари след канонически вот, провел се в Синодната палата в София. Дядо Даниил е брат на образцовата Хаджидимовска монашеска школа, дала едни от най-качествените млади духовници на Българската православна църква. На многая лета!  \r\nНикола ПЕТКОВ", "date": "2018.02.11", "title": "Новоизбраният Видински митрополит Даниил ще оглави първата си архиерейска света Литургия в катедралния храм \"Св. вмчк Димитър\""}
{"url": "http://www.focus-news.net/news/2018/02/11/2487246/sport-silen-vyatar-otlozhi-start-s-balgarsko-uchastie-na-olimpiadata.html", "text": "Организаторите на Пьонгчанг 2018 бяха принудени да отложат старта на спускането в алпийските ски на олимпийските игри заради силен вятър. В това състезание трябваше да участват българските алпийци Алберт Попов и Камен Златков.\r\nСпоред предварителната програма спускането трябваше да започне в 4:00 часа тази сутрин българско време, но заради атмосферните условия беше отложено. Ветровете на места в зимния център в Чонсон достигаха до 100 км/ч. Сега състезанието е преместено за четвъртък, когато по програма беше стартът в Супер Джи, който пък е отложен за петък.\r\nПрогнозата за понеделник също сочи силни ветрове и заради това беше отменена тренировката за спускане в алпийската комбинация. За момента самият старт в комбинацията остава по програма за вторник.", "date": "2018.02.11", "title": "Спорт: Силен вятър отложи старт с българско участие на Олимпиадата"}
{"url": "http://www.focus-news.net/news/2018/02/11/2487236/new-york-daily-news-izraelski-ministar-zayavi-che-vazdushnite-udari-v-siriya-sa-izpratili-yasno-poslanie-na-iran.html", "text": "Израелският министър на разузнаването Израел Кац заяви, че въздушните удари по иранските военни обекти в Сирия са отправили ясно послание на Техеран, че Тел Авив няма да толерира иранското военно присъствие „на прага си“, пише  New York Daily News.\r\nИзраел Кац заяви, че на иранците ще им отнеме време да „смелят, разберат и да се попитат как Израел е знаел как да удари тези обекти“. \r\nСлед като в събота сутринта израелските военни свалиха ирански безпилотен летателен апарат във въздушното пространство на страната си, те извършиха въздушни удари по иранския контролен център, откъдето апаратът е бил управляван. Виктор Турмаков", "date": "2018.02.11", "title": "New York Daily News: Израелски министър заяви, че въздушните удари в Сирия са изпратили ясно послание на Иран"}
{"url": "http://www.focus-news.net/news/2018/02/11/2487244/tass-vaorazhenite-sili-na-turtsiya-zayaviha-che-sa-neutralizirali-1266-teroristi-po-vreme-na-operatsiyata-v-afrin.html", "text": "Въоръжените сили на Турция съобщиха, че са „неутрализирали 1266 терористи“ в рамките на операция „Маслинова клонка“ в сирийската област Африн, предава ТАСС.\r\n„Въоръжените сили в рамките на операцията в Африн унищожиха на 10 февруари още 86 терористи от „Отрядите за народна самоотбрана“, ПКК, „Демократичния съюз“ и „Ислямска държава“. Общо от началото на операцията са неутрализирани 1266 терористи“, пише в официално заявление на турския генерален щаб.\r\nНа 20 януари турските въоръжени сили започнаха операция „Маслинова клонка“ срещу кюрдските ОНС и ДС в Африн. Анкара смята двете организации за терористични.  Виктор Турмаков", "date": "2018.02.11", "title": "ТАСС: Въоръжените сили на Турция заявиха, че са неутрализирали 1266 „терористи“ по време на операцията в Африн"}
{"url": "http://www.focus-news.net/news/2018/02/11/2487251/shumen-ogranicheno-e-dvizhenieto-za-vsichki-prevozni-sredstva-v-posoka-shumen-po-pat-iii-701-grancharovo-todor-ikonomovo-poradi-vlosheni-meteorologichni-usloviya.html", "text": "Ограничено е движението за всички превозни средства в посока Шумен по път III-701 Грънчарово – Тодор Икономово, поради влошени метеорологични условия в област Шумен. Това съобщиха от пресцентъра на Агенция \"Пътна инфраструктура\" (АПИ). Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "Шумен: Ограничено е движението за всички превозни средства в посока Шумен по път III-701 Грънчарово – Тодор Икономово, поради влошени метеорологични условия"}
{"url": "http://www.focus-news.net/news/2018/02/11/2487250/fox-news-petima-dushi-vklyuchitelno-i-napadatelyat-sa-zaginali-pri-strelba-v-amerikanskiya-shtat-kentaki.html", "text": "Стрелец убива четирима души на две места в град Пейнтсвил в американския щат Кентъки преди да насочи оръжието срещу себе си и да сложи край на живота си, предава  Fox News.\r\n„Нямам души да опиша как ме боли сърцето, виждайки как четири живота са отнети от действията на един човек. Работя в полицията от 34 години. Това е може би най-стряскащият акт на насилие, който съм виждал“, заяви местният шериф Дуейн Прайс.\r\nТой докладва, че полицията е получила сигнал за двама убити в къща в града. По време на разследването властите научават, че извършителят може да се намира на друго място в града. При пристигането си те откриват още три мъртви тема, едното от които на извършителя. \r\nМотивите за убийствата се уточняват.  Виктор Турмаков", "date": "2018.02.11", "title": "Fox News: Петима души, включително и нападателят, са загинали при стрелба в американския щат Кентъки"}
{"url": "http://www.focus-news.net/news/2018/02/11/2487252/api-ogranicheno-e-dvizhenieto-po-pat-iii-197-gotse-delchev-dospat-s-borino-s-teshel-za-mps-nad-12-t-s-remarketa-i-poluremarketa-poradi-obilen-snegovalezh.html", "text": "Ограничено е движението по път III-197 Гoце Делчев – Доспат – с. Борино – с. Тешел за МПС над 12 т с ремаркета и полуремаркета, поради обилен снеговалеж. Това съобщиха от пресцентъра на Агенция \"Пътна инфраструктура\" (АПИ). Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "АПИ: Ограничено е движението по път III-197 Гoце Делчев – Доспат – с. Борино – с. Тешел за МПС над 12 т с ремаркета и полуремаркета, поради обилен снеговалеж"}
{"url": "http://www.focus-news.net/news/2018/02/11/2487248/radio-fokus-kyustendil-navarshi-deset-godini.html", "text": "Радио „Фокус”-Кюстендил навърши десет години. На честота 96.7 MHz, радиото излъчва собствена програма от 4 октомври 2007 година, а на 11 февруари 2008 официално бе открит и офисът на радиото. Регионалната радиостанция със собствен екип е осмата от национална Радиоверига „Фокус” след Сливен, Велико Търново, Благоевград, Видин, Пазарджик, Смолян и Варна. \r\nЕкипът на Радио „Фокус” – Кюстендил работи в тясно сътрудничество с екипа на Радио „Фокус” – Пирин, което спомага за по-бързата и широка информация за събитията, случващите се в двата съседни региона. Заедно двата екипа предлагат най-бързата информация за всичко, което се случва в Югозападна България. Слушателите научават за актуалните събития от деня, както и коментари по важни политически, икономически и социални теми, като се дава възможност за повече гледни точки. \r\nРепортерите на Радио „Фокус” – Кюстендил се включват със свои репортажи в сутрешния блок „Добро утро, България”, дневния информационен блок „Добър ден“ и обзорното предаване „Това е България”, както и специализираните предавания на национална Радиоверига „Фокус”. През тези години Радио „Фокус” – Кюстендил е постоянен музикален и информационен спътник на слушателите в региона.", "date": "2018.02.11", "title": "Радио „Фокус”-Кюстендил навърши десет години"}
{"url": "http://www.focus-news.net/news/2018/02/11/2487253/api-vazstanoveno-e-dvizhenieto-po-pat-ii-71-silistra-dobrich-pri-razklona-za-karapelit.html", "text": "Възстановено е движението по път  II-71 Силистра-Добрич при разклона за Карапелит. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.11", "title": "АПИ: Възстановено е движението по път  II-71 Силистра-Добрич при разклона за Карапелит"}
{"url": "http://www.focus-news.net/news/2018/02/11/2487249/sofiya-vazstanoveno-e-dvizhenieto-v-aktivnata-lenta-po-avtomagistrala-trakiya-pri-km-21-v-posoka-sofiya.html", "text": "Възстановено е движението в активната лента по автомагистрала \"Тракия\" при км 21 в посока София. Това съобщиха от пресцентъра на Агенция \"Пътна инфраструктура\" (АПИ). Остава ограничено движението в изпреварващата лента.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "София: Възстановено е движението в активната лента по автомагистрала \"Тракия\" при км 21 в посока София"}
{"url": "http://www.focus-news.net/news/2018/02/11/2487245/plovdiv-namalyava-broyat-na-bolnite-ot-grip-i-ostri-respiratorni-zabolyavaniya-v-oblastta.html", "text": "Намалява броят на болните от грип и остри респираторни заболявания в Пловдивска област. Това съобщиха за Радио „Фокус“–Пловдив от Регионална здравна инспекция-Пловдив. За последният отчетен период са регистрирани общо 493 случая на грип и остри респираторни заболявания, като заболеваемостта е 143 на 10 000 души. През предходният отчетен период случаите са били 541, а заболеваемостта – 157 на 10 000 души. През следващите дни специалистите очакват леко повишение на болните, заради падането на температурите и рязкото влошаване на метеорологичните условия.\r\nОт Регионалната здравна инспекция увериха, че ситуацията продължава да се следи активно, тъй като се променя динамично.\r\nТони МИХАЙЛОВ", "date": "2018.02.11", "title": "Пловдив: Намалява броят на болните от грип и остри респираторни заболявания в областта"}
{"url": "http://www.focus-news.net/news/2018/02/11/2487255/reuters-politsiyata-v-pekin-e-zadarzhala-mazh-izvarshil-napadenie-s-nozh-v-targovski-tsentar.html", "text": "Полицията в Пекин е задържала мъж след нападение в търговски център, при което е ранен  най-малко един човек, предава  Reuters.\r\nРаненият е изпратен в болница. В момента тече разследване. \r\nНасилствените престъпления са рядкост в Китай заради засиленото полицейско присъствие, но през последните години се наблюдава скок на нападенията с ножове и брадви.  Виктор Турмаков", "date": "2018.02.11", "title": "Reuters: Полицията в Пекин е задържала мъж, извършил нападение с нож в търговски център"}
{"url": "http://www.focus-news.net/news/2018/02/11/2487258/mvr-edin-chovek-e-zaginal-a-11-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 11 са ранени при катастрофи в страната през изминалото денонощие. Това съобщиха от пресцентъра на МВР. В София са станали 4 тежки и 99 леки пътни произшествия, ранени са четирима души. От началото на месеца в страната са възникнали 132 катастрофи, загиналите са 13. От началото на годината в страната са станали 634 пътни произшествия, при които са загинали 55 души.", "date": "2018.02.11", "title": "МВР: Един човек е загинал, а 11 са ранени при катастрофи в страната през изминалото денонощие"}
{"url": "http://www.focus-news.net/news/2018/02/11/2487235/smolyan-ogranicheno-e-dvizhenieto-za-mps-nad-12-tona-po-patya-devin-mihalkovo-poradi-obilen-snegovalezh.html", "text": "Ограничено е движението по пътя Девин - Михалково за МПС над 12 тона, поради обилен снеговалеж. Това съобщиха от пресцентъра на Агенция „Пътна инфраструктура“.\r\nШофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "Смолян: Ограничено е движението за МПС над 12 тона по пътя Девин – Михалково, поради обилен снеговалеж"}
{"url": "http://www.focus-news.net/news/2018/02/11/2487260/delyan-dobrev-gerb-nyamam-pritesneniya-otnosno-istanbulskata-konventsiya.html", "text": "Истанбулската конвенция е документ, вкарващ норми за толерантност. Аз нямам особени притеснения. Това каза народният представител от ГЕРБ Делян Добрев в предаването „Неделя 150“ по БНР. Добрев обясни, че ГЕРБ внесоха в Конституционния съд питане дали конвенцията противоречи на основния закон, за да се отговори на притесненията относно текстовете и мотивите към Конвенцията.\r\nОчевидно е, че зимните ни курорти имат нужда от развитие. Новите писти и съоръжения са много малко, подчерта Добрев. По думите му, това развитие не трябва да става за сметка на природата.\r\n\"Повече лифтове и повече писти е по-добре за зимните курорти. Ще успеем да привлечем и повече туристи. Трябва да бъдат преценени рисковете за околната среда. Не трябва да става, ако рисковете и увреждането на околната среда е по-голямо от ползите\", коментира Добрев.\r\nОт ГЕРБ се разграничиха от позицията на Валери Симеонов относно посещението на евродепутата Ска Келер в България. Добрев подчерта, че всеки има право да изразява позициите си.", "date": "2018.02.11", "title": "Делян Добрев, ГЕРБ: Нямам притеснения относно Истанбулската конвенция"}
{"url": "http://www.focus-news.net/news/2018/02/11/2487259/grozdelina-georgieva-regionalen-etnografski-muzey-plovdiv-v-sedmitsata-sled-mesni-zagovezni-se-razdelyame-s-blazhnite-hrani-i-se-podgotvyame-za-predstoyashtiya-post.html", "text": "В седмицата след Месни Заговезни се разделяме с блажните храни и се подготвяме за предстоящия пост. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите й на Месни Заговезни трапезата е пребогата, а от следващия ден съдържа само храни с млечен произход. \r\n„Днес на трапезата присъстват блажни храни, задължително месо в различни варианти. В седмицата след Месни Заговезни се разделяме с блажното ядене на животински продукти и на трапезата остават само неща като сирене, кашкавал и мляко. През цялата седмица до Сирни Заговезни се устройват веселби и игри, защото след това те са строго забранени“, обясни Грозделина Георгиева. Тя добави, че следващата неделя, когато е Сирни Заговезни, традиционната трапеза също е богата, но изключва месо. „В неделята преди започването на строгите Великденски пости се правят ястия, направени от сирене, яйца, масло и мляко. Традицията повелява на този ден да се направи баница със сирене и да има бяла халва с ядки“, каза уредникът в Регионалния етнографски музей в Пловдив.\r\nТони МИХАЙЛОВ", "date": "2018.02.11", "title": "Грозделина Георгиева, Регионален етнографски музей – Пловдив: В седмицата след Месни Заговезни се разделяме с блажните храни и се подготвяме за предстоящия пост"}
{"url": "http://www.focus-news.net/news/2018/02/11/2487257/gabrovo-nyama-naseleni-mesta-bez-tok-i-voda-v-obshtinata-vapreki-uslozhnenata-meteorologichna-obstanovka.html", "text": "Няма населени места без ток и вода в Габровска община, въпреки усложнената метеорологична обстановка. От Община Габрово уточниха за Радио „Фокус“ – Велико Търново, че основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалното при зимни условия. Градската пътна мрежа и участъците към селата се почистват и обработват постоянно.\r\nВремето в Габрово е облачно, вали слаб сняг. Височината на снежната покривка в централната градска част е 8-10 см. Проходът Шипка е проходим при зимни условия, в района вали слаб сняг. Снежната покривка там е 15 см. Пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за градовете Севлиево, Трявна, Дряново са почистени и проходими при зимни условия. Пътят за курортен комплекс Узана е почистен, снежната покривка е 15 см.\r\nВ областта е обявен жълт код за силен вятър и снеговалеж.\r\nЛуиза ТРАНЧЕВА", "date": "2018.02.11", "title": "Габрово: Няма населени места без ток и вода в общината, въпреки усложнената метеорологична обстановка"}
{"url": "http://www.focus-news.net/news/2018/02/11/2487247/smolyan-ogranicheno-e-dvizhenieto-na-mps-nad-12-tona-prez-prohodite-prevalarozhen-i-pechinsko.html", "text": "Ограничено е движението на МПС над 12 тона без ремаркета и полуремаркета през проходите Превала, Рожен и Печинско. Това съобщиха за Радио \"Фокус\" - Смолян от Областно пътно управление - Смолян. Ограничението е въведено и по направлението Девин-Михалково, Доспат-Борино-Тешел и Доспат-Батак.\r\nНе са получавали сигнали за закъсали автомобили.\r\nВ пожарната в Смолян през нощта са получени два сигнала за паднали дървета по пътя Смолян-Пампорово, които са отстранени.", "date": "2018.02.11", "title": "Смолян: Ограничено е движението на МПС над 12 тона през проходите Превала,Рожен и Печинско"}
{"url": "http://www.focus-news.net/news/2018/02/11/2487261/razgrad-piyan-shofyor-bez-knizhka-se-udari-v-betonna-stena-v-zavet.html", "text": "47-годишен мъж от град Завет се удари със собствения си автомобил „Мазда“ в бетонно препятствие. Това съобщиха от ОДМВР-Разград. Пътно-транспортното произшествие e станало на улица „Васил Левски“ в Завет около 20.30 часа на 10 февруари. Пристигналите на място полицейски служители установили, че С.В. не притежава шофьорска книжка и е употребил алкохол. Дрегерът отчел 2,77 промила. Мъжът е задържан в РУ-Кубрат. Образувано е бързо производство.", "date": "2018.02.11", "title": "Разград: Пиян шофьор без книжка се удари в бетонна стена в Завет"}
{"url": "http://www.focus-news.net/news/2018/02/11/2487254/sofiya-petima-sa-postradali-pri-katastrofa-na-lek-avtomobil-v-rayona-na-21-km-na-am-trakiya.html", "text": "Лек автомобил е катастрофирал на 21 км на АМ „Тракия“. Това съобщиха за Агенция „Фокус“ от пресцентъра на МВР. Сигналът за инцидента е подаден малко след 8.30 часа. При инцидента са пострадали петима души, които са транспортирани в болнични заведения. Извършва се оглед. Пътни полицаи на място регулират движението. \r\nБиляна ИВАНОВА", "date": "2018.02.11", "title": "София: Петима са пострадали при катастрофа на лек автомобил в района на 21 км на АМ „Тракия“"}
{"url": "http://www.focus-news.net/news/2018/02/11/2487263/uchenitsi-ot-11-grada-shte-meryat-sili-vav-vtori-krag-na-konkursa-stani-stipendiant-na-chez-na-16-fevruari.html", "text": "Ученици от 12-ти клас от гимназии от 11 града в Западна България - София, Плевен, Дупница, Благоевград, Кнежа, Етрополе, Пирдоп, Козлодуй, Монтана, Перник и Видин, ще се състезават във втори кръг на конкурса „Стани стипендиант на ЧЕЗ“, който ще се проведе на 16 февруари 2017 г. Те ще решават две задачи - въпроси с множествени отговори, и една електротехническа задача. Това съобщиха от пресцентъра на ЧЕЗ България. Резултатите ще станат известни в края на февруари, а месец по-късно ще се проведе финалният трети кръг.\r\nДомакини на втория кръг са професионалната гимназия по транспорт „Макгахан“ в София, където ще се явят състезателите от София, Етрополе и Пирдоп, професионалната гимназия по техника и електротехника в Монтана „Христо Ботев“, където ще се състезават учениците от Монтана, Плевен, Ловеч, Кнежа, Козлодуй и Видин и професионалната гимназия по техника и строителство в Перник „Арх. Й. Миланов“, където знанията си в областта на електротехниката ще премерят учениците от Перник, Дупница, Кюстендил и Благоевград.\r\nСъстезанието се организира за шеста поредна година. То е част от Графика на националните състезания по професии през учебната 2017–2018 г. на Министерството на образованието и науката.\r\nФиналният кръг на състезанието ще бъде в края на март. Тогава ще се състезават 12-те победители от втори кръг. Класираните на първите три места, ще бъдат стипендианти на ЧЕЗ за 2018 г. Те ще получат стипендия в размер на 500 лв. (без данъци) и шанса да кандидатстват с оценката от конкурса в Техническия университет в София, Колежа по енергетика и електроника и Минно-геоложкия университет „Св. Иван Рилски“.\r\nДопълнителна информация за регламента на състезанието и периодите на провеждане на отделните кръгове може да бъде намерена на сайта www.stipendiant.com.", "date": "2018.02.11", "title": "Ученици от 11 града ще мерят сили във втори кръг на конкурса „Стани стипендиант на ЧЕЗ“ на 16 февруари"}
{"url": "http://www.focus-news.net/news/2018/02/11/2487264/petar-paunov-kmet-na-kyustendil-radio-fokus-kyustendil-e-nay-dobriyat-nachin-za-informiranost-na-zhitelite-v-obshtinata-i-na-nashite-partnyori.html", "text": "Радио „Фокус” – Кюстендил е най-добрият начин за информираност на жителите в oбщина Кюстендил и на нашите партньори. Това каза по повод 10-годишнината на Радио „Фокус” – Кюстендил кметът на Община Кюстендил Петър Паунов. „Радвам се, че радиото така добре работи в региона, и действително сме щастливи на това пълноценно партньорство. Надявам се, че то ще продължи поне в следващото десетилетие”, каза Петър Паунов. По думите му дългогодишният опит вече е доказал, че през ефира на радиото има чуваемост за всичко това, което се случва в града и в региона, за работата на общинската администрация. „Затова се радваме, че винаги може да се осъществи тази обратна връзка. Пожелавам на всички благоденствие и преуспяване във всяко начинание”, каза Петър Паунов.\r\nВенцеслав ИЛЧЕВ", "date": "2018.02.11", "title": "Петър Паунов, кмет на Кюстендил: Радио „Фокус” – Кюстендил е най-добрият начин за информираност на жителите в общината и на нашите партньори"}
{"url": "http://www.focus-news.net/news/2018/02/11/2487262/tass-yuzhnokoreyskiyat-ministar-predsedatel-izrazi-nadezhda-za-sazdavane-na-usloviya-za-sreshta-mezhdu-mun-dzhey-in-i-kim-chen-un.html", "text": "Южнокорейският министър-председател Ли Нак-йон изрази надежда за възникването на необходимите условия за провеждане на среща между южнокорейския президент Мун Джей-ин и лидера на Северна Корея Ким Чен-ун, а също така и за подкрепата на световната общност за подобна среща, предава ТАСС.\r\n„Надявам се, че ще бъдат създадени необходимите условия за среща на лидерите на Севера и на Юга. Ще е необходимо полагането на активни усилия. Разчитам, че международната общност също ще окаже поддръжка“, заяви министър-председателят. \r\nТой допълни, че тесните контакти между двете корейски държави ще продължат и след Зимните олимпийски игри в Пьончан.  Виктор Турмаков", "date": "2018.02.11", "title": "ТАСС: Южнокорейският министър-председател изрази надежда за създаване на условия за среща между Мун Джей-ин и Ким Чен-ун"}
{"url": "http://www.focus-news.net/news/2018/02/11/2487267/reuters-zaradi-voynata-sreshtu-islyamska-darzhava-dnes-vsyako-chetvarto-dete-v-irak-zhivee-v-mizeriya.html", "text": "УНИЦЕФ съобщава, че всяко четвърто иракско дете живее в мизерия заради войната срещу „Ислямска държава“ в страната, предава  Reuters.\r\nООН потвърждава 150 нападения срещу образователни институции в Ирак от 2014 г. насам. Половината от училищата се нуждаят от ремонт и близо три милиона деца са прекъснали образованието си заради бойните действия. \r\nПравителството на Ирак обяви победа срещу „Ислямска държава“ през декември, връщайки си контрола над всичката територия, окупирана от терористите през 2014 и 2015 г. В момента то иска 100 милиарда долара чуждестранни инвестиции, за да успее да възстанови страната.  Виктор Турмаков", "date": "2018.02.11", "title": "Reuters: Заради войната срещу „Ислямска държава“ днес всяко четвърто дете в Ирак живее в мизерия"}
{"url": "http://www.focus-news.net/news/2018/02/11/2487256/snegat-se-zavarna-obzor.html", "text": "Снегът се завърна и зимата отново напомни за себе си. В 22 области в страната е  обявен жълт код за силен вятър и обилни снеговалежи. Около 3000 машини са в готовност за почистване на републиканските пътища. Заради снеговалежите бяха въведени ограничения по редица пътища в страната. От Агенция „Пътна инфраструктура“ предупреждават шофьорите, на които им предстои пътуване, да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. От там напомнят, че блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. От АПИ обръщат внимание на шофьорите, които се движат с повишено внимание в областите Шумен и Разград, поради интензивния снеговалеж там.\r\nВ София137 машини са почиствали улиците в града през изминалата нощ, градският транспорт се движи нормално,  като се изпълняват всички маршрути. Пътищата в природен парк Витоша -Драгалевци- Алеко и Бояна -Златни мостове са опесъчени. Обработени са и участъци от Южната дъга. градският транспорт се движи нормално. \r\nВ Благоевград  сняг вали в района на Банско, проход Предела и село Попови Ливади, ограничено е движението по път Гoце Делчев – Доспат – с.\r\nБорино – с. Тешел за МПС над 12 т. с ремаркета и полуремаркета.\r\nМокри, на места заснежени, обработени и опесъчени са настилките в област Велико Търново, пътищата са проходими при зимни условия.\r\nОт 15 см до 20 см е снежната покривка на територията на община Враца, всички пътни артерии са проходими при зимни условия.\r\nПътищата в област Добрич са проходими при зимни условия.\r\nСняг вали в района на Гюешево, а в останалата част от Кюстендилска област  - дъжд. Ограничено е движението по пътя Смоличано – Пелатиково поради пропадане на част от пътното платно.\r\nВ Монтана движението по пътя Видин – Монтана в посока Монтана е ограничено за МПС над 12 т, поради силни снегонавявания. Без ограничение е движението в посока Видин. Обходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.\r\nВ Пазарджик 30 снегопочистващи машини са на терен по пътищата в планинските райони в областта, към момента няма данни за закъсали автомобили. Затворени за товарни автомобили са три планински отсечки в Родопската част на областта - отсечки Батак-Доспат, Велинград-Якоруда и Белово-Юндола. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Опасност от падащи камъни има по направленията Пещера – Батак – Широка поляна, Варвара – Гара Костандово и Белово – Юндола.\r\nСняг вали в района на Лъки, Студенец, Паничково и Първомай в област Пловдив, в останалата част от областта валежите са от дъжд. Забранено е движението на МПС над 12 тона през прохода Троян-Кърнаре, също по пътищата Поповица-Болярци и Югово-Лъки-Здравец, в отсечката град Лъки-пътно кръстовище за хижа Момчил юнак. Заради продължаващите валежи от дъжд и сняг е изключително завишена опасността от свлачищна активност по пътищата в планинските райони. Водачите трябва да бъдат особено бдителни по пътните отсечки Бачково-Нареченски бани, Троян-Кърнаре и Кричим-Девин.\r\nОграничено е движението на МПС над 12 тон  през проходите Превала, Рожен и Печинско, както и по направленията Девин-Михалково, Доспат-Борино-Тешел и Доспат-Батак в област Смолян.\r\nОграничено е движението на всички превозни средства заради снегопочистване в 7 второкласни и третокласни пътни отсечки в област Шумен: Нови Пазар - Тръница, Нови Пазар - Секулово, Никола Козлево - Пет могили, Никола Козлево - Цани Гинчево, Векилски - Орляк, Мадара - Нови Пазар, Каспичан - Златна Нива.\r\nВлошената метеорологична обстановка бе причина и за няколко пътни инцидента. Петима души пострадаха при катастрофа в района на 21 км на АМ „Тракия“ в посока София тази сутрин, а аварирал ТИР на пътя Силистра- Добрич затрудни движението по пътя.", "date": "2018.02.11", "title": "Снегът се завърна (ОБЗОР)"}
{"url": "http://www.focus-news.net/news/2018/02/11/2487268/razgrad-piyan-shofyor-katastrofira-v-konteyner-za-smet.html", "text": "41-годишен мъж от Кубрат катастрофира в контейнер за смет. Това съобщиха от ОДМВР-Разград. Около 16.30 часа на 10 февруари по улица „Хаджи Димитър“ Х.Х. изгубил контрол над управлявания от него мотопед „Хонда“ и се ударил в металния контейнер. Вследствие на произшествието водачът е с охлузни рани по главата и тялото. Пробата му с дрегер отчела 2,34 промила алкохол в издишания въздух. Задържан е за 24 часа в РУ-Разград. По случая е образувано бързо производство.", "date": "2018.02.11", "title": "Разград: Пиян шофьор катастрофира в контейнер за смет"}
{"url": "http://www.focus-news.net/news/2018/02/11/2487270/viktor-yanev-oblasten-upravitel-na-kyustendil-radio-fokus-kyustendil-se-dokaza-sas-svoeto-obektivno-i-navremenno-otrazyavane-na-sabitiyata.html", "text": "Радио „Фокус” – Кюстендил се доказа със своето обективно и навременно отразяване на събитията. Това каза пред Радио „Фокус” – Кюстендил областният управител на Кюстендил Виктор Янев, по повод 10-годишнината на медията. „Десет години не са много, но не са и малко. През тези години, откакто съм областен управител, а и преди това като зам.-кмет на Община Кюстендил, винаги сме работили в едно добро сътрудничество и с едно много обективно и адекватно отразяване на събитията, случвали се в региона”, каза Виктор Янев.\r\nПо думите му радиото трябва да продължи да бъде все така източник на една обективна и бърза информация за случващото се, не само в региона, а и в страната. „Защото „Фокус” дават разностранни новини не само за региона, но и за случващото се в страната и света – политика, общество и интереси. Надявам се, че ще продължим съвместната ни работа, а радиото да просперира и да бъде винаги в ефир”, каза Виктор Янев.\r\nВенцеслав ИЛЧЕВ", "date": "2018.02.11", "title": "Виктор Янев, областен управител на Кюстендил: Радио „Фокус” – Кюстендил се доказа със своето обективно и навременно отразяване на събитията"}
{"url": "http://www.focus-news.net/news/2018/02/11/2487274/taro-kono-vanshen-ministar-na-yaponiya-severna-koreya-tryabva-da-izvarshi-yadreno-razorazhavane-neka-ne-se-poddavame-na-neynata-diplomatsiya-na-usmivkite.html", "text": "Японският министър на външните работи Таро Кано заяви, че страната му, Южна Корея и СОАЩ трябва да си сътрудничат, за да успеят да извършат ядрено разоръжаване на Корейския полуостров и да не се поддават на „дипломацията на  усмивките“ на Северна Корея, предава ТАСС.\r\n„Искам да работя с Вашингтон и Сеул, за да реализираме в крайна сметка ядреното разоръжаване на Корейския полуостров. При това не трябва да бъдем ослепявани от „дипломатическите усмивки“ на Севера“, заяви Таро Кано. Според него, въпреки неотдавнашното стопляне в отношенията между Сеул и Пхенян, в крайна сметка Северна Корея ще продължи да развива своите ядрена и ракетна оръжейни програми.  Виктор Турмаков", "date": "2018.02.11", "title": "Таро Коно, външен министър на Япония: Северна Корея трябва да извърши ядрено разоръжаване, нека не се поддаваме на нейната дипломация на усмивките"}
{"url": "http://www.focus-news.net/news/2018/02/11/2487266/kyustendil-mezhdu-15-i-30-sm-e-snezhnata-pokrivka-po-visokite-chasti-na-oblastta.html", "text": "Между 15 и 30 см е снежната покривка по високите части на област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Най-много сняг е натрупал по пътя в Осоговска планина. Около 15 см е снежната покривка в района на ГКПП „Гюешево”, 10 см е снегът в Конявска планина. В Кюстендил към този час няма образувала се снежна покривка. Пътищата са проходими при зимни условия, без допълнително въведени ограничения за движението на моторни превозни средства. Заради очакваните опасни метеорологични явления на територията на община Кюстендил за днес, обявен жълт код за силен вятър и интензивни валежи от дъжд и сняг, от Общината призовават за повишено внимание.\r\nВенцеслав ИЛЧЕВ", "date": "2018.02.11", "title": "Кюстендил: Между 15 и 30 см е снежната покривка по високите части на областта"}
{"url": "http://www.focus-news.net/news/2018/02/11/2487275/umbal-sv-anna-sofiya-bez-opasnost-za-zhivota-sa-petimata-postradali-v-katastrofata-na-am-trakiya.html", "text": "Петимата пострадали в катастрофата на АМ „Тракия“ са приети в Спешното отделение на УМБАЛ \"Св. Анна\" - София АД, съобщиха от пресцентъра на лечебното заведение. Те са стабилизирани и без опасност за живота. Двама - мъж и жена на 56 г. са хоспитализирани в Клиника по ортопедия и травматология на УМБАЛ \"Св. Анна\" - София АД. Мъжът, който е шофирал е с разкъсно-контузна рана на лява предмишница, а жената е с разкъсно-контузна рана на дясна предмишница.", "date": "2018.02.11", "title": "УМБАЛ „Св. Анна“- София: Без опасност за живота са петимата пострадали в катастрофата на АМ „Тракия“"}
{"url": "http://www.focus-news.net/news/2018/02/11/2487277/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-fevruari.html", "text": "„Софийска вода” временно ще прекъсне водоснабдяването в някои части на столицата на 12 февруари 2018 г. (понеделник), съобщиха от пресцентъра на дружеството.\r\nВъв връзка с подмяна на редуктор за налягането във водопроводната мрежа на ул. 689 ,местност „Мала кория“, кв. „Княжево“, се налага спиране на водоподаването от 10:00  до 17:00 часа на клиентите на „Софийска вода”, живеещи в района на местност „Мала кория“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мала кория“ №37.\r\nВъв връзка с изграждане на сградно водопроводно отклонение на ул. 68 ,кв. „Враждебна“, се налага спиране на водоподаването от 09:00  до 21:00 часа на клиентите на „Софийска вода”, живеещи в района на ул. 51, ул. 55, ул. 68, ул. 8. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 68 ъгъла с ул. 57.\r\nВъв връзка с подмяна на сградно водопроводно отклонение на ул. „Димитър Търкаланов“ ,жк. „Лозенец“, се налага спиране на водоподаването от 10:00  до 18:30 часа на клиентите на „Софийска вода”, живеещи в района на ул. „Димитър Търкаланов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов“№12.\r\nВъв връзка с подмяна на редуктор за налягането във водопроводната мрежа на ул. „Шишманова конница“ ,вилна зона „Бояна“, се налага спиране на водоподаването от 10:00  до 17:00 часа на клиентите на „Софийска вода”, живеещи в района на ул. „Дренето“, ул. „Белия кладенец“, ул. „Боянска легнда“, ул. „Шишманова конница“, ул. „Каменарче“, ул. „Каменно здание“, ул. „Яньовица“, ул. „Матей Преображенски“, ул. „Маруша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянска китка“ №13.\r\nВъв връзка с диагностика на уличен водопровод на ул. „Ст. Л. Костов“ ,Промишлена зона „Хладилника“, се налага спиране на водоподаването от 09:30  до 18:00 часа на клиентите на „Софийска вода”, живеещи в района на ул. „Ст. Л. Костов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ст. Л. Костов“ №20.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.11", "title": "„Софийска вода” временно ще прекъсне водоснабдяването в някои части на столицата на 12 февруари"}
{"url": "http://www.focus-news.net/news/2018/02/11/2487276/sofiya-peycheva-regionalna-biblioteka-kyustendil-radio-fokus-kyustendil-se-otlichava-s-obektivno-i-svoevremenno-otrazyavane-na-informatsiyata-i-golyama-dobronamerenost.html", "text": "Радио „Фокус” – Кюстендил се отличава с обективно и своевременно отразяване на информацията и голяма добронамереност. Това каза пред Радио „Фокус” – Кюстендил София Пейчева, директор на Регионална библиотека – Кюстендил, по повод десетата годишнина на медията. По думите й през годините от създаването на медията в града има едно много добро съвместно сътрудничество. „Съществуването на една регионална медия е важно за бързата информираност на обществото, защото в политиката на една регионална медия са местните новини, на регионалните новини тези, които са по-близо до интересите на хората, до интересите на публиката. Присъствието на такава медия е много важно за информираността на населението в обхвата на региона”, каза София Пейчева. По думите й, ако библиотеката в Кюстендил има добър имидж в обществото, немалка заслуга за това има Радио „Фокус”.\r\nВенцеслав ИЛЧЕВ", "date": "2018.02.11", "title": "София Пейчева, Регионална библиотека – Кюстендил: Радио „Фокус” – Кюстендил се отличава с обективно и своевременно отразяване на информацията и голяма добронамереност"}
{"url": "http://www.focus-news.net/news/2018/02/11/2487185/tass-ruskiyat-prezident-prizova-benyamin-netanyahu-za-izbyagvane-na-novi-konfrontatsii-v-siriya.html", "text": "Държавният глава на Руската федерация проведе телефонен разговор с израелския премиер Бенямин Нетаняху, в рамките на който двамата лидери обсъдиха напрежението по границата на двете държави, предава TACC, като се позовава на съобщение от Кремъл.\r\n„Руската страна се изказа в подкрепа на избягването на всякакви стъпки, които биха могли да доведат до ново, опасно за всички противопоставяне в региона“, се казва в разпространеното съобщение. \r\nНа свой ред от пресслужбата на Нетаняху, в рамките на разговора двамата лидери са се договорили за продължаване на координацията на действията на военните на двете страни. Тереза Герова", "date": "2018.02.11", "title": "ТАСС: Руският президент призова Бенямин Нетаняху за избягване на нови конфронтации в Сирия"}
{"url": "http://www.focus-news.net/news/2018/02/11/2487272/krasimir-georgiev-zam-kmet-na-dupnitsa-radio-fokus-kyustendil-dava-svoya-izklyuchitelen-prinos-za-po-dobrata-obektivna-informiranost-na-horata-v-regiona.html", "text": "Радио „Фокус” – Кюстендил дава своя изключителен принос за по-добрата обективна информираност на хората в региона. Това каза пред Радио „Фокус” – Кюстендил зам.-кметът на Община Дупница Красимир Георгиев, по повод 10-годишнината от създаването на медията. „Едно радио с което Община Дупница, а мисля всички общини в региона, неправителствени и граждански организации и институции работят великолепно. Оценявам колко важно е да ма добри и ползотворни отношения между медиите и структурите на местната власт. Една местна власт може да прави много неща, но ако няма подходящата трибуна, чрез която те да достигнат до хората, нещата може да бъдат изтълкувани по различен начин”, каза Красимир Георгиев. \r\nПо думите му важното е хората да бъдат информирани и нещата да бъдат обяснявани своевременно. „Мисля, че Радио „Фокус” – Кюстендил изпълнява великолепно мисията си да информира за това, какво се случва в местната власт и обществото”, каза Красимир Георгиев.\r\nВенцеслав ИЛЧЕВ", "date": "2018.02.11", "title": "Красимир Георгиев, зам.-кмет на Дупница: Радио „Фокус” – Кюстендил дава своя изключителен принос за по-добрата обективна информираност на хората в региона"}
{"url": "http://www.focus-news.net/news/2018/02/11/2487279/valentin-debochichki-regionalen-istoricheski-muzey-kyustendil-radio-fokus-kyustendil-raboti-profesionalno-i-otgovorno-po-otnoshenie-na-kulturno-istoricheskoto-nasledstvo.html", "text": "Радио „Фокус” – Кюстендил работи професионално и отговорно относно случващото се по отношение на културно-историческото наследство. Това каза пред Радио „Фокус” – Кюстендил по повод десетата годишнина на медията Валентин Дебочички, директор на Регионален исторически музей – Кюстендил. „Тук изказвам една голяма благодарност от името на музейната колегия, защото радиото е най-отворено към проблемите на българските музеи. През всичките тези години медията е истински партньор на Регионален исторически музей – Кюстендил”, заяви Валентин Дебочички. По думите му в рамките на тези години и на самото партньорство, се изпълнява мисията за представяне на богатото културно и историческо наследство, съхранявано в музея. Популяризира се и се представя мястото и ролята на Кюстендил в националната история. \r\n„Благодаря на цялото ръководство на „Фокус”, защото няма друга медия в страната, която постоянно да е посветила голяма част от своите предавания и материали на проблемите за българското културно наследство и история”, каза Валентин Дебочички.\r\nВенцеслав ИЛЧЕВ", "date": "2018.02.11", "title": "Валентин Дебочички, Регионален исторически музей – Кюстендил: Радио „Фокус” – Кюстендил работи професионално и отговорно по отношение на културно-историческото наследство"}
{"url": "http://www.focus-news.net/news/2018/02/11/2487280/afp-prezidentat-na-iran-prizova-kam-godina-na-edinstvoto-sled-protestite.html", "text": "Президентът на Иран Хасан Роухани призова към „Година на единството“ по случай 39-години от Ислямската революция, отбелязвана скоро след като мощни протести разтърсиха страната миналия месец, предаде  AFP.\r\n„Искам 40-тата годишнина от революцията, догодина, да бъде Година на единството. Искам и от консерваторите, и от реформистите, и от умерените, от всички партии и от народа да се съберат заедно“, заяви той по време на митинг в Техеран, събрал хиляди души.  Виктор Турмаков", "date": "2018.02.11", "title": "AFP: Президентът на Иран призова към „Година на единството“ след  протестите"}
{"url": "http://www.focus-news.net/news/2018/02/11/2487282/pp-abv-nastoyava-za-otstranyavaneto-na-emil-koshlukov-ot-pozitsiite-mu-v-bnt-zaradi-sistemnoto-mu-manipulativno-povedenie-ot-ekrana-na-obshtestvenata-mediya.html", "text": "ПП АБВ настоява за отстраняването на Емил Кошлуков от ефира на обществената БНТ и оставката му като програмен директор. Това съобщиха от ръководството на ПП АБВ. Повод за искането е системното манипулативно поведение на Кошлуков в качеството му на водещ на предаването \"Още от деня\". \"Политическите пристрастия не могат да се пропагандират нито явно, нито скрито от водещ в ефира на обществената национална медия, каквато е БНТ. Под диктовката на водещия Кошлуков, предаването се превръща в политически глас на управляващите и публичен съд за инакомислещите. Недопустимо е и грубото арогантно поведение на г-н Кошлуков в ефир. То е несъвместимо с нормите на журналистическата етика и обществен морал\", се посочва в позицията на партията. \r\nПоради тази причина ПП АБВ настоява за незабавна реакция от страна на УС на БНТ и СЕМ и за отстраняването на Емил Кошлуков от ефира на БНТ и за оставката му като програмен директор в обществената медия.", "date": "2018.02.11", "title": "ПП АБВ настоява за отстраняването на Емил Кошлуков от позициите му в БНТ заради системното му манипулативно поведение от екрана на обществената медия"}
{"url": "http://www.focus-news.net/news/2018/02/11/2487265/shumen-prohodimi-pri-zimni-usloviya-sa-patishtata-v-regiona.html", "text": "Проходими при зимни условия са пътищата в Североизточна България, по информация от дежурните в Областните пътни управления в региона, предаде репортер на Радио „Фокус“-Шумен. Временно затворени за снегопочистване са пътни отсечки в северната част на област Шумен, съобщи дежурният в Областното пътно управление. Ограничението е участъците Нови пазар-Секулово, Никола Козлево-Пет могили, Никола Козлево-Цани Гинчево, Векилски-Орляк, Нови пазар-Тръница, Мадара-Нови пазар, Каспичан-Златна нива. Ришки проход е отворен, температурата на въздуха там е 2 градуса. \r\nВремето в Шуменска област е облачно, със слаб до силен вятър на места, с валежи от дъжд и сняг, без мъгла. Пътните настилки са мокри, продължава почистването и обработването им. Работят 42 машини. Продължава почистването на пътните артерии и на територията на град Шумен, по информация от снегопочиствашите фирми. Правят се обработки със сол, а при усложняване на обстановката има готовност и за опесъчаване на страмни участъци и кръстовища. От Автогарата в Шумен съобщиха, че не пътува автобусът за Каолиново през Хитрино.   \r\nКотленският проход е затворен за автомобили над 12 тона, съобщи за Радио „Фокус“-Шумен дежурният в Областното пътно управление в Търговище. Времето е облачно, тихо, вали слаб до умерен сняг. Температурата на въздуха е 1-2 градуса. Снежната покривка в областта е 4-5 см, по-високите места - 7-8 см. Няма навявания, по рано е оказано съдействие на 2-3 закъсали леки коли, няма нова информация за други закъсали автомобили. Над 20 машини продължават да работят по обработка на пътищата. \r\nПроходими при зимни условия са пътищата на територията на област Разград. 32 машини работят по републиканската пътна мрежа. Снежната покривка е от 5 до 8 см. Няма навявания, но се е появил слаб вятър. Няма временни ограничения и затворени пътища. Оказано е съдействие на закъсал  товарен автомобил до разклона за село Мировец. \r\nКъм 8.55 часа е получено съобщение за ограничаване на движението по пътя Окорш-Тодорово, но е възможно отсечката вече да е отворена, по информация от Областното пътно управление в Силистра. Ограничава се движението в участъка Грънчарово-Тодор Икономово в посока Шумен. Ситен сняг вали на територията на област Силистра. Започнало е образуване на снежна покривка от 1-2 см.\r\nИвелина ИВАНОВА", "date": "2018.02.11", "title": "Шумен: Проходими при зимни условия са пътищата в региона"}
{"url": "http://www.focus-news.net/news/2018/02/11/2487283/zam-ministar-denitsa-nikolova-uchastva-v-kragla-masa-na-visoko-nivo-posvetena-na-inovativnite-modeli-za-upravlenie.html", "text": "Заместник-министърът на регионалното развитие и благоустройството Деница Николова проведе среща с Ролан Сох, пълномощник на почетния консул на Република България в Малайзия. Това съобщиха от пресцентъра на министерството. Двамата обсъдиха възможностите за задълбочаване на двустранните отношения между двете държави. Зам.-министър Николова запозна Сох с работата на Министерството на регионалното развитие и благоустройството, основните акценти от управленската програма на правителството и приоритетите на България като председател на Съвета на ЕС. \r\nРолан Сох информира, че Малайзия става все по-предпочитана държава за туристи от Европа, в това число и България. Страната ни става все по-разпознаваема, а пример за това е, че близо до столицата на Малайзия е открит български ресторант. Той обърна внимание на големия потенциал на България по отношение на привличането на туристи от Азия, в частност Китай, но наблегна на необходимостта  от създаване на специфичен туристически продукт, съобразен изцяло с предпочитанията на този тип посетители.\r\nЗам.-министър Николова  участва в кръгла маса на високо ниво на тема „Иновативно управление за  приобщаващи градове“, която е част от програмата на Деветото издание на Световния градски форум,  организиран от програмата на ООН Хабитат  в столицата на Малайзия Куала Лумпур. Пред участниците в срещата заместник-регионалният министър заяви, че България подкрепя политиките на Новия градски дневен ред и потвърди аспектите в изпълнението на основните цели, свързани със засилване на процесите по дигитализация в администрацията, прилагането на ефективно електронно управление за по-голяма прозрачност при вземането на стратегически решения за развитие на градовете, устойчивото планиране и активното включване на  местните власти и гражданите  при вземането на решения.\r\nВ рамките на форума зам.-министър Деница Николова посети и изложение, където бяха представени част от големи инфраструктурни проекти, които предстоят да се реализират в Малайзия и региона. Сред тях са  нови жилищни и офис центрове,  системи за интелигентен публичен транспорт, мерки за опазване на околната среда и др. Тя се запозна и с модел на публично-частно партньорство при реализацията на мащабни инфраструктурни проекти. Един от тях е проект за изграждане на скоростно ж.п. трасе между Сингапур  и Малайзия, както и с опита на малайзийските компании при продажбата и управлението на бизнес и жилищни сгради.\r\nЗам.-министър Николова се разписа на стената на форума с посланието  „За интелигентни и устойчиви градове\".", "date": "2018.02.11", "title": "Зам.-министър Деница Николова участва в кръгла маса на високо ниво, посветена на иновативните модели за управление"}
{"url": "http://www.focus-news.net/news/2018/02/11/2487273/smolyan-vazstanoveno-e-elektrozahranvaneto-v-4-sela-v-oblastta.html", "text": "Възстановено е електрозахранването в 4 села в област Смолян. Това съобщиха за Агенция „Фокус“ от пресцентъра на „EVN България“. Селата са останали без електрозахранване тази сутрин около 7.00 часа. Обстановката в областта вече е нормална.\r\nБиляна ИВАНОВА", "date": "2018.02.11", "title": "Смолян: Възстановено е електрозахранването в 4 села в областта"}
{"url": "http://www.focus-news.net/news/2018/02/11/2487286/new-york-daily-news-shestima-dushi-sa-zaginali-pri-teroristichno-napadenie-sreshtu-voenna-baza-na-indiya-v-kashmir.html", "text": "Петима военни и един цивилен са загинали в контролирания от Индия Кашмир  по време на престрелка между войници и въоръжени терористи във военен лагер, пише   New York Daily News.\r\nКомандирът на местната полиция С.П. Ваид съобщи, че по време на престрелката, започнала след като терористите са нахлули в базата, са ранени 11 души.  Бойните действия продължават и в момента. Все още не е ясно колко терористи участват в нападението.  Виктор Турмаков", "date": "2018.02.11", "title": "New York Daily News: Шестима души са загинали при терористично нападение срещу военна база на Индия в Кашмир"}
{"url": "http://www.focus-news.net/news/2018/02/11/2487271/shumen-otpadat-ogranicheniyata-po-patishta-iii-701-novi-pazar-sekulovo-pat-iii-2073-nikola-kozlevo-pet-mogili-i-pat-iii-2075-nikola-kozlevo-tsani-ginchevo.html", "text": "Отпадат ограниченията по пътища III-701 Нови пазар – Секулово, път III-2073 Никола Козлево – Пет могили и път III-2075  Никола Козлево – Цани Гинчево. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "Шумен: Отпадат ограниченията по пътища III-701 Нови пазар – Секулово, път III-2073 Никола Козлево – Пет могили и път III-2075  Никола Козлево – Цани Гинчево"}
{"url": "http://www.focus-news.net/news/2018/02/11/2487289/krasimir-dimitrov-stolichna-obshtina-izdadeno-e-predpisanie-na-zhiteli-na-bankya-da-napusnat-kashtata-si-zaradi-svlachishte.html", "text": "Издадено е предписание на жители на Банкя да напуснат къщата си заради свлачище. Това каза за Агенция \"Фокус\" директорът на Дирекция „Аварийна помощ и превенция“ към Столична община Красимир Димитров. \"Има едно свлачище в Банкя, в близост до което има постройка, собствениците на която имат предписание да напуснат къщата\", отбеляза Димитров. По думите му свлачището е овладяно - издадена е заповед, предписание и се работи по укрепването му.\r\nТой уточни, че постройката не е основно жилище на собствениците ѝ. \"Не е засегната къщата, а една пристройка - навес, но е близо до свлачището, затова е по-добре те да напуснат къщата, докато свлачището не се укрепи\", уточни Димитров.", "date": "2018.02.11", "title": "Красимир Димитров, Столична община: Издадено е предписание на жители на Банкя да напуснат къщата си заради свлачище"}
{"url": "http://www.focus-news.net/news/2018/02/11/2487287/plovdiv-ot-12-fevruari-se-vazobnovyavat-uchebnite-zanyatiya-v-obshtinite-plovdiv-asenovgrad-i-rodopi.html", "text": "От 12 февруари се възобновяват учебните занятия в общините Пловдив, Асеновград и Родопи, предаде репортер на Радио „Фокус“ – Пловдив. Със свои заповеди кметовете на трите общини обявиха дните от 7 до 9 февруари за неучебни. Мярката бе взета заради продължаващата висока заболеваемост от остри респираторни заболявания и грип. Така междусрочната ваканция за учениците, която започна от понеделник – 5 февруари, се удължи до края на седмицата.\r\nДанните на Регионалната здравна инспекция и на Регионалното управление по образование в Пловдив сочат, че заболеваемостта сред учениците е намаляла, като се очаква от утре по-голямата част от тях да са в класните стаи.\r\nТони МИХАЙЛОВ", "date": "2018.02.11", "title": "Пловдив: От 12 февруари се възобновяват учебните занятия в общините Пловдив, Асеновград и Родопи"}
{"url": "http://www.focus-news.net/news/2018/02/11/2487291/reuters-direktorat-na-mvf-zayavi-che-kolebaniyata-na-pazarite-ne-sa-pritesnitelni.html", "text": "Според директора на МВФ Кристин Лагард острите колебания през последните дни на световните фондови борси и на пазарите не са притеснителни, защото глобалният икономически ръст е силен и има налични източници на финансиране, предава  Reuters.;\r\nСъщевременно, по време на своя реч по време на бизнес форум в Дубай тя също така допълни, че регулаторите и правителствата трябва да приемат възможността да избегнат бъдещи кризи чрез икономически и финансови реформи.\r\n„Оптимистична съм заради пейзажа в момента. Но не можем да седим и да чакаме ръстът да продължи по нормален начин“, допълни тя.  Виктор Турмаков", "date": "2018.02.11", "title": "Reuters: Директорът на МВФ заяви, че колебанията на пазарите не са притеснителни"}
{"url": "http://www.focus-news.net/news/2018/02/11/2487278/api-nad-600-snegopochistvashti-mashini-obrabotvat-patishtata-v-oblastite-shumen-varna-dobrich-i-silistra-ima-silen-vyatar-i-snegonavyavaniya.html", "text": "Над 600 машини почистват републиканските пътища в районите със снеговалеж. Най-много машини работят в Североизточна България - в областите  Шумен, Варна, Добрич и Силистра, и в Родопите - в областите Смолян, Пазарджик и Кърджали, където снеговалежите са най-силни. Обработката на настилките продължава, за да се осигури безопасността на пътуването при зимни условия. Това съобщиха от пресцентъра на Агенция „Пътна инфраструктура“.\r\nБез ограничение за всички моторни превозни средства е преминаването през проходите \"Републиката\", \"Ришки\", „Айтоски”, \"Обзорски” . Забраненио за МПС над 12 т е движението през  \"Троянски\", \"Котленски” , \"Петрохан\", \"Шипка\", \"Предел”, 'Рожен”, \"Превала\" и \"Печинско\". През „Вратник” и \"Твърдишки\" е  забранено за превозни средства над 10 т, а през „Дюлински”  и \"Пампорово” за МПС над 3,5 т.\r\nАгенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\r\n27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "АПИ: Над 600 снегопочистващи машини обработват пътищата, в областите Шумен, Варна, Добрич и Силистра има силен вятър и снегонавявания"}
{"url": "http://www.focus-news.net/news/2018/02/11/2487285/sofiya-vazstanoveno-e-dvizhenieto-v-rayona-na-21-km-na-am-trakiya-v-posoka-sofiya.html", "text": "Възстановено е движението в района на 21 км на АМ „Тракия“, в посока София. Това съобщиха от пресцентъра на  Агенция „Пътна инфраструктура“. Движението в района беше ограничено заради самокатастрофирал лек автомобил. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "София: Възстановено е движението в района на 21 км на АМ „Тракия“, в посока София"}
{"url": "http://www.focus-news.net/news/2018/02/11/2487292/montana-okolo-2000-abonati-v-oblastta-sa-bez-elektrozahranvane-zaradi-silen-vyatar.html", "text": "Около 2000 абонати в Област Монтана са без електрозахранване заради силен вятър. Това съобщиха за Агенция „Фокус“ от пресцентъра на „ЧЕЗ България“. Екипи са на място и работят по възстановяването на електрозахранването.\r\nБиляна ИВАНОВА", "date": "2018.02.11", "title": "Монтана: Около 2000 абонати в областта са без електрозахранване заради силен вятър"}
{"url": "http://www.focus-news.net/news/2018/02/11/2487290/blagoevgrad-desetki-zhiteli-i-gosti-na-grada-razgledaha-mezhdunarodnata-izlozhba-na-kotki-v-gradskata-hudozhestvena-galeriya.html", "text": "Десетки жители и гости на Благоевград разгледаха Международната изложба на котки, която за втори ден се провежда в Градската художествена галерия, предаде репортер на Радио „Фокус“ – Пирин. Организатори на събитието са фелиноложки клуб „Естетикет“ и Антония Алексова. В рамките на експозицията бяха представени интересни породи котки от България, Гърция, Румъния, Франция и Италия. \r\nМеждународната изложба се проведе под егидата на Международната котешка асоциация Tica, която е интернационална асоциация за любители и занимаващи се професионално с домашни котки, с най-големия регистър с членове от цял свят. Членовете ѝ са развъдници, клубове или просто любители на котки от всички континенти.\r\nЛивия НИНОВА", "date": "2018.02.11", "title": "Благоевград: Десетки жители и гости на града разгледаха Международната изложба на котки в Градската художествена галерия"}
{"url": "http://www.focus-news.net/news/2018/02/11/2487293/dragomir-stoynev-otkoga-mvr-se-zanimava-s-vaprosa-koy-e-chlen-na-bsp.html", "text": "Откога отдел „Противодействие на икономическата престъпност” в МВР не се занимава с корупцията, а с въпроса кой е член на БСП? Когато се изискват протоколи от Общинския съвет на БСП в Шумен от водени заседания, копие на протоколи от делегатски събрания, присъствени списъци, то тогава ние сме притеснени. Това коментира зам.-председателят на ПГ на „БСП за България” Драгомир Стойнев пред БНР по повод искането на партията към главния прокурор да провери дали Районната прокуратура в Шумен е използвана за изпълнение на политическа поръчка, съобщиха от пресцентъра на НС на БСП. От пресцентъра на партията припомнят, че преди дни лидерът на левицата Корнелия Нинова попита с какво основание Прокуратурата разпорежда на икономическата полиция в Шумен да изиска от Общопартийната контролна комисия на БСП информация - кои лица са присъствали на делегатски събрания. „За каква демокрация говорим, след като е достояние на полицията каква стратегия готви БСП за местните избори. Те утре ще искат и от другите политически сили информация, която ще използват за натиск. Така ще отказват кандидатите за кметове да се кандидатират”, заключи Драгомир Стойнев.\r\nПо темата за прекратяването на договорите с американските централи, Драгомир Стойнев коментира, че БСП, като конструктивна опозиция, ще подкрепи решението, но то е краткосрочна стъпка за разрешаване на проблемите в енергетиката. Той помни, че няма никаква информация- какво се случва с газовите връзки на страната и какви инвестиции се привличат в тази насока. „През 2014 г. ДКЕВР сезира ЕК за неправомерна държавна помощ към тези централи и ВЕИ сектора. От тогава има само мълчание по този въпрос. Никой не знае какво се случва. Вероятно никой не преговаря с ЕК. Това не е нормално за държава членка на ЕС”, каза още Драгомир Стойнев. Той добави, че опозицията се интересува от дългосрочните стъпки и намерения на управляващите в тази насока. „Искаме дългосрочна пътна карта за развитието на енергетиката, така че не само домакинствата, но и работодателите да бъдат спокойни”, каза той.  „От медиите разбираме, че ще има Сръбски поток. Къде е правителството? Онзи ден е одобрено строителството на Северен поток 2. Турски поток започва строителството. Правителството можеше да покаже повече характер, въпреки огромния натиск от ЕК за спирането на Южен поток”, каза зам.-председателят на ПГ „БСП за България”.\r\nПо повод забавянето на турската атомна централа и дали това отваря възможност за строителството на АЕЦ „Белене”, бившият енергиен министър Драгомир Стойнев категорично заяви, че нов ядрен проект страната ни трябва да има. „Последните два енергоблока в АЕЦ Козлодуй след 10 години изчезват. В Eвропа се говори за спиране на производство на електроенергия от въглища. Ние на какво ще разчитаме? На ВЕЦ, фотоволтаици и на производство от вятър? Това не е базова мощност, която да гарантира сигурност на българската икономика и потребление. Ние от сега трябва да мислим за заместване на отиващите си мощности”, поясни той.", "date": "2018.02.11", "title": "Драгомир Стойнев: Откога МВР се занимава с въпроса кой е член на БСП"}
{"url": "http://www.focus-news.net/news/2018/02/11/2487294/voennosluzheshti-ot-suhopatnite-voyski-shte-uchastvat-v-mezhdunarodno-uchenie-v-rumaniya-ot-12-fevruari.html", "text": "Военнослужещи от състава на Сухопътните войски ще участват в съвместна коалиционна подготовка \"Black sea rotational force - Platinum eagle 18 - 1″, която ще се проведе от 12 до 16 февруари на учебен център „Бабадаг” - Република Румъния. Това съобщиха от пресцентъра на Министерството на отбраната. В \"Black sea rotational force - Platinum eagle 18 - 1″ ще вземат участие военнослужещи от САЩ, Румъния, Грузия, Молдова и Украйна. Българското група е в състав от 30 военнослужещи от 29 механизиран батальон – Шумен и е ръководена от старши лейтенант Валентин Джамбазов.\r\nПо време на съвместната подготовка ще се проведат огневи тренировки с леко стрелково оръжие, ще се отработват тактически задачи в състава на взвода при настъпление и отбрана и ще бъде оттренирани командването и управлението при изпълнение на бойна задача.", "date": "2018.02.11", "title": "Военнослужещи от Сухопътните войски ще участват в международно учение в Румъния от 12 февруари"}
{"url": "http://www.focus-news.net/news/2018/02/11/2487296/ria-novosti-30-poleta-sa-zadarzhani-na-letishtata-v-moskva.html", "text": "Около 30 полета са задържани, още 14 са отменени в московските летища, предава РИА Новости.\r\nНа летище „Внуково“ са задържани 5 полета, три са отменени. В „Домодедово“ са задържани 11 полета и също толкова са отменени. В „Шереметиево“ са задържани 12 полета.  Виктор Турмаков", "date": "2018.02.11", "title": "РИА Новости: 30 полета са задържани на летищата в Москва"}
{"url": "http://www.focus-news.net/news/2018/02/11/2487299/pazardzhik-okolo-40-roditeli-i-detsa-izlyazoha-na-protest-v-grada-s-iskane-za-strogi-merki-pri-dokazano-nasilie-v-detskite-gradini.html", "text": "Около 40 родители и деца излязоха на мирен протест пред сградата на Общината в Пазарджик с искане за въвеждане на строги мерки при доказано насилие в детските градини, предаде репортер на Радио „Фокус“ – Пазарджик. Въпреки дъждовното време и малки деца бяха част от протестните действия. Протестиращите родители се обединиха около исканията за въвеждане на мандатност на началниците и директорите в системата на образованието, въвеждане на периодични тестове и събеседвания за определяне на състоянието на всеки един служител в детските ясли, градини и училищата, създаване на независима комисия за цялостен надзор на системата на образованието. Предложиха също да се въведе постоянно видеонаблюдение във всички помещения на детските ясли, градини и училища. Според тях, ако учителите не правят нищо нередно по време на занятията, няма защо да се притесняват от камерите в помещенията. Сред исканите промени от родителите е и въвеждане на периодични, ефективни, задължителни обучения на служителите, а също и да се разреши на родителите, при желание и възможност, да подпомагат в ежедневните дейности от чисто битов характер детските и учебни заведения. \r\nПротестът се охранява от полицейски служители. Много случайни минувачи също се присъединиха към проявата.\r\nАлбена ЖИЛЕКОВА", "date": "2018.02.11", "title": "Пазарджик: Около 40 родители и деца излязоха на протест в града с искане за строги мерки при доказано насилие в детските градини"}
{"url": "http://www.focus-news.net/news/2018/02/11/2487284/shumen-otpada-ogranichenieto-na-pat-iii-2006-madara-kaspichan.html", "text": "Отпада ограничението на път III-2006 Мадара - Каспичан. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "Шумен:  Отпада ограничението на път III-2006 Мадара - Каспичан"}
{"url": "http://www.focus-news.net/news/2018/02/11/2487301/veliko-tarnovo-speshna-nuzhda-ot-dobrovolni-kravodariteli-s-kravna-grupa-av-i-v-ima-v-oblastnata-bolnitsa.html", "text": "Спешна нужда от доброволни кръводарители с кръвна група „АВ“ и „В“ има в областната болница във Велико Търново. В Отделението по трансфузионна хематология има недостиг на кръвна плазма. Кризисната нужда от дарители е възникнала в края на миналата седмица, когато в един ден, за броени часове, в различни отделения на стационара в болницата са настанени петима пациенти с двете посочени групи. Д-р Марияна Витанова, началник на Отделението по трансфузионна хематология, каза пред Радио „Фокус“ – Велико Търново, че   нуждата от кръв и производните й кръвни продукти е непрестанна, затова доброволни и безвъзмездни кръводарители са необходими ежедневно. „Освен удовлетворението от дейността, това, което получава един кръводарител е фиксирано в Кодекса на труда. Това са двата дни платен служебен отпуск, както и малка закуска, упомената в Наредба на Министерство на здравеопазването. Другото, което, е фактът, че кръвта се взима за лечение, подари, което тя подлежи на задължително изследване. Ако един кръводарител дарява през два месеца, защото това е минималния срок, всяка следващата единица се изследва по пълната програма. Това са маркерите за трансмисивни инфекции – Хепатити B и C, сифилис и СПИН. Всеки кръводарител има право да си научи резултатите и на практика – това е форма на профилактичен преглед“, обясни д-р Витанова.\r\nЖелаещите да дарят доброволно и безвъзмездно кръв, могат да го направят в Отделението всеки делничен ден, между 8.00 и 13.00 часа. Кръводарителите трябва да са здрави (да не приемат медикаменти), на възраст от 18 до 60 години, хапнали и отпочинали и да представят документ за самоличност. Освен това трябва да тежат над 50 кг.\r\nЛуиза ТРАНЧЕВА", "date": "2018.02.11", "title": "Велико Търново: Спешна нужда от доброволни кръводарители с кръвна група „АВ“ и „В“ има в областната болница"}
{"url": "http://www.focus-news.net/news/2018/02/11/2487302/britanski-ministar-zdraviyat-razum-shte-naddelee-po-sporazumenieto-za-brekzit.html", "text": "Британският министър на хуманитарната помощ Пен Мордон заяви, че вярва, че правителството ще успее да сключи добро споразумение с ЕС за преходния период след Брекзит, предава  Reuters.\r\n„Това е и в наш, и в европейски интерес. Мисля, че здравият разум ще надделее“, заяви Мордон на въпрос в ефир дали смята, че ще се сключи споразумение за преходния период.\r\nВеликобритания се надавя да сключми споразумение за преходния период след месец, за да си осигури гладко излизане от ЕС. Въпреки това миналата седмица от Брюксел съобщиха, че подобно споразумение не е сигурност и че Лондон трябва да изясни какво точно иска от ЕС. Виктор Турмаков", "date": "2018.02.11", "title": "Британски министър: Здравият разум ще надделее по споразумението за  Брекзит"}
{"url": "http://www.focus-news.net/news/2018/02/11/2487298/blagoevgrad-normalno-se-osashtestvyava-dvizhenieto-prez-gkpp-ilinden.html", "text": "Нормално се осъществява движението през ГКПП „Илинден“. Това съобщиха за Радио „Фокус“ – Пирин от граничния пункт. Без проблеми се извършва и преминаването на ГКПП „Кулата“, както и на останалите пунктове по българо-гръцката граница.\r\nЛивия НИНОВА", "date": "2018.02.11", "title": "Благоевград: Нормално се осъществява движението през ГКПП „Илинден“"}
{"url": "http://www.focus-news.net/news/2018/02/11/2487300/benyamin-netanyahu-izraelskite-udari-byaha-tezhak-udar-za-iranskite-i-siriyskite-sili.html", "text": "Израелският министър-председател Бенямин Нетаняху заяви, че въздушните удари на ВВС на страната му в Сирия от предишния ден са „тежък удар“ върху иранските и сирийските сили в съседната държава, предава  AFP.\r\n„В събота нанесохме тежък удар върху иранските и сирийските сили“, заяви Нетаняху по време на съвещание на израелското правителство.\r\n„Пояснихме на всички, че нашите правила на съприкосновение не са се променили изобщо. Ние ще продължим да нанасяме вреда на всеки, който се опитва да ни навреди. Това е наиата политика и ще си остане наша политика“, допълни той.  Виктор Турмаков", "date": "2018.02.11", "title": "Бенямин Нетаняху: Израелските удари бяха тежък удар за иранските и сирийските сили"}
{"url": "http://www.focus-news.net/news/2018/02/11/2487281/api-vazstanoveno-e-dvizhenieto-po-pat-iii-701-grancharovo-todor-ikonomovo.html", "text": "Възстановено е движението по път III-701 Грънчарово – Тодор Икономово. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.11", "title": "АПИ: Възстановено е движението по път III-701 Грънчарово – Тодор Икономово"}
{"url": "http://www.focus-news.net/news/2018/02/11/2487305/pazardzhik-protestirashtite-roditeli-v-grada-se-obyaviha-za-zadalzhitelno-videonablyudenie-v-detskite-gradini-i-distsiplinarni-uvolneniya-na-uchiteli-pozvolili-si-nasilie-nad-detsa.html", "text": "Родители от Пазарджик се обявиха за задължително видеонаблюдение в детските градини по време на мирния протест пред сградата на Общината, предаде репортер на Радио „Фокус“ – Пазарджик. По думите им това е работещо средство за доказване на насилие на деца от страна на учители и възпитатели.  \r\n„При наличието на камерата един възпитател ще се замисли дали да удари дете, при положение, че после ще бъде показан и ще се види неговото действие. Камери вече има в почти всички обществени институции. Децата ни са бъдещето на България и ние трябва да сме отговорни, защото никое дете не е застраховано, че утре няма да стане обект на насилие в детската градина. За децата ни е стрес да отидат на ново място, да останат сами с непознати хора, затова трябва да сме сигурни, че за тях се полагат адекватни грижи“, заяви Мая Стефанова, организатор на протеста. Тя каза също, че се протестиращите се обявяват и за налагането на дисциплинарни уволнения на преподаватели, които са си позволили агресивно поведения срещу деца. Те отправиха и предложение в помощ на учители да бъдат назначени психолози, логопеди и социални работници, особено там, където се обучават и възпитават и деца със специални образователни потребности.\r\nАлбена ЖИЛЕКОВА", "date": "2018.02.11", "title": "Пазарджик: Протестиращите родители в града се обявиха за задължително видеонаблюдение в детските градини и дисциплинарни уволнения на учители, позволили си насилие над деца"}
{"url": "http://www.focus-news.net/news/2018/02/11/2487303/adelina-stefanova-hram-vavedenie-bogorodichno-blagoevgrad-sled-mesopustna-nedelya-sa-razresheni-samo-mlechna-hrana-i-yaytsa-do-sirni-zagovezni.html", "text": "Всяка година Месни Заговезни се отбелязва на различна дата, тъй като трябва да се пада 8 седмици преди Великден. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. По думите ѝ празникът се нарича Месопустна неделя, защото до Възкресението на Иисус Христос е забранена храната от месни продукти. „Разрешени са само млечна храна и яйца до следващата неделя, която ние наричаме Сирни Заговезни и тази година този празник се пада на 18 февруари. През цялата седмица всички се веселят, защото с настъпването на строгите пости от Сирни Заговезни са забранени всякакви хора, люлеене на люлки и сватби, чак до Томина неделя“, каза още Аделина Стефанова. \r\nТя уточни, че преди вечеря на Месни Заговезни младоженците отиват у кръстника, девера, родителите на булката, при близки и роднини. „Посещенията са кратки като с целуване на ръка се иска прошка, с думите: „Простено-прости“, допълни Аделина Стефанова. Тя добави, че се носят краваи, варена кокошка, вино, ракия, зелници.\r\nЛивия НИНОВА", "date": "2018.02.11", "title": "Аделина Стефанова, храм „Въведение Богородично“ – Благоевград: След Месопустна неделя са разрешени само млечна храна и яйца до Сирни Заговезни"}
{"url": "http://www.focus-news.net/news/2018/02/11/2487306/pregled-na-mezhdunarodnite-novini-do-13-chasa-agentsiya-fokus.html", "text": "Според кмета на Хамбург Олаф Шолц, който най-вероятно ще стане финансов министър на Германия в новото коалиционно правителство на странна, заяви, че тя не трябва да диктува икономическите политики на другите страни от Еврозоната.\r\nШолц заяви, че подкрепя балансираните бюджети и „разумните финанси“ за  страната си. „Ние не искаме да диктуваме на другите европейски държави как искат да се развиват. Със сигурност в миналото са правени грешки“, допълни той. \r\nКоментарите на Шолц, социалдемократ, отразяват предишните изказвания от другите в партията му, които критикуваха често суровото третиране на другите икономики от еврозоната, най-вече Гърция и Португалия. Европейските власти заставиха тези страни да приемат значителни орязвания на бюджета и други мерки за „затягане на коланите“, за да намалят националните си бюджети. \r\nОчаква се Шолц да стане следващ финансов министър, след като Меркел направи редица отстъпки, включително и давайки няколко високи министерски позиции на ГСДП, за да си осигури четвърти мандат като канцлер. \r\n***  УНИЦЕФ съобщава, че всяко четвърто иракско дете живее в мизерия заради войната срещу „Ислямска държава“ в страната.\r\nООН потвърждава 150 нападения срещу образователни институции в Ирак от 2014 г. насам. Половината от училищата се нуждаят от ремонт и близо три милиона деца са прекъснали образованието си заради бойните действия. \r\nПравителството на Ирак обяви победа срещу „Ислямска държава“ през декември, връщайки си контрола над всичката територия, окупирана от терористите през 2014 и 2015 г. В момента то иска 100 милиарда долара чуждестранни инвестиции, за да успее да възстанови страната. \r\n***  Според директора на МВФ Кристин Лагард острите колебания през последните дни на световните фондови борси и на пазарите не са притеснителни, защото глобалният икономически ръст е силен и има налични източници на финансиране.\r\nСъщевременно, по време на своя реч по време на бизнес форум в Дубай тя също така допълни, че регулаторите и правителствата трябва да приемат възможността да избегнат бъдещи кризи чрез икономически и финансови реформи.\r\n„Оптимистична съм заради пейзажа в момента. Но не можем да седим и да чакаме ръстът да продължи по нормален начин“, допълни тя. \r\n*** Израелският министър на разузнаването Израел Кац заяви, че въздушните удари по иранските военни обекти в Сирия са отправили ясно послание на Техеран, че Тел Авив няма да толерира иранското военно присъствие „на прага си“.\r\nИзраел Кац заяви, че на иранците ще им отнеме време да „смелят, разберат и да се попитат как Израел е знаел как да удари тези обекти“. \r\nСлед като в събота сутринта израелските военни свалиха ирански безпилотен летателен апарат във въздушното пространство на страната си, те извършиха въздушни удари по иранския контролен център, откъдето апаратът е бил управляван.\r\n*** Земетресение с магнитуд 5,4 по скалата на Рихтер е регистрирано в Тихия океан край бреговете на Перу.\r\nТрусът е регистриран в 23:11 часа местно време (6:11 часа българско в неделя). Епицентърът се намира на 144 км. от град Акаки на дълбочина от 10 км.\r\nНяма данни за жертви и разрушения. Не е обявявана опасност за появата на вълни-цунами. \r\n***", "date": "2018.02.11", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/11/2487308/ria-novosti-iran-vavezhda-nova-balistichna-raketa-sobstveno-proizvodstvo.html", "text": "Иран представи новата си балистична ракета \"Кадр\", предава РИА Новости.\r\nРакетата с течно гориво и с обхват от 2000 км. е представена на обществеността по време на събитията в чест на 39-годишнината от Ислямската революция в Техеран. Ракетата може да бъде оборудвана с разделяща се глава, за да порази различни цели. Пускането на ракетата е възможно както от мобилна установка, така и от ракетна шахта. Ракетата е оборудвана със система, която позволява да се скрият движенията й от радари.\r\nОсвен това на обществеността е показан модел на иранската подводница клас \"Фатех\", която понастоящем преминава през последния етап от тестовете, преди да бъде пусната в експлоатация. Виктор Турмаков", "date": "2018.02.11", "title": "РИА Новости: Иран въвежда нова балистична ракета  собствено производство"}
{"url": "http://www.focus-news.net/news/2018/02/11/2487307/haskovo-na-gkpp-kapitan-andreevo-trafikat-e-silno-intenziven-na-izhod-za-tovarni-avtomobili.html", "text": "На граничен контролно-пропускателен пункт (ГКПП) \"Капитан Андреево\" на българо-турската граница трафикът е силно интензивен на изход за товарни автомобили. Това съобщиха за Агенция \"Фокус\" от Главна дирекция \"Гранична полиция\".\r\nНа границите със Сърбия, Македония, Гърция и Румъния трафикът е нормален на всички контролно-пропускателни пунктове.\r\nНа ГКПП \"Дунав мост - Русе\" за времето от 12.00 до 13.00 на 12 февруари временно ще бъде затруднено пропускането на лица и превозни средства на вход и изход поради профилактика.", "date": "2018.02.11", "title": "Хасково: На ГКПП \"Капитан Андреево\" трафикът е силно интензивен на изход за товарни автомобили"}
{"url": "http://www.focus-news.net/news/2018/02/11/2487309/blagoevgrad-natovareno-e-dvizhenieto-po-glaven-pat-e-79-koloni-ot-avtomobili-sa-se-obrazuvali-v-uchastaka-mezhdu-kresna-i-sandanski-v-posoka-granitsata.html", "text": "Натоварено е движението по главен път Е-79, колони от автомобили са се образували в участъка между Кресна и Сандански в посока границата - Златарево и Кулатата, предаде репортер на Агенция \"Фокус\". 3-4 минути отнема преминаването през граничния пункт \"Кулата - Промахон\". Вали дъжд и на места има мъгла. Полицейски патрул с благоевградска регистрация 8979 е разположен в центъра на село Долна Градешница.", "date": "2018.02.11", "title": "Благоевград: Натоварено е движението по главен път Е-79, колони от автомобили са се образували в участъка между Кресна и Сандански в посока границата"}
{"url": "http://www.focus-news.net/news/2018/02/11/2487288/odmvr-pazardzhik-vodachite-da-tragvat-na-pat-samo-s-dobre-oborudvani-za-zimni-usloviya-i-tehnicheski-izpravni-avtomobili.html", "text": "Всички дежурни екипи на полицейските управления и сектор „Пътна полиция“ извършват непрестанно наблюдение на състоянието на пътната мрежа  с оглед валежите от сняг и дъжд и подават регулярно информация в дежурните части на РУ, ОДМВР и РДПБЗН, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. Поддържа се постоянен контакт с фирмите, ангажирани със снегопочистването, с общините, Областната администрация и Областно пътно управление.   \r\n„Към момента се извършва почистване на пътя Велинград-Юндола, нормално проходим е, към момента има ограничение за движение на товарни автомобили над 12 тона с ремаркета и полуремаркета. Пътят Велинград-Сърница също се почиства и опесъчава. Трасето Белово-Юндола традиционно през зимния период е затворено за движение за автомобили над 12 тона и през него преминават само леки коли. пътя е почистен и опесъчен, на места има надвиснали дървета и клони, които предстои да бъдат премахнати от обхвата на пътя. На пътя Батак-Доспат има наложено ограничение за движение на товарни автомобили над 12 тона с ремаркета и полуремаркета, а при обилен снеговалеж задължително придвижването трябва да става с вериги“, уточни Стоянов. \r\nТой допълни, че   от Пътна полиция апелират към водачите да предприемат пътуване само с добре оборудван и технически изправен автомобил, да шофират с повишени внимание в планинските части и при необходимост от съдействие да сигнализиран незабавно на телефона за спешни повиквания- 112. Във високите части на региона има превалявания от сняг, като на различните места снежната покривка варира между 10 и 20 сантиметра.\r\nАлбена ЖИЛЕКОВА", "date": "2018.02.11", "title": "ОДМВР-Пазарджик: Водачите да тръгват на път само с добре оборудвани за зимни условия и технически изправни автомобили"}
{"url": "http://www.focus-news.net/news/2018/02/11/2487297/znepolskiyat-episkop-arseniy-poslednata-nedelya-predi-velikiya-post-e-posvetena-na-smisala-za-predstoyashtiya-strashen-sad-koeto-tryabva-da-ni-napomnya-pravilno-da-postroim-zhivota-si.html", "text": "Последната неделя преди началото на Великия пост, Неделя Месопустна или Месни Заговезни, е посветена на смисъла за предстоящия Страшен съд, което трябва да ни напомня правилно да построим живота си. Това каза Знеполският епископ Арсений пред събралите се десетки вярващи в митрополитския храм „Св. Марина“ в Пловдив, след като отслужи архиерейска света литургия, предаде репортер на Радио „Фокус“ – Пловдив. \r\n„Страшен е този ден и час, когато Бог ще съди грешниците. Страшен е за нас човешкия съд, но несравнимо по-страшен е Божия съд. На човешкия съд – там съди човека, на онзи Съд ще съди сам Бог. На човешкия съд свидетели обвиняват или оправдават човека, а на онзи Съд такива няма да бъдат нужни, защото Съдията знае всичко в пълнота. На човешкия съд често се гледа на лице и богатия се предпочита пред бедния, знатния пред незнатния. На онзи съд Съдията не гледа на лице, а съди според съвестта и делата ни. На човешкия съд често хората помагат със своето ходатайство – благородници на благородници, богати на богати, приятели на приятели, но на онзи Съд няма да има такова нещо – всеки ще отговаря за себе си“, посочи Знеполският епископ Арсений. \r\n„На човешкия съд често среброто и златото защитават човека, а Там това няма да го има. На човешкия съд красноречието и хитростта помагат на човека, а Там те ще замлъкнат и немеят. На човешкия съд човекът бива съден и изобличаван не пред много хора, а Там, на Страшния съд, всеки ще бъде съден и изобличен пред целия свят и пред всички. На човешкия съд се съдят само външните дела, а на онзи Съд ще бъдат съдени и тайните помисли. На човешкия съд се съдят само злите дела, а на онзи Съд за всяка празна дума, която кажат човеците, ще отговарят. И ако за една празна дума ще трябва да се дава отговор, на какво се надяват хората, които оскверняват душите и телата си с нечистота? Тези, заради които девици и сираци проливат сълзи, тези, които ограбват и похищават чуждите блага, тези, които с езика си като с меч разсичат и убиват своя ближен, тези, които хитруват и мамят хората. На какво се надяват и другите безаконници, които се хранят с нечестието си като с хляб?“, коментира Знеполският епископ Арсений.\r\nТони МИХАЙЛОВ", "date": "2018.02.11", "title": "Знеполският епископ Арсений: Последната неделя преди Великия пост е посветена на смисъла за предстоящия Страшен съд, което трябва да ни напомня правилно да построим живота си"}
{"url": "http://www.focus-news.net/news/2018/02/11/2487295/shumen-otpadat-ogranicheniyata-po-pat-iii-207-vekilski-orlyak-i-pat-iii-2007-kaspichan-zlatna-niva.html", "text": "Отпадат ограниченията по път III-207 Векилски - Орляк и път III-2007 Каспичан - Златна Нива. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "Шумен: Отпадат ограниченията по път III-207 Векилски - Орляк и път III-2007 Каспичан - Златна Нива"}
{"url": "http://www.focus-news.net/news/2018/02/11/2487313/politico-emanyuel-makron-shte-predlozhi-reorganizirane-na-islyama-vav-frantsiya.html", "text": "Президентът на Франция Еманюел Макрон заяви, че иска да реорганизира исляма във Франция за по-добро интегриране на вероизповеданието, за борба срещу фундаментализма и за запазването на „националната кохезия“, предава  Politico.\r\n„Ние работим по структурирането на исляма във Франция и общо как да го обясним, което е извънредно важно“, заяви Макрон. „Целта ми е да преоткрия това, което стои във френската концепция за секуларизма, за да се запази националната кохезия“, допълни той.\r\n„Няма да  разкрия какво е предложението, докато работата не бъде приключена“, заяви той на въпрос дали може да разкрие детайли по плана си.  Виктор Турмаков", "date": "2018.02.11", "title": "Politico: Еманюел Макрон ще предложи реорганизиране на исляма във Франция"}
{"url": "http://www.focus-news.net/news/2018/02/11/2487317/tass-talibanite-sa-ubili-16-boytsi-ot-propravitelstvenoto-opalchenie-v-yuzhnata-chast-na-afganistan.html", "text": "Талибаните са избили най-малко 16 бойци от проправителственото опълчение в южната афганистанска провинция Хилменд, предава ТАСС.\r\n„Терористите застреляха 16 души и се скриха от местопроизшествието, вземайки със себе си оръжие и боеприпаси“, съобщи източник от силите за сигурност на Афганистан.  \r\nВ последно време се наблюдава значително засилване на позициите на екстремистите в източните и в южните афганистански провинции, а също така и с северната част на републиката.  Виктор Турмаков", "date": "2018.02.11", "title": "ТАСС: Талибаните са убили 16 бойци от проправителственото опълчение в южната част на Афганистан"}
{"url": "http://www.focus-news.net/news/2018/02/11/2487310/znepolskiyat-episkop-arseniy-neka-se-pokaem-za-grehovete-si-v-nedelya-mesopustna-i-v-preddverieto-na-velikiya-post-za-da-poluchim-bozhiyata-milost.html", "text": "Нека се покаем за греховете си в Неделя Месопустна и в преддверието на Великия пост, за да получим Божията милост! За това призова Знеполският епископ Арсений пред събралите се десетки вярващи в митрополитския храм „Св. Марина“ в Пловдив, след като отслужи архиерейска света литургия за за днешния християнски празник, предаде репортер на Радио „Фокус“ – Пловдив. В храма бяха прочетени откъси от Светото писание, които говорят за Страшния съд, като по този начин Църквата припомня за трагичните последици от греха и призовава всички към добродетелност и упование на Бога.\r\n„Господ ни казва: „Ето, ида скоро! И отплатата ми е с мене, за да въздам всекиму според делата му!“. Първото Му пришествие е било тихо и смирено, а Второто ще бъде светкавично и славно, защото както светкавицата излиза от изток и се вижда чак от запад, такова ще бъде и пришествието Му. При Първото пришествие светът Го видя като страдащ и умиращ за нашите грехове, а при Второто Му пришествие ще Го видим седнал на престола на своята слава и съдещ за греховете, въздаващ на всеки според делата му“, каза Знеполският епископ Арсений. \r\n„Още не дошъл този ден. Още Съдията дълго време ни търпи, понеже не желае никой да погине. Още очаква нашето покаяние, още не ни съди, още явява милостта си на всеки молещ и каещ се. Да се покаем и ние, за да получим от него милост, да сподобим да застанем от дясната Му страна при Неговото пришествие. Да чуем от Него благоприятните за всички нас думи: „Дойдете вие, благословените на Отца Ми, наследете царството, приготвено вам от създание мира. Амин!“, завърши словото си пред вярващите Знеполският епископ Арсений.\r\nТони МИХАЙЛОВ", "date": "2018.02.11", "title": "Знеполският епископ Арсений: Нека се покаем за греховете си в Неделя Месопустна и в преддверието на Великия пост, за да получим Божията милост"}
{"url": "http://www.focus-news.net/news/2018/02/11/2487319/pazardzhik-praznik-na-snega-shte-se-provede-v-mestnostta-starina-kray-velingrad-na-17-fevruari.html", "text": "„Празник на снега” ще се проведе на 17 февруари в местността Старина край Велинград, съобщиха за Радио „Фокус“ – Пазарджик от общинската администрация в курорта. Записването на желаещите да се включат в снежния празник ще става на място, от 09.30 до 10.30 часа в самия ден на проявата. В рамките на два часа децата и техните родители ще могат да участват в различни забавления като конкурси за най-оригинален снежен човек и за най-голяма снежна топка, дърпане на въже, придружени с много музика и усмивки за всички. Най-добрите участници ще бъдат отличени с предметни награди и медали.", "date": "2018.02.11", "title": "Пазарджик: „Празник на снега“ ще се проведе в местността Старина край Велинград на 17 февруари"}
{"url": "http://www.focus-news.net/news/2018/02/11/2487304/nimh-nay-golyama-e-snezhnata-pokrivka-vav-vratsa-dobrich-i-shumen-po-15-sm.html", "text": "От началото на валежите в събота най-голяма снежна покривка се е образувала във Враца, Добрич и Шумен - по 15 см. Това съобщиха за Агенция \"Фокус\" от Националния институт по метеорология и хидрология (НИМХ) при БАН. Най-голямо количество валежи е регистрирано в Хасково - 27 л/кв.м. В Ахтопол са отчетени 22 л/кв. м. В Стара Загора и Чирпан са паднали 20 л/кв.м. В Пазарджик са измерени 18 л/кв.м., 17 л/ кв. м. са паднали в Пловдив. \r\nВ столицата от началото на валежите през вчерашния ден до момента са паднали 10 л/кв. м., а натрупаната снежна покривка е с дебелина 3 см.\r\nОчаква се валежите да продължат и през днешния ден, но по-интензивни ще бъдат в югоизточната част на страната. Отменени са предупрежденията за опасно време за областите София, Перник и Кюстендил.", "date": "2018.02.11", "title": "НИМХ: Най-голяма е снежната покривка във Враца, Добрич и Шумен - по 15 см"}
{"url": "http://www.focus-news.net/news/2018/02/11/2487318/dha-savetnikat-po-natsionalnata-sigurnost-na-sasht-harbart-makmastar-razgovarya-v-istanbul-s-govoritelya-na-erdogan.html", "text": "Говорителят на Реджеп Тайип Ердоган и зам.-генерален секретар на турското Президентство Ибрахим Калън разговаря със съветника по националната сигурност на САЩ генерал-лейтенант Хърбърт Макмастър по време на визитата му в Истанбул на 10-11 февруари, предаде информационната агенция Догу хабер ажансъ (ДХА).\r\n По време на срещите са потвърдени дългосрочните стратегически връзки между Турция и САЩ, в светлината на приоритетите и чувствителните теми в дневния ред на двете страни. Разменени са по-специално мнения за отношенията Турция-САЩ, които от край време са съюзнически; тестовете за съвместна стратегия, както и за развитието на обстановката в региона. В тези рамки подробно са разисквани теми, които влияят негативно върху двустранните отношения, както и пътищата за разширяване на борбата срещу всякакъв тип тероризъм, посочва още ДХА.Георги Димов", "date": "2018.02.11", "title": "ДХА: Съветникът по националната сигурност на САЩ Хърбърт Макмастър разговаря в Истанбул с говорителя на Ердоган"}
{"url": "http://www.focus-news.net/news/2018/02/11/2487321/tass-devet-talibani-vklyuchitelno-tehen-polevi-komandir-sa-likvidirani-pri-vazdushen-udar-v-afganistan.html", "text": "Девет талибани, в това число и техен местен полеви командир, са ликвидирани по време на въздушни удари в провинцията Урузган, предаваТАСС.\r\nПо данни на министерството на националната отбрана при удара край град Таринкот (административен център на Урузган) е унищожен и тайник с оръжие, принадлежащо на ислямистите.  \r\nСред загиналите фигурира и техен командир, познат като молла Мир Вали.  Виктор Турмаков", "date": "2018.02.11", "title": "ТАСС: Девет талибани, включително техен полеви командир, са ликвидирани при въздушен удар в Афганистан"}
{"url": "http://www.focus-news.net/news/2018/02/11/2487320/montana-vazstanoveno-e-elektrozahranvaneto-na-povecheto-zasegnati-abonati-v-oblastta.html", "text": "Възстановено е електрозахранването на повечето засегнати абонати в област Монтана. Това съобщиха за Агенция „Фокус“ от пресцентъра на „ЧЕЗ България“. В момента заради силния вятър и снеговалежа без електрозахранване са около 300 абоната. Екипите са на място и продължават да работят за отстраняване на проблема в областта. Няма данни за нарушено или прекъснато електрозахранване на други места в страната.\r\nБиляна ИВАНОВА", "date": "2018.02.11", "title": "Монтана: Възстановено е електрозахранването на повечето засегнати абонати в областта"}
{"url": "http://www.focus-news.net/news/2018/02/11/2487315/api-otpada-ogranichenieto-po-pat-ii-27-novi-pazar-tranitsa.html", "text": "Отпада ограничението по път II-27 Нови Пазар – Тръница. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "АПИ: Отпада ограничението по път II-27 Нови Пазар – Тръница"}
{"url": "http://www.focus-news.net/news/2018/02/11/2487325/pernik-politseyski-patrul-s-radar-e-razpolozhen-pri-otbivkata-za-radomir-na-am-struma-v-posoka-sofiya.html", "text": "Полицейски патрул със софийска регистрация 4804 и радар е разположен при отбивката за Радомир и Долна \r\nДиканя на АМ \"Струма\" в посока София, предаде репортер на Агенция \"Фокус\". Натоварен е трафикът по магистралата. Пътните настилки са сухи.", "date": "2018.02.11", "title": "Перник: Полицейски патрул с радар е разположен при отбивката за Радомир на АМ \"Струма\" в посока София"}
{"url": "http://www.focus-news.net/news/2018/02/11/2487316/shumen-obstanovkata-v-oblastta-e-spokoyna.html", "text": "Обстановката в областта е спокойна. Това съобщиха за Агенция \"Фокус\" от Областна администрация - Шумен. Пътищата в областта са мокри, но проходими. Навсякъде се обработват. Няма селища без електричество.", "date": "2018.02.11", "title": "Шумен: Обстановката в областта е спокойна"}
{"url": "http://www.focus-news.net/news/2018/02/11/2487312/blagoevgrad-periodichno-se-pochistvat-i-opesachavat-patishtata-na-teritoriyata-na-oblastta.html", "text": "Периодично се почистват и опесъчават пътищата на територията на област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. На много места в областта вали слаб сняг, по-силни превалявания има в района на Банско, проход Предела и село Попови ливади. \r\nПроход Предела е отворен за движение. Трафикът в участъците на автомагистрала „Струма“ и главен път Е-79 в областта, както и по второкласен път 19 Симитли – Гоце Делчев е нормално натоварен. По-интензивен трафик се наблюдава в Кресненското дефиле и при пътен възел „Симитли“, където се събира целият трафик от главен път Е-79 и курорта Банско. Пътните настилки навсякъде в областта са мокри и хлъзгави, затова шофьорите трябва да карат внимателно. До този момент не са регистрирани тежки пътни инциденти в Благоевградска област, които да затруднят движението. Без проблеми се извършва преминаването през ГКПП „Кулата“ и ГКПП „Илинден“.\r\nЛивия НИНОВА", "date": "2018.02.11", "title": "Благоевград: Периодично се почистват и опесъчават пътищата на територията на областта"}
{"url": "http://www.focus-news.net/news/2018/02/11/2487311/nedyalko-slavov-oblasten-upravitel-na-smolyan-bez-elektrozahranvane-sa-nyakolko-naseleni-mesta-v-obshtina-smolyan-i-kvartal-v-nedelino.html", "text": "Един квартал в Неделино продължително време е без ток. Без електрозахранване са и няколко населени места в община Смолян. Това съобщи за Агенция „Фокус“ областният управител на Смолян Недялко Славов за ситуацията в областта заради снеговалежите. „Проблемът с електрозахранването е най-съществен. Има населени места в община Смолян и в община Неделино, в които има проблеми с електрозахранването“, посочи той. „Екипите на електроразпределителното дружество са мобилизирани, реагират навреме“, уточни областният управител. „Имаме въведени ограничения на движението по по-високите места, които своевременно се почистват и обработват“, обясни Недялко Славов. „Част от ограниченията се въвеждат и превантивно, за да може ситуацията да не се изпуска от контрол“, поясни той и допълни, че валежите в областта продължават.\r\nБиляна ИВАНОВА", "date": "2018.02.11", "title": "Недялко Славов, областен управител на Смолян: Без електрозахранване са няколко населени места в община Смолян и квартал в Неделино"}
{"url": "http://www.focus-news.net/news/2018/02/11/2487329/liderat-na-bsp-korneliya-ninova-v-sopot-da-pazim-obichaite-si-da-tachim-balgarshtinata.html", "text": "\"В града на Вазов ви поздравявам с неговите думи: \"Идеалът на земното щастие е в труда, в здравето и в природата\". Бъдете здрави, по реколтата от вино личи, че сте трудолюбиви и обичате земята\". Това заяви в гр. Сопот лидерът на БСП Корнелия Нинова, съобщиха от пресцентъра на партията. \"Днешният празник на виното и любовта е чудесен повод да се съберем заедно хиляди българи, да уважим традицията и да си пожелаем днес ние, а утре децата и внуците ни да пазим обичаите си, да тачим българщината и да бъдем единни\", добави още тя.", "date": "2018.02.11", "title": "Лидерът на БСП Корнелия Нинова в Сопот: Да пазим обичаите си, да тачим българщината"}
{"url": "http://www.focus-news.net/news/2018/02/11/2487323/interfaks-patnicheski-samolet-e-izcheznal-ot-radarite-sled-izlitane-ot-moskovskoto-letishte-domodedovo.html", "text": "Пътнически самолет Ан-148 е изчезнал от екраните на радарите след излитането кси от Москва към Орск, предава  Интерфакс.\r\n„Самолетът Ан-148 на „Саратовски авиолинии“, след като излетя от летище „Домодедово“ изчезна от екраните на радарите. Няма връзка с екипажа“, съобщи източник от извънредните служби.  Виктор Турмаков", "date": "2018.02.11", "title": "Интерфакс: Пътнически самолет е изчезнал от радарите след излитане от московското летище „Домодедово“"}
{"url": "http://www.focus-news.net/news/2018/02/11/2487324/ria-novosti-ruskite-vlasti-proveryavat-informatsiyata-za-padaneto-na-patnicheski-samolet-kray-moskva.html", "text": "Спасителни екипи проверяват информацията за паднал пътнически самолет в района на град Раменско в Подмосковието, предава РИА Новости.\r\n„Проверява се информация, постъпила от очевидци за падането на самолет в Раменски района на Подмосковието“, заяви пред РИА Новости представител на регионалното управление на Министерството на извънредните ситуации. Виктор Турмаков", "date": "2018.02.11", "title": "РИА Новости: Руските власти проверяват информацията за падането на пътнически самолет край Москва"}
{"url": "http://www.focus-news.net/news/2018/02/11/2487331/dobrich-deputatite-ot-gerb-daniela-dimitrova-i-plamen-manushev-shte-provedat-priemen-den-v-shabla-na-12-fevruari.html", "text": "Народните представители в 44-тото Народно събрание от ПП ГЕРБ от 8-и МИР Добрич Даниела Димитрова и вицеадмирал Пламен Манушев, областен координатор на ПП ГЕРБ, ще проведат в понеделник, 12 февруари 2018 г., срещи с жители на община Шабла. Това съобщиха от пресцентъра на партията. \r\nВ тях ще участва и общинският ръководител на ГЕРБ-Шабла Живко Спасов. \r\nОт 10.00 часа ще се проведе приемен ден на депутатите в офиса на ГЕРБ в Шабла. В 11.30 часа ще започне срещата им с рибарската общност в Дуранкулак, а в 14.00 часа – в Крапец.", "date": "2018.02.11", "title": "Добрич: Депутатите от ГЕРБ Даниела Димитрова и Пламен Манушев ще проведат приемен ден в Шабла на 12 февруари"}
{"url": "http://www.focus-news.net/news/2018/02/11/2487327/tass-65-dushi-patuvat-v-izcheznaliya-ot-radarite-ruski-samolet.html", "text": "Пътническият самолет Ан-148, изчезнал от радарите след излитането си от московското летище „Домодедово“ е имал 65 души на борда си, предава  ТАСС.\r\n„Самолетът Ан-148, летящ към Орск, е  изчезнал над Раменския район на Подмосковието“, съобщи източник от извънредните служби. На борда се намират 65 пътници, както и още няколко души екипаж. \r\nНа предполагаемото мястото на падането на самолета са  се запътили спасителни екипи.  Виктор Турмаков", "date": "2018.02.11", "title": "ТАСС: 65 души пътуват в изчезналия от радарите руски самолет"}
{"url": "http://www.focus-news.net/news/2018/02/11/2487334/sofiya-avariral-tir-zatrudnyava-dvizhenieto-v-uchastaka-mezhdu-botevgrad-i-mezdra-na-glaven-pat-e-79.html", "text": "ТИР е аварирал в участъка между Ботевград и Мездра на главен път Е-79. Това съобщиха за Агенция \"Фокус\" от МВР. Товарният автомобил се е наклонил и затруднява движението в района.", "date": "2018.02.11", "title": "София: Аварирал ТИР затруднява движението в участъка между Ботевград и Мездра на главен път Е-79"}
{"url": "http://www.focus-news.net/news/2018/02/11/2487326/plovdiv-snegovalezhat-v-oblastta-e-spryal-ekipi-na-oblastnoto-patno-upravlenie-ostavat-v-gotovnost-za-reaktsiya-pri-vlosheni-meteorologichni-usloviya.html", "text": "Снеговалежът в област Пловдив е спрял, няма образували се натрупвания или обилна снежна покривка. Това съобщи за Радио „Фокус“ – Пловдив дежурният в Областно пътно управление-Пловдив. До този момент на деня не са постъпвали сигнали за сериозни пътни инциденти или за непроходими участъци в областта. Пътните настилки са мокри и хлъзгави, в планинските райони – обработени и нормално проходими. Засилена опасност от свлачищна активност има по направленията Асеновград-Смолян и Кричим-Девин. Дежурният служител увери, че екипи на Областното пътно управление остават в пълна готовност за реакция при влошени метеорологични условия и призова водачите да шофират внимателно и със съобразена с пътната обстановка скорост.\r\nИнтензивен е трафикът в участъка на автомагистрала „Тракия“ в областта и по пътя Пловдив-Карлово. Полицейски патрули са разположени на невралгични точки по двете направления и извършват засилени проверки за нарушения.\r\nТони МИХАЙЛОВ", "date": "2018.02.11", "title": "Пловдив: Снеговалежът в областта е спрял, екипи на Областното пътно управление остават в готовност за реакция при влошени метеорологични условия"}
{"url": "http://www.focus-news.net/news/2018/02/11/2487335/montana-otpada-ogranichenieto-za-mps-nad-12-t-po-pat-i-1-vidin-montana.html", "text": "Отпада ограничението за МПС над 12 т по път I-1 Видин-Монтана. Това съобщиха от пресцентъра на Агенция \"Пътна инфраструктура\".", "date": "2018.02.11", "title": "Монтана: Отпада ограничението за МПС над 12 т по път I-1 Видин-Монтана"}
{"url": "http://www.focus-news.net/news/2018/02/11/2487322/vidin-novoizbraniyat-mitropolit-daniil-otsluzhi-parvata-si-sveta-liturgiya-v-katedralniya-hram-sv-vmchk-dimitar-solunski-v-grada.html", "text": "След тържественото посрещане и интронизация на новоизбрания Видински митрополит Даниил на 10 февруари, днес той отслужи първата си света литургия. Това съобщиха от пресцентъра на Община Видин.\r\nСлужбата уважиха заместник-кметовете на Видин инж. Цветан Асенов и Венци Пасков. Сред присъстващите в катедралния храм „Св. вмчк Димитър Солунски” бяха още заместник областният управител на Видин Анжело Методиев и председателят на Общинския съвет Генади Велков.  \r\nМитрополит Даниил заяви при пристигането си във Видин, че ще работи всеотдайно за цялостния напредък на епархията. В неделния ден той призова миряните в храма към смирение, единство, милосърдие и преосмисляне на житейските дела в навечерието на Четиридесетница преди Възкресение Христово. За да могат всички заедно с радост да встъпят в този период, обединени от общата вяра, надежда и любов към ближния. Видинският владика благодари на митрополитите, на всички представители на Българската православна църква и гости, дошли за тържествата.\r\nВ деня, когато отбелязваме Месни заговезни, се събраха десетки граждани, за да присъстват на богослужението на първойерарха на Видинска епархия и да бъдат благословени от него.", "date": "2018.02.11", "title": "Видин: Новоизбраният митрополит Даниил отслужи първата си света литургия в катедралния храм „Св. вмчк Димитър Солунски” в града"}
{"url": "http://www.focus-news.net/news/2018/02/11/2487333/api-otpada-ogranichenieto-za-tovarni-avtomobili-nad-12-t-po-pat-ii-84-yakoruda-yundola-velingrad.html", "text": "Отпада ограничението за товарни автомобили над 12 т по път II-84 Якоруда-Юндола-Велинград. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "АПИ: Отпада ограничението за товарни автомобили над 12 т по път II-84 Якоруда-Юндола-Велинград"}
{"url": "http://www.focus-news.net/news/2018/02/11/2487337/adelina-stefanova-hram-vavedenie-bogorodichno-blagoevgrad-na-mesni-zagovezni-okolo-trapezata-se-sabirat-nay-blizkite-hora.html", "text": "Вечерта на Месни Заговезни около трапезата се събират най-близките хора и се сервират предимно месни ястия – свинско със зеле, варена кокошка, булгур или нахут. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. По думите ѝ интересен ритуал, който се изпълнява на този празник, е с ядец от гръдната чаталеста кост на кокошката хората да се хващат на бас и да се надлъгват чак до Сирни Заговезни. \r\n„Нека не забравяме, че през цялата седмица може да отидем, да поканим на гости наши приятели и близки. Обикновено се ходи при братя и сестри, родители, кумове и кумашини, и въобще - хора, които са по-големи от нас, за да целунем ръка и да потърсим прошка с думите: „простено-прости“, каза още Стефанова. Тя добави, че ако хората са далеч от нас, то може да им позвъним по телефона или да напишем кратко телефонно съобщение. \r\n„Това е времето в годината, когато трябва да намерим сили и да простим на всички, дори на онези, които са сгрешили много спрямо нас“, добави Аделина Стефанова. Според нея самите ние също трябва да потърсим прошка, защото това е силата на духа. „Това е една от най-силните седмици през годината, в която правим равносметка, и то точно заради хора, с които и около които живеем“, подчерта Стефанова.\r\nЛивия НИНОВА", "date": "2018.02.11", "title": "Аделина Стефанова, храм „Въведение Богородично“ – Благоевград: На Месни Заговезни около трапезата се събират най-близките хора"}
{"url": "http://www.focus-news.net/news/2018/02/11/2487328/snegat-se-zavarna-obzor-ii.html", "text": "Снегът се завърна и зимата отново напомни за себе си. В 22 области в страната бе обявен жълт код за силен вятър и обилни снеговалежи. По данни на НИМХ най-дебела е снежната покривка във  Враца, Добрич и Шумен - 15 см, най-голямо количество валежи са отчетени в Хасково – 28 л/кв.м. Над 600 машини почистват републиканските пътища в районите със снеговалеж. Най-много машини работят в Североизточна България - в областите Шумен, Варна, Добрич и Силистра, и в Родопите - в областите Смолян, Пазарджик и Кърджали, където снеговалежите са най-силни. Обработката на настилките продължава, за да се осигури безопасността на пътуването при зимни условия. Без ограничение за всички моторни превозни средства е преминаването през проходите \"Републиката\", \"Ришки\", „Айтоски”, \"Обзорски” . Забраненио за МПС над 12 т е движението през \"Троянски\", \"Котленски” , \"Петрохан\", \"Шипка\", \"Предел”, 'Рожен”, \"Превала\" и \"Печинско\". През „Вратник” и \"Твърдишки\" е забранено за превозни средства над 10 т, а през „Дюлински” и \"Пампорово” за МПС над 3,5 т.\r\nЗаради снеговалежите бяха въведени ограничения по редица пътища в страната. От Агенция „Пътна инфраструктура“ предупреждават шофьорите, на които им предстои пътуване, да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. От там напомнят, че блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. \r\nБез ток са 300 абонати в област Монтана. Проблеми с електрозахранването има и няколко населени места в община Смолян, както и в квартал в Неделино.\r\nВлошената метеорологична обстановка бе причина и за няколко пътни инцидента. Петима души пострадаха при катастрофа в района на 21 км на АМ „Тракия“ в посока София тази сутрин, а аварирал ТИР на пътя Силистра-Добрич затрудни движението в района.\r\nОчаква се валежите да продължат и през днешния ден, но по-интензивни ще бъдат в югоизточната част на страната. Отменени са предупрежденията за опасно време за областите София, Перник и Кюстендил.", "date": "2018.02.11", "title": "Снегът се завърна (ОБЗОР II)"}
{"url": "http://www.focus-news.net/news/2018/02/11/2487336/tass-vav-vrazka-s-katastrofata-na-ruskiya-samolet-an-148-e-zapochnato-razsledvane-za-nespazvane-na-iziskvaniyata-na-bezopasnost-pri-letene.html", "text": "Следственият комитет на Русия е започнал разследване във връзка с катастрофата на руския самолет Ан-148, като властите предполагат, че причината за падането му е неспазване на изискванията на безопасност за въздушния транспорт, предава ТАСС.\r\nОфициалният представител на следствените власти Светлана Патренко е заявила, че службите са сигурност са „започнали криминално разследване за катастрофата на пътническия самолет Ан-148 в московска област“ по алинея 3 на член 263 от Наказателния кодекс – „нарушение на правата на безопасност на летене и експлоатация на въздушния транспорт, довело до смъртта на двама или повече души“.\r\nОткрити са отломките на превозното средство, министърът на транспорта на Русия Максим Соколов е пристигнал на местопроизшествието. Според първоначална информация няма оцелели от намиращите се на борда общо 71 души. Самолетът е летял от столичното летище Домодедово към град Орск.: Цанко Цолов", "date": "2018.02.11", "title": "ТАСС: Във връзка с катастрофата на руския самолет Ан-148 е започнато разследване за неспазване на изискванията на безопасност при летене"}
{"url": "http://www.focus-news.net/news/2018/02/11/2487330/ria-novosti-padnaliyat-kray-moskva-samolet-e-otkrit.html", "text": "Източник от извънредните служби в Подмосковието съобщи пред  РИА Новости,  че изчезналият от радарите пътнически самолет Ан-148  е открит в поле в Раменски район край руската столица.\r\n„Лежи в поле в района на град Раменско. Спасителните екипи още не са достигнали до него“, заяви източникът. Той уточни, че самолетът е открит от въздуха.\r\nИзчезналият от радарите самолет на „Саратовски авиолинии“ е превозвал 65 пътници и 6 души екипаж.  Виктор Турмаков", "date": "2018.02.11", "title": "РИА Новости: Падналият край Москва самолет е открит"}
{"url": "http://www.focus-news.net/news/2018/02/11/2487343/ria-novosti-sergey-lavrov-opredeli-sanktsiite-na-sasht-sreshtu-otbranitelnata-promishlenost-na-rusiya-kato-nedobrosavestna-konkurentsiya.html", "text": "Американските санкции срещу руската отбранителна и оръжейна промишленост са „недобросъвестна и нечестна конкуренция“, това е заявил първият дипломат на Москва Сергей Лавров в интервю за местна телевизия, предава РИА Новости. \r\n„Ето например, санкциите срещу нашата  отбранителна промишленост са едновременно недобросъвестна и нечестна конкуренция, защото заедно с тези санкции САЩ „носят“ чрез своите посланици по целия свят, в Латинска Америка, Азия, африканските държави, нежеланието да се купува военна екипировка от нас“, заяви Лавров и добави, че вместо това „американците компенсират липсата на оборудване в съответната страна“.: Цанко Цолов", "date": "2018.02.11", "title": "РИА Новости: Сергей Лавров определи санкциите на САЩ срещу отбранителната промишленост на Русия като „недобросъвестна конкуренция“"}
{"url": "http://www.focus-news.net/news/2018/02/11/2487342/iliana-benovska-g-n-peevski-shte-uspeete-li-da-ste-pazachat-na-fara-koito-shte-osvetli-mediynite-dosieta-na-prehoda.html", "text": "За пореден път народният представител от ДПС Делян Пеевски стъписа и симпатизанти, и противници със законодателно предложение. Този път Пеевски  рязко , но не и неочаквано, насочи мощен фар към медиите – чувствителна тема на прехода , толкова чувствителна ,колкото е чувствителна темата за досиетата на ДС и за приватизацията. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. \r\nРазпищяването тепърва предстои. С  най-силни дисканти ще пищят „агнешките главички“ на „капиталци“, които все още активно мърдат в публичното пространство захранвани с  милионни грантове от „Америка за България“ - грантаджиите , които /независимо ,че са категорично обвиняеми и подсъдими / за 12-та година поред си позволяват да взимат не само милиони от Сорос, но и по около 800 лева на калпак от лековерни и суетни „предприемачи“ ,за да ги срещат с правителствата и министър-председателите на България.  Да го пита човек  Бойко Борисов какво търси той на тези срещички  на „свободата на словото“ на „капиталци“, както сам той се изрази… \r\nТа, Пеевски предложи със закон медиите да осветлят сами собствеността си и парите ,с които работят. А ,да видим и кои от политическите партии ще запищят срещу това предложение за  яснота кои медии за кого и с чий пари  пускат фалшиви новини? Е, г-н Пеевски ,дано да разберем  кои от олигарсите и кои от техните медии имат милионни мръсни тайни.\r\n И дано читателите , зрителите и слушателите проумеят най-сетне на кого от политиците и на кои от медиите да вярват. Защото , днес, от фалшиви новини , гнусни коментари , хейтене и дезинформация  аман ни е работата. Но е ясно ,че повече не може така. Щото, ако не стане кристално ясно кой и по какви причини се подвизава на медийния пазар , ще рухне къщичката от карти и ще повлече целия ни 28 годишен преход.\r\nГ-н  Пеевски, ще успеете ли да сте „пазача на фара“, които ще осветли медийните досиета на прехода?\r\nАз съм Беновска . И питам.", "date": "2018.02.11", "title": "Илиана Беновска: Г-н Пеевски, ще успеете ли да сте „пазачът на фара“, които ще осветли медийните досиета на прехода"}
{"url": "http://www.focus-news.net/news/2018/02/11/2487344/vitseprezidentat-iliyana-yotova-darzhavata-e-v-ogromen-dalg-pred-balgarskite-sela.html", "text": "Държавата, институциите, политиците са в огромен дълг пред селата. Държавната помощ за малките общини, за селата, трябва да бъде национална политика и тогава ще се върнат младите хора. Това заяви пред журналисти вицепрезидентът Илияна Йотова, която заедно с кмета на Гоце Делчев Владимир Москов и кмета на село Делчево Иван Панайотов заряза лозето в местността Баира, съобщиха от прессекретариата на държавния глава. \r\nВицепрезидентът цитира мрачна статистика, според която хората в българските села са най-застрашени от бедност и социално изключване в целия Европейски съюз. Илияна Йотова отбеляза, че е изключително важно каква позиция ще отстоява България през тази година, когато се обсъжда бюджета на ЕС след 2020 г. „За нас е жизненоважно да се запази сегашната философия за получаване на финансиране от европейските фондове. Планът „Юнкер“ е за богатите държави“, подчерта вицепрезидентът. \r\n„През тези месеци, когато много погледи са вперени в България, трябва да покажем, че сме европейската държава с най-богатата история и култура. Това днес се вижда в китното българско селце Делчево“ – с тези думи Илияна Йотова се обърна към събралите се хора на традиционния празник на виното, на който присъстваха евродепутати, народни представители, общински съветници и гости от съседна Гърция. \r\n„Нека обещаем всички ние, които представляваме българските институции, че ще се грижим за българското село, за да живеят хората тук добре и да го пазят, да предават хубавите ни традиции на поколенията. За да пребъде България“, заяви вицепрезидентът. \r\nИлияна Йотова връчи наградите на победителите в традиционния международен конкурс за винопроизводители и се включи в извилото се хоро на площада в селото. Специална награда заради ежегодното участие във фестивала получи ръководителят на бабугерската група от село Мосомище Димитър Карадимов.", "date": "2018.02.11", "title": "Вицепрезидентът Илияна Йотова: Държавата е в огромен дълг пред българските села"}
{"url": "http://www.focus-news.net/news/2018/02/11/2487332/tass-ruskiyat-ministar-na-transporta-patuva-kam-myastoto-kray-moskva-kadeto-izdirvat-padnaliya-patnicheski-samolet.html", "text": "Руският министър на транспорта Максим Соколов е тръгнал към мястото на предполагаемото падане на самолета Ан-148 на „Саратовските авиолинии“, предава ТАСС.\r\nПо-рано бе съобщено, че загубилият се от радарите две минути след излитането си от летище „Домодедово“ , е открит паднал в Подмосковието. На борда има 65 пътници и шестима души екипаж.  Виктор Турмаков", "date": "2018.02.11", "title": "ТАСС: Руският министър на транспорта пътува към мястото край Москва, където издирват падналия пътнически самолет"}
{"url": "http://www.focus-news.net/news/2018/02/11/2487345/sport-krasimir-anev-zavarshi-37-i-v-sprinta-po-biatlon-na-10-km.html", "text": "Четиримата българи разочароваха с представянето си в спринта на 10 километра на турнира по биатлон за мъже на зимните олимпийски игри в Пьонгчанг. Красимир Анев завърши на 37-а позиция след две грешки в стрелбата и минута и половина след лидера. Владимир Илиев остана 54-и, а Антон Синапов - 56-и. Най-назад в подреждането от българските спортисти бе Димитър Герждиков, който завърши на 81-о място от 87 състезатели.\r\nГерманецът Арнд Пайфер спечели титлата в спринта. Той стреля без грешка в двете стрелби и донесе второ злато за Германия от турнира по биатлон след титлата на Лаура Далмайер в спринта за жени вчера. Втори остана Михал Кръчмар от Чехия, следван от италианеца Доминик Виндиш.\r\nГолемите лидери в надпреварата на 10 км – Йоханес Тингес Бьо (Норвегия) и Мартен Фуркад (Франция) бяха неузнаваеми на стрелбището и записаха съответно 4 и 3 грешки, което ги изхвърли от почетната стълбичка. Бьо завърши чак 31-и, а французинът остана 8-и.", "date": "2018.02.11", "title": "Спорт: Красимир Анев завърши 37-и в спринта по биатлон на 10 км"}
{"url": "http://www.focus-news.net/news/2018/02/11/2487339/ria-novosti-meteorologichnite-usloviya-ne-biha-mogli-da-sa-prichina-za-padaneto-na-razbiliya-se-samolet-v-rusiya-smyatat-meteorolozi.html", "text": "Метеорологичните условия не биха могли да са причина за падането на разбилия се самолет в Московска област, това са заявили от метеорологичния център „Фобос“, предава РИА Новости. \r\n„Метеорологичните условия не биха могли да станат причина за конкретната катастрофа. Стойностите на температурата на въздуха и неговата влажност, както и атмосферните показатели по време на излитането на самолета са били нормално“, заявиха от центъра\r\nСамолетът излетя от летище Домодедово в Москва в посока град Орск по-рано в неделя, като малко след това бе съобщено, че машината е изчезнала от радарите. На борда ѝ са се намирали 65 пътници и шест души екипаж, като според правителствени източници, „няма шанс“ някой от тях да е оцелял. : Цанко Цолов", "date": "2018.02.11", "title": "РИА Новости: Метеорологичните условия не биха могли да са причина за падането на разбилия се самолет в Русия, смятат метеоролози"}
{"url": "http://www.focus-news.net/news/2018/02/11/2487340/tass-vladimir-putin-izkaza-saboleznovaniya-za-blizkite-i-semeystvata-na-zaginalite-pri-samoletnata-katastrofa-v-podmoskovieto.html", "text": "Руският президент Владимир Путин е изказал съболезнования за близките и семействата на загиналите в самолетната катастрофа в Подмосковието, предава ТАСС. Това е заявил говорителят на Кремъл Дмитрий Песков. \r\n„Президентът изрази дълбоки съболезнования на всички, изгубили свои роднини и приятели в тази катастрофа“, заяви Песков, който разкри също така, че държавният глава е разпоредил създаването на специална комисия, която да разследва инцидента.: Цанко Цолов", "date": "2018.02.11", "title": "ТАСС: Владимир Путин изказа съболезнования за близките и семействата на загиналите при самолетната катастрофа в Подмосковието"}
{"url": "http://www.focus-news.net/news/2018/02/11/2487349/makfaks-makedoniya-dvama-namirashti-se-v-neizvestnost-planinari-sa-otkriti-martvi-na-vrah-kaymakchalan.html", "text": "Двама македонски планирани, намиращи се в неизвестност, са открити в неделя на връх Каймакчалан, от където веднага са били откарани в близка болница, където лекарите са потвърдили смъртта им, предава македонската агенция Макфакс. 26-годишната Калина Велевска и все още неидентифицираното момче са членове на планинарски клуб, пояснява агенцията. \r\nВ търсенето се включиха 13 спасители с три машини и един хеликоптер.: Цанко Цолов", "date": "2018.02.11", "title": "Макфакс (Македония): Двама намиращи се в неизвестност планинари са открити мъртви на връх Каймакчалан"}
{"url": "http://www.focus-news.net/news/2018/02/11/2487338/mvnr-do-momenta-nyama-postapila-informatsiya-za-postradali-balgarski-grazhdani-pri-intsidenta-s-razbil-se-patnicheski-samolet-v-podmoskovieto.html", "text": "До момента няма постъпила информация за пострадали български граждани при инцидент с разбил се пътнически самолет в Подмосковието, съобщиха от пресцентъра на Министерството на външните работи. По-рано днес пътнически самолет на Саратовските авиолинии се разби в Подмосковието със 71 души на борда - 65 пътници и 6 души екипаж.  Самолетът Ан-148, изпълняващ полет от летище Домодедово (Москва) за град Орск, след излитане е изчезнал  от радарите. Към този момент няма български граждани, които да са търсили съдействие от българските дипломатически мисии. Посолството в Москва следи развитието на ситуацията и е поискало информация за пътниците на борда.\r\nБългарски граждани, които желаят да получат актуална информация за обстановката или да подадат сигнал за техни близки, могат да го направят на дежурния телефон на посолството на Република България в Москва +7 495 234 0226, както и на денонощния телефон за съдействие на български граждани в чужбина на дирекция „Ситуационен центъ‪р” ‬+359-2-948-2404; +359-2-971-3856‬.", "date": "2018.02.11", "title": "МВнР: До момента няма постъпила информация за пострадали български граждани при инцидента с разбил се пътнически самолет в Подмосковието"}
{"url": "http://www.focus-news.net/news/2018/02/11/2487350/narodnite-predstaviteli-ot-gerb-plovdiv-shte-provedat-priemni-s-grazhdani-ot-izbiratelniya-si-rayon-na-12-fevruari.html", "text": "В понеделник, 12 февруари 2018 г., народните представители от  ГЕРБ-Пловдив ще проведат приемни с граждани от избирателния си район, съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.02.11", "title": "Народните представители от  ГЕРБ-Пловдив ще проведат приемни с граждани от избирателния си район на 12 февруари"}
{"url": "http://www.focus-news.net/news/2018/02/11/2487348/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“, което ще се излъчи от 17.00 часа по „Канал 3”, под надслов: „Политиката, глупако!“ . Това съобщиха от екипа на предаването.\r\nПредаването ще започне с коментар на водещата. Нейни събеседници в днешното издание по темата „За законността“ ще бъдат: Явор Нотев, заместник-председател на 44-тото Народно събрание, „Обединени патриоти“; Владимир Владимиров, изпълнителен директор на „Холдинг Български държавни железници\" ЕАД; Емил Димитров - Ревизоро, председател на Комисията за борба със сивата икономика и контрабандата; професор Румен Гечев, депутат от ПГ на „БСП за България“; Велислава Кръстева, народен представител и ПР на ДПС.\r\nПовторението се излъчва по „Канал 3” и радио „К2“ в неделя вечер, от 22.30 часа. Можете да пишете на benovskapita@gmail.com.", "date": "2018.02.11", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/02/11/2487352/mia-zoran-zaev-shte-se-sreshtne-s-turskiya-si-kolega-binali-yaldaram-v-ponedelnik.html", "text": "Македонският премиер Зоран Заев ще се срещне в понеделник, 12 февруари, със своя турски колега Бинали Йълдъръм, съобщава Македонската информационна агенция. В неделя вечерта визитата на Заев ще започне с вечеря, организирана от Асоциацията на стопанските камари на република Турция, в рамките на която Заев ще държи обръщение, ще бъдат проведени и разговори между македонския и турски бизнес. \r\nМинистър-председателят е придружаван от министъра без портфейл и отговарящ за чуждестранните инвестиции Аднан Халил, както и няколко други висши официални лица.\r\nВ понеделник Заев ще проведе среща с Йълдъръм, след което двамата ще дадат обща пресконференция. В рамките на същия ден са предвидени и разговори с президента Реджеп Тайип Ердоган. : Цанко Цолов", "date": "2018.02.11", "title": "MIA: Зоран Заев ще се срещне с турския си колега Бинали Йълдъръм в понеделник"}
{"url": "http://www.focus-news.net/news/2018/02/11/2487355/mkd-makedoniya-predstavitel-na-demokratichniya-sayuz-za-integratsiya-provede-sreshta-s-matyu-nimits-v-nyu-york.html", "text": "Представител на македонската партия Демократичен съюз за интеграцията проведе среща с посредника на ООН по спора за името Матю Нимиц в Скопие, съобщава македонското електронно издание МКД. Съгласно разпространената информация, Артан Груби е представил пред американския дипломат неговите впечатления от интензивните срещи във Вашингтон. Груби също така е изразил позицията на своята партия, според която решението по спора за името трябва да е взаимноизгодно и за двете държави.: Цанко Цолов", "date": "2018.02.11", "title": "МКД (Македония): Представител на Демократичния съюз за интеграция проведе среща с Матю Нимиц в Ню Йорк"}
{"url": "http://www.focus-news.net/news/2018/02/11/2487351/prezidentat-rumen-radev-izrazi-saboleznovaniyata-si-sled-tragichniya-intsident-s-patnicheski-samolet-v-rusiya.html", "text": "Президентът Румен Радев изпрати съболезнователен адрес до държавния глава на Руската федерация Владимир Путин, след като авиокатастрофа отне живота на десетки в Подмосковието. Това съобщиха от прессекретатиата на държавния глава.\r\n„С огромно съжаление научавам новината за тежката катастрофа на руския пътнически самолет край град Москва, в резултат на която са загинали пътниците и екипажът му“, пише президентът Радев в своя адрес.  \r\nРумен Радев изрази най-дълбоки съболезнования на близките и семействата на загиналите в трагичния инцидент.", "date": "2018.02.11", "title": "Президентът Румен Радев изрази съболезнованията си след трагичния инцидент с пътнически самолет в Русия"}
{"url": "http://www.focus-news.net/news/2018/02/11/2487353/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията.\r\nВ понеделник, 12 февруари 2018 г., приемните ще се проведат по следния график:\r\n- Даниела Дженева, от 17:00 до 18:00 часа в офиса на ГЕРБ в район „Южен”, ул. ”Академик Петър Динеков“ № 1А;\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5;\r\n- Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница“ № 5;\r\n- Вера Тоскова, от 16:00 до 18:00 часа в офиса на ГЕРБ в район „Тракия” в ж. к. ”Тракия” бл.91;\r\n- Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2;\r\n- Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16 до 18:00 часа в офиса на ГЕРБ в район „Тракия” в ж. к. ”Тракия” бл. 91.\r\nОбщинският съветник Иван Вичков ще приема граждани във вторник, 13 февруари 2018 г., от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 14 февруари 2018 г., приемни с граждани ще проведат следните общински съветници от ГЕРБ:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16.00 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница“ №5. \r\nВ четвъртък, 15 февруари 2018 г.общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91;\r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.02.11", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/02/11/2487347/ruski-samolet-s-71-dushi-na-borda-se-razbi-v-podmoskovieto-ne-se-saobshtava-za-otseleli-obzor.html", "text": "В неделя пътнически самолет с 65 пътници и шест души екипаж на борда изчезна от радарите малко след излитането си по маршрут от Москва за град Орск. Останките от машината бяха открити в Раменския район в Московска област, като към мястото веднага бяха изпратени медицински и екипи на полицията. На мястото, където е паднал самолетът на „Саратовски авиолиний“, по-късно пристигна и руският министър на транспорта Максим Соколов. Следственият комитет на Русия е започнал разследване във връзка с катастрофата на руския самолет Ан-148, като властите предполагат, че причината за падането му е неспазване на изискванията на безопасност за въздушния транспорт. Официалният представител на следствените власти Светлана Патренко е заявила, че службите са сигурност са „започнали криминално разследване за катастрофата на пътническия самолет Ан-148 в московска област“ по алинея 3 на член 263 от Наказателния кодекс – „нарушение на правата на безопасност на летене и експлоатация на въздушния транспорт, довело до смъртта на двама или повече души“.\r\n„Метеорологичните условия не биха могли да станат причина за конкретната катастрофа. Стойностите на температурата на въздуха и неговата влажност, както и атмосферните показатели по време на излитането на самолета са били нормално“, заявиха от метеорологичния център „Фобос“.\r\nВсички намиращи се на борда хора са определени като загинали. Руският президент Владимир Путин и други висши официални лица в Русия изразиха своите съболезнования за близките и роднините на пътниците и екипажа.\r\nНяма данни за пострадали българи.: Цанко Цолов", "date": "2018.02.11", "title": "Руски самолет с 71 души на борда се разби в Подмосковието, не се съобщава за оцелели (ОБЗОР)"}
{"url": "http://www.focus-news.net/news/2018/02/11/2487359/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от граничния пункт. На ГКПП „Илинден“ преминаването също се осъществява без проблеми, както и на останалите пропусквателни пунктове на българо-гръцката граница.\r\nЛивия НИНОВА", "date": "2018.02.11", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/02/11/2487360/makedoniya-dvamata-planinari-ot-skopskiya-klub-transverzalets-sa-zaginali-na-kaymak-chalan-nay-veroyatno-okolo-polunosht.html", "text": "Двамата планинари от скопския клуб \"Трансверзалец\" са загинали на връх Каймак-Чалан най-вероятно около полунощ в събота срещу неделя, предават гръцки и македонски електронни медии.\r\nЗасега е установена е самоличността само на 28-годишната Калина Велевска от Скопие, която е била сред най-активните членове на клуб \"Трансверзалец\". Вторият загинал е 35-годишен планинар от Скопие, чиято самоличност все още се установява.\r\nСпоред гръцките медии първото съобщение за изчезналите е било направено около 14,30 ч. в събота.\r\nКъм върха незабавно са тръгнали гръцки и македонски спасителни екипи с три специализирани автомобила с висока проходимост и хеликоптер. По-късно в издирването са се включили македонската гранична полиция и Центъра за управление на кризи.\r\nПрез нощта по телефонен сигнал спасителите са засекли евентуалното място, на което са се намирали изчезналите, но не са били констатирани признаци на живот.\r\nСпоред гръцката телевизия \"Antena\" рано сутринта телата на двамата македонски планинари са били открити встрани от маршрута за връх Каймак-Чалан, като се предполага, че смъртта им е причинена от падане в пропаст.\r\nВ 13.00 часа спасителните екипи са предали телата на \"Бърза помощ\".Справка на Агенция \"Фокус\" в официалната страница на македонския планинарски клуб \"Трансверзалец\" показва, че в програмата на пътуването са били включени два върха на Нидже планина - Каймак-Чалан и Кравица (1682). \r\nВ събота, веднага след пристигането си, македонската група е трябвало да изкачи Каймак-Чалан, от ски-центърът Ворас до върха, като преходът от 3,5 км е бил планиран да се извърши за 2,5 часа.\r\nВ неделя в 05.00 часа сутринта планинарите е трябвало да тръгнат за връх Кравица, като според предварителните прогнози са им били необходими 4 часа за изкачване и 3 часа за слизане.", "date": "2018.02.11", "title": "Македония: Двамата планинари от скопския клуб \"Трансверзалец\" са загинали на Каймак-Чалан най-вероятно около полунощ"}
{"url": "http://www.focus-news.net/news/2018/02/11/2487357/smolyan-otpada-ogranichenieto-za-mps-nad-12-t-prez-prohod-rozhen.html", "text": "Отпада ограничението за МПС над 12 т през проход \"Рожен\". Това съобщиха от пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В Агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "Смолян: Отпада ограничението за МПС над 12 т през проход \"Рожен\""}
{"url": "http://www.focus-news.net/news/2018/02/11/2487362/afp-donald-tramp-izrazi-nesigurnostta-si-otnosno-namereniyata-na-izrael-i-palestinskata-avtonomiya-za-normalizirane-na-otnosheniyata.html", "text": "Американският президент Доналд Тръмп изрази своята несигурност относно намеренията на Израел и Палестина за нормализиране на двустранните отношения, предава AFP. В свое интервю за израелско издание, публикувано в неделя, държавният глава е заявил, че отношенията между Израел и Вашингтон за „много добри“, но нормализиране на отношенията и подписване на мирно споразумение между Тел Авив и Палестинската автономия биха ги направи „много по-добри“. \r\nТръмп е заявил: „към момента, бих казал че палестинците не се опитват да постигнат мир“, като президентът добави също така: „и не съм неизменно сигурен, че Израел се опитва да постигне мир, така ще просто трябва да видим какво ще се случи“. Според Тръмп, „би били глупаво“ двете страни да продължават с враждебното си отношение. : Цанко Цолов", "date": "2018.02.11", "title": "AFP: Доналд Тръмп изрази несигурността си относно намеренията на Израел и Палестинската автономия за нормализиране на отношенията"}
{"url": "http://www.focus-news.net/news/2018/02/11/2487341/minka-salagyorova-zam-kmet-na-petrich-obshtinata-e-v-palna-gotovnost-da-poddarzha-patishtata-v-izpravnost-pri-obilni-snegovalezhi.html", "text": "Община Петрич е в пълна готовност да поддържа пътищата в изправност при обилни снеговалежи. Това каза за Радио „Фокус“ – Пирин Минка Салагьорова, заместник-кмет на Петрич по строителството. По думите ѝ, въпреки че към момента зимата не е много тежка и не е имало сериозни превалявания, не може да се говори дали ще останат средства от предвидените пари за зимно поддържане. \r\n„Засега не можем да коментираме, тъй като февруари все още не е изтекъл, а има и прогнози, според които се очаква застудяване. Затова е рано да говорим дали ще останат пари, но ние имаме готовност във всяко едно отношение да поддържаме пътищата в изправност“, подчерта Салагьорова.\r\nЛивия НИНОВА", "date": "2018.02.11", "title": "Минка Салагьорова, зам.-кмет на Петрич: Общината е в пълна готовност да поддържа пътищата в изправност при обилни снеговалежи"}
{"url": "http://www.focus-news.net/news/2018/02/11/2487363/emsc-poreditsa-ot-zemni-trusove-v-zapadnata-chast-na-balkanskiya-poluostrov.html", "text": "Поредица от земни трусове са регистрирани в Западната част на Балканския полуостров, съобщава Европейският сеизмологичен център. Земетресение с магнитуд 4,4 по Рихтер е регистрирано в Черна гора в 13.05 часа местно време (14.05 часа българско време). Епицентърът е на 55 км североизточно от Пдгорица, 34 км западно от Печ, Косово. Трусът е с дълбочина 5 км. Няма информация за щети и пострадали.\r\nПо това време е регистриран и трус с магнитуд 3 по Рихтер край Керкира, Гърция. Епицентърът е на 46 км северозападно  от Керкира и на 153 км южно от Тирана.", "date": "2018.02.11", "title": "EMSC: Поредица от земни трусове в Западната част на Балканския полуостров"}
{"url": "http://www.focus-news.net/news/2018/02/11/2487354/api-vremenno-dvizhenieto-po-pat-iii-6072-kravenik-apriltsi-se-osashtestvyava-dvuposochno-v-edna-lenta-poradi-avarirala-snegopochistvashta-tehnika.html", "text": "Временно движението по път III-6072 Кръвеник-Априлци се осъществява двупосочно в една лента, поради аварирала снегопочистваща техника. Това съобщиха от пресцентъра на Агенция \"Пътна инфраструктура\" (АПИ).\r\nШофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.11", "title": "АПИ: Временно движението по път III-6072 Кръвеник-Априлци се осъществява двупосочно в една лента, поради аварирала снегопочистваща техника"}
{"url": "http://www.focus-news.net/news/2018/02/11/2487358/ria-novosti-delegatsiyata-na-severna-koreya-zavarshi-poseshtenieto-si-v-yuzhna-koreya.html", "text": "Високопоставената делегация на Северна Корея, включваща номиналния държавен глава Ким Йънг-ман и Ким Йо-сун, сестра на Ким Чен-ун, е завършила своето посещение в Южна Корея, предава РИА Новости, като се позовава на данни от местни медии. \r\nИзпращането на делегацията е извършено на летище „Инчхон“ в неделя. 22-мата представители на Пхенян пристигнаха в южния си съсед в петък, където взеха участие в церемонията по откриването на Зимните олимпийски игри, като освен това бе проведена и среща с южнокорейския президент Мун Дже-ин, който бе поканен да посети Северна Корея. : Цанко Цолов", "date": "2018.02.11", "title": "РИА Новости: Делегацията на Северна Корея завърши посещението си в Южна Корея"}
{"url": "http://www.focus-news.net/news/2018/02/11/2487346/sliven-otpada-ogranichenieto-za-mps-nad-12-t-prez-kotlenski-prohod.html", "text": "Отпада ограничението за МПС над 12 т през Котленски проход. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.11", "title": "Сливен: Отпада ограничението за МПС над 12 т през Котленски проход"}
{"url": "http://www.focus-news.net/news/2018/02/11/2487368/military-daily-amerikanskite-vvs-tarsyat-podobrenie-na-krilata-na-a-10-tandarbolt.html", "text": "Американските Военновъздушни сили търсят подобрение на крилата на лекия щурмови самолет A-10 „Тъндърболт“, пише електронното издание Military Daily. Авиацията е публикувала план, в който е заложено предложение към множество компании в сектора на военната индустрия да предложат своите идеи за развиване на нови крила конкретния тип самолет. От въздушните сили призовават за активизиране и постъпване на предложения в най-кратки срокове, заради опасност от излизането от въоръжение на A-10 „Тъндърболт“.: Цанко Цолов", "date": "2018.02.11", "title": "Military Daily: Американските ВВС търсят подобрение на крилата на A-10 „Тъндърболт“"}
{"url": "http://www.focus-news.net/news/2018/02/11/2487356/kyustendil-ogranicheno-e-dvizhenieto-po-patya-smolichano-pelatikovo-poradi-propadane-na-chast-ot-patnoto-platno.html", "text": "Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно мокри, по усойните места е възможно да са заснежени и хлъзгави, но са обработени. Нормално натоварен е трафикът по автомагистрала „Струма”. Без проблеми се извършва и движението по път Е-79, както и по направлението София – Кюстендил. Слаб трафик има в посока от и за ГКПП – „Гюешево”.\r\nЛивия НИНОВА", "date": "2018.02.11", "title": "Кюстендил: Ограничено е движението по пътя Смоличано – Пелатиково поради пропадане на част от пътното платно"}
{"url": "http://www.focus-news.net/news/2018/02/11/2487370/aktsenti-v-sutreshniya-blok-dobro-utro-balgariya-na-12-fevruari.html", "text": "Над 5 милиона бежанци напуснаха размирния сирийски регион след стартирането на кризата през 2011 година. Сега обаче ООН отчита друга тенденция на завръщане на мигрантите от Европа към иначе все още неспокойната страна. Каква е причината за тази тенденция, да очакваме ли скорошно разрешаване на мигрантската криза в Европа и на проблемите, произлезли на Стария континент от масовото нахлуване на чужденци? Тези и още теми ще коментираме с експерта по антитероризъм Христо Смоленов. Посещението на германския евродепутат от партията на „Зелените“ у нас Ска Келер предизвика напрежение и стана повод за остри изказвания. Пристигайки у нас, Келер се включи в протест, подкрепящ недоволството срещу плановете за нови строежи в НП „Пирин“. Критиките й към плановете на правителството за националния парк, провокираха остри реакции и от страна на вицепремиера Валери Симеонов. Може ли това да доведе до напрежение в управляващата коалиция, колко насериозно трябва да се вземат подобни критики отвън и кой е правилният подход в случая? Отговорите ще потърсим с политолога Димитър Димитров. Ще бъдат отбелязани 140 години от Първото Освобождение на Горна Джумая. Какво е планирано за датата и защо тя е важна за Благоевград ще научим от материала на колегата Ливия Нинова от Радио „Фокус“-Пирин. Ще се насочим и към Карлово, където започват събитията за отбелязване на 145 години от гибелта на Васил Левски, а повече ще ни разкаже Цветана Тончева от Радио „Фокус“-Пловдив.\r\nTези и още теми в „Добро утро, България“ от 6.00 до 10.00 с водещ Виктория Месробович.", "date": "2018.02.11", "title": "Акценти в сутрешния блок „Добро утро, България“ на 12 февруари"}
{"url": "http://www.focus-news.net/news/2018/02/11/2487371/pregled-na-mezhdunarodnite-novini-do-18-chasa-agentsiya-fokus.html", "text": "Американските Военновъздушни сили търсят подобрение на крилата на лекия щурмови самолет A-10 „Тъндърболт“. Авиацията е публикувала план, в който е заложено предложение към множество компании в сектора на военната индустрия да предложат своите идеи за развиване на нови крила конкретния тип самолет. От въздушните сили призовават за активизиране и постъпване на предложения в най-кратки срокове, заради опасност от излизането от въоръжение на A-10 „Тъндърболт“.\r\n*** Открита е черната кутия на разбилия се руски самолет Ан-148, предава ТАСС, като се позовава на официално съобщение от Министерството на извънредните ситуации. \r\nМеждувременно районът около мястото, където летящия от Москва за Орск самолет се е разбил е отцепено, като властите потвърдиха, че всички намиращи се на борда 71 души са загинали. \r\n***Поредица от земни трусове са регистрирани в Западната част на Балканския полуостров, съобщава Европейският сеизмологичен център. Земетресение с магнитуд 4,4 по Рихтер е регистрирано в Черна гора в 13.05 часа местно време (14.05 часа българско време). Епицентърът е на 55 км североизточно от Пдгорица, 34 км западно от Печ, Косово. Трусът е с дълбочина 5 км. Няма информация за щети и пострадали.\r\nПо това време е регистриран и трус с магнитуд 3 по Рихтер край Керкира, Гърция. Епицентърът е на 46 км северозападно  от Керкира и на 153 км южно от Тирана.\r\n*** Високопоставената делегация на Северна Корея, включваща номиналния държавен глава Ким Йънг-ман и Ким Йо-сун, сестра на Ким Чен-ун, е завършила своето посещение в Южна Корея, предава РИА Новости, като се позовава на данни от местни медии. \r\nИзпращането на делегацията е извършено на летище „Инчхон“ в неделя. 22-мата представители на Пхенян пристигнаха в южния си съсед в петък, където взеха участие в церемонията по откриването на Зимните олимпийски игри, като освен това бе проведена и среща с южнокорейския президент Мун Дже-ин, който бе поканен да посети Северна Корея. \r\n*** Македонският премиер Зоран Заев ще се срещне в понеделник, 12 февруари, със своя турски колега Бинали Йълдъръм, съобщава Македонската информационна агенция. В неделя вечерта визитата на Заев ще започне с вечеря, организирана от Асоциацията на стопанските камари на република Турция, в рамките на която Заев ще държи обръщение, ще бъдат проведени и разговори между македонския и турски бизнес. \r\nМинистър-председателят е придружаван от министъра без портфейл и отговарящ за чуждестранните инвестиции Аднан Халил, както и няколко други висши официални лица.\r\nВ понеделник Заев ще проведе среща с Йълдъръм, след което двамата ще дадат обща пресконференция. В рамките на същия ден са предвидени и разговори с президента Реджеп Тайип Ердоган. \r\n***  Говорителят на Реджеп Тайип Ердоган и зам.-генерален секретар на турското Президентство Ибрахим Калън разговаря със съветника по националната сигурност на САЩ генерал-лейтенант Хърбърт Макмастър по време на визитата му в Истанбул на 10-11 февруари, предаде информационната агенция Догу хабер ажансъ (ДХА).\r\n По време на срещите са потвърдени дългосрочните стратегически връзки между Турция и САЩ, в светлината на приоритетите и чувствителните теми в дневния ред на двете страни. Разменени са по-специално мнения за отношенията Турция-САЩ, които от край време са съюзнически; тестовете за съвместна стратегия, както и за развитието на обстановката в региона. В тези рамки подробно са разисквани теми, които влияят негативно върху двустранните отношения, както и пътищата за разширяване на борбата срещу всякакъв тип тероризъм, посочва още ДХА.\r\n*** Президентът на Франция Еманюел Макрон заяви, че иска да реорганизира исляма във Франция за по-добро интегриране на вероизповеданието, за борба срещу фундаментализма и за запазването на „националната кохезия“.\r\n„Ние работим по структурирането на исляма във Франция и общо как да го обясним, което е извънредно важно“, заяви Макрон. „Целта ми е да преоткрия това, което стои във френската концепция за секуларизма, за да се запази националната кохезия“, допълни той.\r\n„Няма да  разкрия какво е предложението, докато работата не бъде приключена“, заяви той на въпрос дали може да разкрие детайли по плана си. \r\n*** Американските санкции срещу руската отбранителна и оръжейна промишленост са „недобросъвестна и нечестна конкуренция“, това е заявил първият дипломат на Москва Сергей Лавров в интервю за местна телевизия, предава РИА Новости. \r\n„Ето например, санкциите срещу нашата  отбранителна промишленост са едновременно недобросъвестна и нечестна конкуренция, защото заедно с тези санкции САЩ „носят“ чрез своите посланици по целия свят, в Латинска Америка, Азия, африканските държави, нежеланието да се купува военна екипировка от нас“, заяви Лавров и добави, че вместо това „американците компенсират липсата на оборудване в съответната страна“.\r\n*** Иран представи новата си балистична ракета \"Кадр\", предава РИА Новости.\r\nРакетата с течно гориво и с обхват от 2000 км. е представена на обществеността по време на събитията в чест на 39-годишнината от Ислямската революция в Техеран. Ракетата може да бъде оборудвана с разделяща се глава, за да порази различни цели. Пускането на ракетата е възможно както от мобилна установка, така и от ракетна шахта. Ракетата е оборудвана със система, която позволява да се скрият движенията й от радари.\r\nОсвен това на обществеността е показан модел на иранската подводница клас \"Фатех\", която понастоящем преминава през последния етап от тестовете, преди да бъде пусната в експлоатация.\r\n***", "date": "2018.02.11", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/02/11/2487365/tass-namerena-e-chernata-kutiya-na-razbiliya-se-ruski-samolet.html", "text": "Открита е черната кутия на разбилия се руски самолет Ан-148, предава ТАСС, като се позовава на официално съобщение от Министерството на извънредните ситуации. \r\nМеждувременно районът около мястото, където летящия от Москва за Орск самолет се е разбил е отцепено, като властите потвърдиха, че всички намиращи се на борда 71 души са загинали. : Цанко Цолов", "date": "2018.02.11", "title": "ТАСС: Намерена е черната кутия на разбилия се руски самолет"}
{"url": "http://www.focus-news.net/news/2018/02/11/2487361/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-zasilena-opasnost-ot-svlachishtna-aktivnost-ima-po-patishtata-v-planinskite-rayoni.html", "text": "Натоварено е движението в участъка на автомагистрала „Тракия“ в Пловдивска област, а също и по пътищата Пловдив-Асеновград-Смолян, Пловдив-Пещера и Пловдив-Карлово. По останалите основни направления в областта трафикът се осъществява нормално и без затруднения. Това съобщиха за Радио „Фокус“ – Пловдив от Областно пътно управление – Пловдив. Пътните настилки в областта са мокри и хлъзгави, в планинските райони са почистени, обработени срещу заледяване и нормално проходими при зимни условия. Екипите на Областно пътно управление-Пловдив остават в пълна готовност за реакция при влошени метеорологични условия. \r\nВсе още е забранено преминаването на моторни превозни средства над 12 тона през прохода Троян-Кърнаре и по пътя Поповица-Болярци. Ограничено е преминаването за моторни превозни средства по-високи от 4 метра през тунелите по пътя Асеновград-Нареченски бани. Забранено е и преминаването на камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Заради валежите от дъжд и сняг през последното денонощие е изключително засилена опасността от свлачищна активност по направленията Асеновград-Смолян и Кричим-Девин.\r\nТрафикът на територията на град Пловдив също е интензивен, особено в централната градска част – по булевардите „Руски“, „Христо Ботев“, „Цар Борис III Обединител“ и „Пещерско шосе“. Пътните настилки са мокри и хлъзгави, препоръчително е водачите да шофират внимателно и със съобразена с метеорологичните условия скорост.\r\nТони МИХАЙЛОВ", "date": "2018.02.11", "title": "Пловдив: Натоварено е движението в участъка на автомагистрала „Тракия“ в областта, засилена опасност от свлачищна активност има по пътищата в планинските райони"}
{"url": "http://www.focus-news.net/news/2018/02/11/2487372/gd-granichna-politsiya-na-gkpp-kapitan-andreevo-i-gkpp-lesovo-trafikat-e-silno-intenziven-na-izhod-za-tovarni-avtomobili.html", "text": "На граничен контролно-пропускателен пункт (ГКПП) \"Капитан Андреево\" и на ГКПП \"Лесово\" на българо-турската граница трафикът е силно интензивен на изход за товарни автомобили. Това съобщиха за Агенция \"Фокус\" от Главна дирекция (ГД) \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове. \r\nНа ГКПП \"Дунав мост - Русе\" за времето от 12.00 до 13.00 на 12 февруари временно ще бъде затруднено пропускането на лица и превозни средства на вход и изход поради профилактика.", "date": "2018.02.11", "title": "ГД \"Гранична полиция\": На ГКПП \"Капитан Андреево\" и ГКПП \"Лесово\" трафикът е силно интензивен на изход за товарни автомобили"}
{"url": "http://www.focus-news.net/news/2018/02/11/2487375/plovdiv-oblastniyat-upravitel-zdravko-dimitrov-initsiira-rabotna-sreshta-za-obsazhdane-na-proekti-svarzani-s-patnata-infrastruktura-na-grada-i-oblastta.html", "text": "Областният управител Здравко Димитров инициира работна среща за обсъждане на проекти, свързани с пътната инфраструктура на Пловдив и областта. Това съобщиха за Радио „Фокус“ – Пловдив от Областната администрация. Работната среща ще се състои на 13 февруари, като ще се обсъдят проектите за скоростния път и локалните платна на Пловдив- Асеновград, кръговото кръстовище на изхода на Пловдив, в посока Асеновград, също Югоизточния обходен път на Пловдив – до „Скобелева майка“ и Околовръстното шосе. На работната среща ще присъстват председателят на Управителния съвет на А „Пътна инфраструктура“ инж. Дончо Атанасов, директорът на Областно пътно управление-Пловдив Петър Попов, представители на фирмата-изпълнител на разширението на пътя Пловдив- Асеновград, кметове, архитекти и експерти от Областна администрация-Пловдив.\r\nТони МИХАЙЛОВ", "date": "2018.02.11", "title": "Пловдив: Областният управител Здравко Димитров инициира работна среща за обсъждане на проекти, свързани с пътната инфраструктура на града и областта"}
{"url": "http://www.focus-news.net/news/2018/02/11/2487364/blagoevgrad-prohodimi-pri-zimni-usloviya-sa-patishtata-v-oblastta-patnite-nastilki-periodichno-se-pochistvat-i-opesachavat.html", "text": "Проходими при зимни условия са пътищата в област Благоевград, пътните настилки периодично се почистват и опесъчават. Това съобщи за Радио „Фокус“ – Пирин дежурният служител в Областно пътно управление – Благоевград. Слаб сняг вали на много места в областта, по-интензивни валежи има в района на Банско, проход Предела и село Попови ливади. Натоварен е трафикът по автомагистрала „Струма“ и главен път Е-79 в частта им в област Благоевград. Без проблеми се извършва движението по второкласен път 19 Симитли – Гоце Делчев. В Област Благоевград няма затворени пътища. Повишена е опасността от падащи камъни в Кресненското дефиле и по второкласен път 19 Симитли – Гоце Делчев, затова шофьорите трябва да карат внимателно. През деня не са регистрирани тежки пътни инциденти в Благоевградска област. Няма новообразували се свлачища или регистрирани данни за паднали камъни в региона.\r\nМокри и хлъзгави са пътните настилки и в град Благоевград. Трафикът не е интензивен. Сравнително по-натоварено е движението в района на кв. „Струмско“, както и около жп гарата и автогарата в града. Без проблеми се извършва движението по булевардите: „Васил Левски“, „Св. Димитър Солунски“ и „Св. св. Кирил и Методий“. С нормален интензитет се осъществява преминаването по главните улици „Славянска“, „Владо Черноземски“, „14-ти полк“ и „Менча Кърничева“. През деня не са регистрирани тежки пътни инциденти в областния център. Градският транспорт се движи с обичайното си разписание за почивен ден, без закъснения или отклонения от маршрута. Светофарните уредби са в изправност, като преминаването през тях отнема около 1-2 минути.\r\nЛивия НИНОВА", "date": "2018.02.11", "title": "Благоевград: Проходими при зимни условия са пътищата в областта, пътните настилки периодично се почистват и опесъчават"}
{"url": "http://www.focus-news.net/news/2018/02/11/2487367/veliko-tarnovo-na-mesta-v-oblastta-vse-oshte-prevalyava-slab-snyag-patnite-nastilki-sa-mokri-i-zasnezheni-no-se-opesachavat.html", "text": "Не се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно, съобщиха за Радио „Фокус“ – Велико Търново от Областно пътно управление-Велико Търново. Срокът за приключване на ремонтите дейности е 5 юли, а обходният маршрут е през Драганово, Янтра и Поликраище. Условията за пътуване в област Велико Търново са нормални за сезона. Времето е предимно облачно, като на места все още превалява слаб сняг. Пътните настилки са мокри и заснежени, но се опесъчават. В по-усойните места е заледено, но постоянно се извършва обработка. Трафикът към момента не е интензивен. \r\nЗатворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2018.02.11", "title": "Велико Търново: На места в областта все още превалява слаб сняг, пътните настилки са мокри и заснежени, но се опесъчават"}
{"url": "http://www.focus-news.net/news/2018/02/11/2487374/makedoniya-nov-skandal-svarzan-s-pregovorite-za-imeto-koy-izprati-deputatat-ot-dsi-artan-grubi-pri-mediatora-nimitsiobzor.html", "text": "Нов скандал се оформя около визитата на депутата от албанската партия Демократичен съюз за интеграция (ДСИ), Артан Груби в Ню Йорк и срещата му с медиатора Матю Нимиц, предават македонските медии.Електронното издание \"МКД\" отбелязва позицията на ВМРО-ДПМНЕ, според която премиерът Заев и министърът на външните работи Димитров трябва да отговорят \"по чие поръчение Груби се е срещнал с Матю Нимиц и какви предложения е направил?\"Телевизия \"Сител\" също се позовава на опозиционната партия, като съобщава, че открит остава въпросът защо депутатът от партията на етническите албанци смята, че въпросът за името вече е решен.\r\nПо-рано Артан Груби заяви, че по време на работния обяд с посредника Матю Нимиц е бил коментиран въпросът за смяната на името, но според него \"далеч по-важни и значими са били темите за идентичността, езика, националността,употребата и превода\".\r\nПо тази причина вестник \"Нова  Македония\" публикува коментар, озаглавен \"Мат в два хода - на Али и на Артан\" и припомня, че \"най-напред в интервю за гръцка телевизия лидерът на ДСИ, Али Ахмети, е заявил че \"Македония е страна без име, след което неговият съпартиец Артан Груби е съобщил от Ню Йорк, че спорът с Гърция вече е решен и през следващите седмици остава да се договорят определени детайли.\" \"24 вести\" се задоволява да цитира депутата от ДСИ, който след участие в Молитвената закуска и обяда с Нимиц, заявява \"Проблемът с името вече е решен, остават само детайлите.\"\"Гласът на Америка\" отбелязва, че \"Артан Груби се е явил с нови идеи за името\", докато македонският \"Фокус\" поставя на другия полюс мнението на македонския министър на отбраната Радмила Шекеринска, която смята, че \"Груби изглежда е голям оптимист, тъй като споразумение за името няма.\"", "date": "2018.02.11", "title": "Македония: Нов скандал, свързан с преговорите за името -  кой изпрати депутатът от ДСИ Артан Груби при медиатора Нимиц?(ОБЗОР)"}
{"url": "http://www.focus-news.net/news/2018/02/11/2487376/aleksandar-vuchich-v-harvatiya-otivam-s-zhelanie-da-postigna-neshto-za-badeshteto.html", "text": "Сръбският президент Александър Вучич заяви в неделя, че ще извърши насроченото си за 12 и 13 февруари посещения в Хърватия с желание да постигне нещо за бъдещето, предава информационната агенция Tanjug. \r\n„Мир и стабилност е моето основно съобщение, но Сърбия няма да застане на по-слаба позиция само за да се хареса на някой друг“, добави Вучич. \r\nПрезидентът бе поканен от своя хърватски колега Колинда Грабар-Китарович в края на януари, на фона на обтегнатите отношения между Белград и Загреб. : Цанко Цолов", "date": "2018.02.11", "title": "Александър Вучич: В Хърватия отивам с желание да постигна нещо за бъдещето"}
{"url": "http://www.focus-news.net/news/2018/02/11/2487377/predsedatelyat-na-parlamenta-tsveta-karayancheva-izrazi-iskreni-saboleznovaniya-po-povod-samoletnata-katastrofa-s-ruski-patnicheski-samolet-kray-moskva.html", "text": "Председателят на Народното събрание Цвета Караянчева изрази искрени съболезнования по повод самолетната катастрофа с руски пътнически самолет край Москва. Това съобщиха от пресцентъра на парламента. Тя изпрати съболезнователни писма до председателя на Съвета на Федерацията на Федералното събрание на Руската Федерация Валентина Матвиенко и до председателя на Държавната Дума на Федералното събрание на Руската федерация Вячеслав Володин. \r\nПредседателят на парламента изразява своята дълбока съпричастност и съчувствие на семействата и близките на загиналите. Скърбим за жертвите, загинали при злощастния полет, и вярваме, че ще бъдат положени всички необходими грижи близките на загиналите да не са сами в тези мигове на изпитания и да превъзмогнат болката от невъзвратимата загуба, пише още Цвета Караянчева в съболезнователните писма.", "date": "2018.02.11", "title": "Председателят на парламента Цвета Караянчева изрази искрени съболезнования по повод самолетната катастрофа с руски пътнически самолет край Москва"}
{"url": "http://www.focus-news.net/news/2018/02/11/2487382/turprom-rusiya-prez-2017-godina-balgariya-e-posetena-ot-89-miliona-chuzhdestranni-turisti.html", "text": "През 2017 г. България е посетена от 8,9 млн. чуждестранни туристи, предава „Турпром“. \r\nСпоред статистическите данни, представени от българския министър на туризма Николина Ангелкова, ръстът в посещенията в сравнение с 2016 г. е от 7,6%. Съгласно думите на Ангелкова, цифрите показват по красноречив начин резултатите от усилията на Министерството на туризма за привличане на чуждестранни посетители в страната. Ангелкова подчерта, че през настоящата година България разчита на още по-сериозен ръст, като най-оптимистичните прогнози са за 10 млн. чуждестранни туристи, предава Радио „Фокус“ в рубриката „Балкански туристически часовник“.\r\nПодчертава се, че през 2017 г. най-многобройната група туристи в България е от съседна Гърция – с цел туризъм границите са пресекли 1 177 млн. граждани на южната ни съседка, което е с 8,5% повече, в сравнение с 2016 г. На второ място е друга наша съседка – Румъния. Общо 1 399 млн. румънци са посетили страната ни с цел туризъм. \r\nСледват групите от Германия, Турция и Русия, които заемат съответно трето, четвърто и пето място. Отбелязва се, че най-значителен ръст на чуждестранните туристи през 2017 г. имат посетителите от Турция – те са били с 12,5% повече, отколкото в предходната година. : Тереза Герова", "date": "2018.02.11", "title": "„Турпром“ (Русия): През 2017 година България е посетена от 8,9 милиона чуждестранни туристи"}
{"url": "http://www.focus-news.net/news/2018/02/11/2487383/total-news-croatia-parviyat-v-evropa-spa-tsentar-predlagasht-lechenie-s-meditsinski-kanabis-shte-otvori-vrati-v-harvatiya-prez-proletta.html", "text": "Първият по рода си в Европа спа център, в който ще се предлага лечение с медицински канабис, ще отвори врати в Хърватия тази пролет, предава Total News Croatia.\r\nЦентърът „Канабио“ ще бъде открит през март или април месец в курорта Свети Мартин. Ръководител на проекта е словенската компания „Сигма Плюс“. По думите на генералния директор Бранимир Блажич, концепцията на центъра е уникална и ще допринесе за развитието на медицинския туризъм в Хърватия не само чрез удължаване на престоя на гостите, но и чрез привличане на по-заможна клиентела. \r\nБлажич поясни, че центърът „Канабио“ ще бъде насочен към пазарите в Русия, Великобритания, страните от Северна Европа и арабските държави. Терапията в него ще бъде с продължителност от седем дни до четири седмици. Всички клиенти ще бъдат подлагани на кръвен тест, а пробите ще бъдат изпращани до лаборатория в Швейцария, за да бъде определена най-добрата комбинация от канабис за личните и индивидуалните нужди, което означава, че клиниката ще има индивидуален подход към проблемите на всеки един клиент, като им предостави възможно най-доброто лечение, предава Радио „Фокус“ в рубриката „Балкански туристически часовник“.\r\nЦентърът „Канабио“ ще използва медицински канабис, който ще се доставя от аптеки в страната, а не зад граница.\r\nОт редакцията подчертават, че медицинският канабис е изключително полезен за хора, страдащи от артрит, остеоартрит, диабет и астма, а ефектите от лечението с него се наблюдават при рехабилитация на хора, които са преминали терапии за лечение от рак. : Тереза Герова", "date": "2018.02.11", "title": "Total News Croatia: Първият в Европа спа център, предлагащ лечение с медицински канабис, ще отвори врати в Хърватия през пролетта"}
{"url": "http://www.focus-news.net/news/2018/02/11/2487381/sitel-makedoniya-balgariya-makedoniya-gartsiya-i-albaniya-shte-rabotyat-savmestno-za-podobryavane-na-restorantyorstvoto.html", "text": "Преодоляване на регионалните проблеми в областта на ресторантьорството и туризма, и развитието на съвместни инициативи предвижда проектът ХЕЛИКС, който ще се реализира през следващите две години в България, Македония, Албания и Гърция, предава скопският телевизионен канал „Сител“.\r\nБенефициенти на проекта на обща стойност 600 хил. евро, отпуснати от Европейския съюз, са шест университета по мениджмънт и хотелиерство от България, Албания и Гърция и Македоно-българската търговска камара, чрез която в проекта са включени и университетите по туризъм и мениджмънт в Скопие и Охрид. \r\nОсновната цел на инициативата е да се повиши конкурентоспособността на малките и средни предприятия в региона чрез подобряване на способността за устойчиво развитие на бизнеса и въвеждането на иновации и нови технологични решения, предава Радио „Фокус“ в рубриката „Балкански туристически часовник“.\r\nПроектът има за цел да допринесе за устойчивото развитие на ресторантьорската дейност в региона и да подобри устойчивостта на туристическия сектор. Освен това, той предвижда разработване на инструменти за обучение в ресторантьорската дейност за осигуряване на устойчиво развитие, за управление на иновациите и за повишаване на качеството на предлаганите услуги в бранша. \r\nСъгласно разпространената информация, в бъдеще ще бъдат предприети съвместни дейности и ще бъде засилено сътрудничеството между центровете за научни изследвания и развитие, и между  образователните институции в региона с цел подобряване на нивото в областта на ресторантьорството и предприемачеството, както на национално, така и на транснационално ниво. : Тереза Герова", "date": "2018.02.11", "title": "„Сител“ (Македония): България, Македония, Гърция и Албания ще работят съвместно за подобряване на ресторантьорството"}
{"url": "http://www.focus-news.net/news/2018/02/11/2487369/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио \"Фокус\" – Пазарджик. Движат се и много товарни автомобили в двете посоки. Пътните настилки са мокри, на места - с условия за аквапланинг. Патрул на \"Пътна полиция\" е разположен на разклона за село Мало Конаре. Въведени са скоростни ограничения по трасето.\r\nАлбена ЖИЛЕКОВА", "date": "2018.02.11", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/02/11/2487384/kanal-5-makedoniya-vazmozhnostite-za-turizam-v-makedoniya-byaha-predstaveni-na-mezhdunarodno-izlozhenie-v-bryuksel.html", "text": "Възможностите за почивка в Македония бяха представени на 60-тия Международен панаир на туризма в белгийската столица Брюксел, предава скопската телевизия  „Канал 5“.\r\nВ рамките на изложението е осъществена среща между представители на Агенция за насърчаване и подкрепа на туризма и туроператора „Томас Кук\", който е представил данни, от които става ясно, че броят на туристите, посещаващи Македония, се увеличава от година на година, предава Радио „Фокус“ в рубриката „Балкански туристически часовник“.\r\nНараства броят и на туристите, които сами организират пътуванията си до Македония, поясниха от Агенцията за насърчаване и подкрепа на туризма. Нейни представители подчертаха, че панаирът в Брюксел е добра възможност за привличане на посетители, тъй като 74% от белгийците пътуват зад граница. Общата стойност на средствата, които харчат за почивки и екскурзии извън страната им, възлиза на 16,1 млрд. евро, което ги поставя на първо място в Европа. : Тереза Герова", "date": "2018.02.11", "title": "„Канал 5“ (Македония): Възможностите за туризъм в Македония бяха представени на международно изложение в Брюксел"}
{"url": "http://www.focus-news.net/news/2018/02/11/2487366/aktualna-patna-obstanovka-kam-1730-chasa.html", "text": "Температурите са в интервала от – 6° до +7°. Времето над по-голямата част от страната е облачно. \r\nСлаб до умерен вятър духа в Бургас, Варна, Велико Търново, Добрич, Кюстендил, Кърджали, Пазарджик, Разград, Силистра, Сливен, Смолян, Шумен и Ямбол. Дъжд в вали в областите Кърджали и Хасково, както и в района на Предел, Сандански и Катунци /обл. Благоевград/, Карлово и Асеновград /обл. Пловдив/, Нова Загора /обл. Сливен/, Раднево, Гълъбово, Средец и Чирпан /обл. Стара Загора/. Сняг вали в областите Варна, Кърджали, Силистра и Разград, както и в района на проход „Предел“, Баня, Черна Места, Голешево, ГКПП „Лисичково“ /обл. Благоевград/, Прилеп, Руен и Босна /обл. Бургас/, Мездра, Роман и Враца /обл. Враца/, Шабла и Каварна /обл. Добрич/, Пещера и Мало Конаре /обл. Пазарджик/, Лъки, Студенец, Паничково /обл. Пловдив/, гр. Русе /обл. Русе/, Етрополе, Гълъбец и Скравена /обл. София/, Главан /Стара Загора/, Попово и Антоново /обл. Търговище/. Пътните настилки са предимно мокри, заснежени, а по високите и усойни места частично заледени и обработени. Това съобщиха от пресцентъра на Агенция \"Пътна инфраструктура\". \r\nНамалена видимост поради мъгла: \r\n- до 100 м. в района на Витиня, Ечемишка, Своге и Миланово /обл. София/.\r\n- до 150 м. в района на Ловеч и Дойренци /обл. Ловеч/, Тополовград /обл. Хасково/\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Печинско” - забранен за МПС над 12 т;\r\n- „Превала” - задължително с вериги, забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Ограничено движение по път II-37 Батак – Доспат за МПС над 12 т. поради снегопочистване. \r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път ІІ-37 Батак – Доспат се ограничава МПС над 12 т. поради снегопочистване. \r\nПът III-197: Ограничено е движението по път III-197 Гoце Делчев – Доспат – с. Борино – с. Тешел за МПС над 12 т. с ремаркета и полуремаркета поради обилен снеговалеж\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-866: Ограничено е движението по път III-866 Девин – Михалково за МПС над 12 т да са без ремаркета и полуремаркета поради обилен снеговалеж. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.11", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/11/2487386/b92-sarbiya-sarbite-sa-sred-turistite-poharchili-nay-mnogo-pari-za-pochivkata-si-na-adriaticheskoto-kraybrezhie.html", "text": "За изненада на хърватите, сърбите се оказаха сред туристите, които са похарчили най-много пари за почивката си на Адриатическото крайбрежие  миналата година, предава белградската медийна компания B92.\r\nВ местните медии бе разпространен доклад, в който бяха представени данни от проучване на разходите на туристите, избрали да почиват по плажовете на хърватското крайбрежие. От него става ясно, че през 2017 г. сърбите са демонстрирали завидна дебелина на портфейла, предава Радио „Фокус“ в рубриката „Балкански туристически часовник“. \r\nПо данни на Института за туризъм „Томас“, през 2017 г. най-разточителни по време на почивката си в Хърватия са били американците. На ден те са харчили средно по 129 евро. Съвсем неочаквано сърбите се нареждат в челните места в класацията със среден разход на ден от 95 евро. Експертите обясняват данните със склонността на сърбите да посещават заведения, за разлика от германците например, които предпочитат да прекарват свободното си време в хотелите и квартирите, в които са отседнали. Техният среден разход на ден е едва 74 евро. \r\nОт редакцията отбелязват, че дори хърватите са харчили по-малко на ден от съседите си. Съгласно разпространените данни, те са отделяли средно по 85 евро на ден при престоя си в родните курорти. : Тереза Герова", "date": "2018.02.11", "title": "B92 (Сърбия): Сърбите са сред туристите, похарчили най-много пари за почивката си на Адриатическото крайбрежие"}
{"url": "http://www.focus-news.net/news/2018/02/11/2487387/veliko-tarnovo-vazrodiha-proekt-za-vazstanovyavane-na-t-nar-bagrilov-nadpis-v-grada.html", "text": "По проект на директора на Художествената галерия във Велико Търново Николай Сираков подготвят възстановяване на т. нар. Багрилов надпис в старата столица. Управителят на ХГ „Борис Денев“ разказа пред Радио „Фокус“ – Велико Търново, че идеята е доста стара, но на скоро отново се е възродила. Историческата реликва се е намирала в скалите по пътя между жп гара – Велико Търново и Ректората на Великотърновския университет. Там в момента има оформена рамка, която е част от надпис, изсечен на името на автора си – Димитър Багрилов. „Още във времето, когато работех в Дирекция „Култура“ в Общината, аз отговарях за паметниците и знаковите плочи в общината. Още тогава възникна идеята да намеря информация за това какво е било написано на тази скала, която се намира до гарата. С помощта на стари публикации и много книги, аз успях да възстановя точния текст на надписа“, поясни Николай Сираков. За пръв път идеята за възстановяването му се ражда в прочутия в миналото клуб „Петъчници“. Въпреки това финансиране не се намира. На скоро директорът на галерията е потърсен от нова група хора, които възраждат идеята. Той им е предоставил целия проект, изготвен от него.\r\nБагриловият надпис е създаден през 1918 година от учителя по рисуване Димитър Багрилов. Днес от него е останала рамка, но възстановеният напълно текст гласи „Българино, помни, че ти в царуването на Н.В. Фердинанд I, Цар на българите, се бори юнашки и победи: Македония освободи на 24.IX. 1915 г., а Добруджа на 04.I. 1917 г.”. Над тези думи е са изобразени гербът на България и царската корона.\r\nЛуиза ТРАНЧЕВА", "date": "2018.02.11", "title": "Велико Търново: Възродиха проект за възстановяване на т. нар. Багрилов надпис в града"}
{"url": "http://www.focus-news.net/news/2018/02/11/2487378/smolyan-otpada-ogranichenieto-za-mps-nad-12-t-po-patya-devin-mihalkovo.html", "text": "Отпада ограничението за МПС над 12 т. по път III-866 Девин – Михалково. Това съобщиха от пресцентъра на Агенция \"Пътна инфраструктура\".", "date": "2018.02.11", "title": "Смолян: Отпада ограничението за МПС над 12 т. по пътя Девин – Михалково"}
{"url": "http://www.focus-news.net/news/2018/02/11/2487404/plovdiv-zhiteli-na-selo-trud-registriraha-nepravitelstvena-organizatsiya-chiyato-osnovna-tsel-e-podobryavane-sredata-na-zhivot-v-naselenoto-myasto.html", "text": "Жители на село Труд, община Марица, регистрираха сдружение с нестопанска цел „Бъдеще за село Труд“, чиято основна цел е подобряване средата на живот в населеното място. Това съобщиха за Радио „Фокус“ – Пловдив от екипа на сдружението, като уточниха, че всеки член ще работи безвъзмездно и ще полага усилия в различни сфери на обществения живот на селото. „Основна задача е търсене и предприемане на действия за подобряване на инфраструктура, управление, екология, обществен живот, транспорт и други. Сдружението ще взима участие в различни инициативи и ще помага на населението на село Труд.  Една от инициативите на сдружението е издаването и разпространението на първия по рода си вестник „Трудски вести“. В изданието намират място интересни и важни за региона новини. Издаването на вестника  стартира безплатно за местните жители“, обясниха от сдружение „Бъдеще за село Труд“.\r\nЧленовете на сдружението са дългогодишни жители на селото. В ядрото му има хора, които активно бранят гражданските права и взимат участие в обществено значими въпроси и инициативи. Екипа ще бъде представен на общоселско събрание през месец март, като там ще бъдат засегнати основните опорни точки и направления, както и ще бъдат взети в предвид градивни мнения и препоръки изказани от участниците.\r\nТони МИХАЙЛОВ", "date": "2018.02.11", "title": "Пловдив: Жители на село Труд регистрираха неправителствена организация, чиято основна цел е подобряване средата на живот в населеното място"}
{"url": "http://www.focus-news.net/news/2018/02/11/2487379/mvnr-balgarskoto-posolstvo-v-moskva-e-poluchilo-potvarzhdenie-ot-ruskite-vlasti-che-na-borda-na-razbiliya-se-patnicheski-samolet-v-podmoskovieto-ne-e-imalo-balgari.html", "text": "Няма загинали българи при инцидента с разбилия се пътнически самолет в Подмосковието. Българското посолство в Москва  е получило потвърждение от руските власти, че на борда не е имало българи. Това съобщиха от пресцентъра на Министерството на външните работи (МВнР).\r\nДнес пътнически самолет на Саратовските авиолинии се разби в Подмосковието със 71 души на борда - 65 пътници и 6 души екипаж.", "date": "2018.02.11", "title": "МВнР: Българското посолство в Москва  е получило потвърждение от руските власти, че на борда на разбилия се пътнически самолет в Подмосковието не е имало българи"}
{"url": "http://www.focus-news.net/news/2018/02/11/2487406/vidin-shte-se-provede-xx-to-izdanie-na-kontsert-konkursa-pesen-na-sveti-valentin.html", "text": "XX-то издание на концерт-конкурса „Песен на Свети Валентин” ще се проведе във Видин, съобщиха за Радио „Фокус“ – Видин организаторите. Поредният конкурс, посветен на празника на любовта и виното, ще се проведе на 12 февруари, от 17.00 часа, в залата на Симфониета – Видин. Организатори на инициативата са Община Видин, Oбщински младежки съвет за превенция на зависимости и Младежка банка към Сдружение „Активно общество”. В конкурса имат право да участват индивидуални изпълнители или групи със свои авторски песни или с песни, посветени на любовта. Всички желаещи да се включат могат да се запишат, споделят мнение или зададат въпрос на тел. 094 601706; 0879597154, или на място в административната сграда на Община Видин – площад „Бдинци“, №2, ет.9, ст.8. За победителите в конкурса, заели първите три места, ще бъдат осигурени награди, а за всички участници – грамоти.", "date": "2018.02.11", "title": "Видин: Ще се проведе XX-то издание на концерт-конкурса „Песен на Свети Валентин”"}
{"url": "http://www.focus-news.net/news/2018/02/11/2487373/premierat-boyko-borisov-izprati-saboleznovatelna-telegrama-do-ruskiya-si-kolega-dmitriy-medvedev.html", "text": "Министър-председателят Бойко Борисов изрази искрените съболезнования на българското правителство и лично своите към всички, загубили близки в катастрофата с пътнически самолет в Подмосковието. Това съобщиха от правителствената информационна служба. \r\n„Новината за тази огромна трагедия дълбоко ни потресе. В този труден момент бих желал да предам чрез Вас на семействата и близките на загиналите най-искрени чувства на съпричастност и състрадание“, посочва българският премиер в телеграма до руския си колега Дмитрий Медведев.", "date": "2018.02.11", "title": "Премиерът Бойко Борисов изпрати съболезнователна телеграма до руския си колега Дмитрий Медведев"}
{"url": "http://www.focus-news.net/news/2018/02/11/2487388/washington-examiner-ideyata-na-donald-tramp-za-provezhdane-na-voenen-parad-sreshta-saprotiva-ot-federalni-i-mestni-ofitsialni-litsa.html", "text": "Идеята на американския президент Доналд Тръмп за провеждане на военен парад може все още да се намира в зародиш, но официални лица на държавно и местно ниво вече започнаха да я критикуват, коментира американското издание Washington Examiner. \r\nПо-рано през февруари от Белия дом потвърдиха, че държавният глава планира провеждането на мащабен военен парад, чиято цел по неговите думи е да покаже силата на армията и докаже, че военните биват ценени. Вестникът разкрива, че идеята си Тръмп е получил през миналата година, вдъхновявайки се от парада на френската армия по случай националния празник 14 юли (щурмът на Бастилията – бел. пр.). По думите на самия Тръмп, „това беше едно от най-великите неща, които някога съм виждал“. „Военна мощ“, която го е накарала да „си мисли страхотни неща за Франция и френския дух“. \r\nСпоред някои източници на вестника, ако президентът проведе парад, то той най-вероятно ще бъде насрочен за 11 ноември – Денят на ветераните в САЩ. \r\nНо законодатели от Конгреса вече работят срещу организирането на такова нещо, отбеляза вестникът. Републиканският сенатор Брад Шнайдър по-рано тази седмица предложи проектозакон, според който Тръмп първо трябва да поиска разрешение от министъра на отбраната и местните власти в региона, за където е планиран парадът. Освен това, ако проектът бъде одобрен, ще постави поемането на половината от разходите от Белия дом. Друг сенатор, също от управляващата Републиканска партия, дори предложи забрана за цялостното използване на федерални средства за целта. В същото време губернаторът на Федералния окръг Колумбия Кристофър Родригес подчерта, че военен парад в столицата ще изисква мащабна организация, като в същото време губернаторът напомни, че церемонията по стъпване в длъжност на президента, проведена миналата година, е струвала на окръга над 30 милиона долара, като почти 20 от тях са били поети от федералния бюджет. Според Родригес, военен парад би струвал двойно повече, и ако президентът наистина има сериозни намерения, то той трябва да уведоми властите в окръга, отговарящ и за столицата Вашингтон, за да могат те да започнат с планирането на всички детайли по организацията. В същото време кметът на Вашингтон Мюриел Боуърс заяви пред репортери, че не е уведомена официално от Тръмп за неговите намерения. Градоначалникът подчерта своята загриженост относно „влиянието върху града на такова събитие, влиянието върху безопасността, участващия персонал, блокираните пътища и вниманието, което може да привлече.\" \r\nМинистърът на отбраната Джеймс Матис отбеляза по-рано, че разглежда всички възможни опции за провеждането на такова събитие, за да изпрати крайното си решение на Белия дом. : Цанко Цолов", "date": "2018.02.11", "title": "Washington Examiner: Идеята на Доналд Тръмп за провеждане на военен парад среща съпротива от федерални и местни официални лица"}
{"url": "http://www.focus-news.net/news/2018/02/11/2487380/api-vazstanoveno-e-dvizhenieto-po-pat-iii-6072-kravenik-apriltsi.html", "text": "Възстановено е движението по път III-6072 Кръвеник – Априлци. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.11", "title": "АПИ: Възстановено е движението по път III-6072 Кръвеник – Априлци"}
{"url": "http://www.focus-news.net/news/2018/02/11/2487410/angela-merkel-gotova-sam-da-izpalnya-chetvartiya-si-mandat-kato-kantsler.html", "text": "Канцлерът на Германия Ангела Меркел заяви, че има намерение да изпълни целия си четвърти мандат начело на германското правителство. Тя обяви това по време на интервю пред немската телевизия ZDF,предава ТАСС.\r\n„Аз съм от тези хора, които изпълняват обещанията си“, отбеляза Меркел. Освен това, канцлерът има намерение паралелно да продължи да е лидер на своята партия – Християндемократическия съюз (ХДС).\r\nПрез последните дни, канцлерът беше подложена на унищожителна критика от някои нейни съпартийци, които не останаха доволни от това, че в рамките на коалиционния договор с ГСДП, ХДС се е съгласила да даде Министерството на финансите на социалдемократите.\r\nОфициално четвъртият мандат на канцлера, който трябва да продължи до 2021 година, ще започне ако конгреса на ГСДП одобри коалиционното споразумение.\r\nМеркел се изказа в защита на решението да се даде министерството на финансите на младшия коалиционен партньор.\r\n„Това с финансовото ведомство беше болезнено. Но от моя гледна точка, е приемливо, тъй като алтернативата беше да излезем пред обществото и да кажем: ‚Договорихме се за коалиционния договор, но не успяхме да се споразумеем за разпределението на министерствата‘. А това би било безотговорно“, отбеляза германският лидер.\r\nКанцлерът добави още, че разпределението на министерските портфейли е обсъждано в продължение на 12 часа през последния ден на коалиционните преговори.\r\nПревод и редакция:", "date": "2018.02.11", "title": "Ангела Меркел: Готова съм да изпълня четвъртия си мандат като канцлер"}
{"url": "http://www.focus-news.net/news/2018/02/11/2487409/plovdiv-seriya-ot-seminari-po-brachno-konsultirane-pod-naslov-tya-i-toy-v-braka-shte-se-provede-v-grada.html", "text": "Серия от семинари по брачно консултиране под наслов „Тя и той в брака“ ще се проведе в Пловдив. Това съобщиха за Радио „Фокус“ – Пловдив от ОП „Радостни обреди“, които инициират консултациите. Оттам уточниха, че семинарите ще се провеждат веднъж месечно в периода февруари – юли 2018 година. Всеки един ще бъде на различни теми, обхващащи семейните взаимоотношенията между мъжа и жената, какви сме ние преди и след брака, как се променяме, когато кажем „Да“, как се променя нагласата ни към заобикалящия ни свят, ролите, които играем в брака, сексуалните взаимоотношения преди и след брака и най-важният въпрос – как да бъдем щастливи и удовлетворени, като същевременно да правим щастлив и партньора ни.  Семинарите са изграден на основата на фамилната и интерперсонална терапия и ще включват теоретична част, практически техники и дискусия.\r\nСтатистиката за 2016 година показва, че при 2800 сключени брака в Пловдив област има 996 развода, тоест почти 1/3.\r\nОт ОП „Радостни обреди“ са поканили за лектори и консултанти двама от най-добрите и известни пловдивски психолози – Събка Дякова-Чехович и Стоичко Миличин. Първият семинар ще бъде на тема „Бракът като огледало на самия себе си“ ще се проведе на 20 февруари от 18.00 часа в зала „Лотос“, намираща се в Дома на младоженците.\r\nТони МИХАЙЛОВ", "date": "2018.02.11", "title": "Пловдив: Серия от семинари по брачно консултиране под наслов „Тя и той в брака“ ще се проведе в града"}
{"url": "http://www.focus-news.net/news/2018/02/11/2487411/varna-dvizhenieto-pri-krastovishteto-na-bul-vladislav-varnenchik-s-ul-akad-andrey-saharov-shte-bade-zatvoreno-za-dvizhenie-na-avtomobili-na-12-ti-sreshtu-13-ti-fevruari.html", "text": "Движението при кръстовището на бул. „Владислав Варненчик“ с ул. „Акад. Андрей Сахаров“ ще бъде затворено за движение на автомобили на 12-ти срещу 13-ти февруари. Това съобщиха от Община Варна. Трафикът към централната част ще се пренасочи по ул. „Акад. Андрей Сахаров“. Временната организация е във връзка с изграждането на бул. „Левски“ – в участъка от ул. „Подвис“ до ул. „Девня“.", "date": "2018.02.11", "title": "Варна: Движението при кръстовището на бул. „Владислав Варненчик“ с ул. „Акад. Андрей Сахаров“ ще бъде затворено за движение на автомобили на 12-ти срещу 13-ти февруари"}
{"url": "http://www.focus-news.net/news/2018/02/11/2487408/pravoslavnata-tsarkva-otbelyaza-mesni-zagovezni-obzor.html", "text": "8 седмици преди Великден по традиция Православната църка отбеляза Неделя Месопустна или Месни Заговезни. Името на празника идва от това, че е последният ден преди постите, когато се яде месо. Това е и първият църковен празник, свързан с настъпващата пролет. На Месни Заговезни младите семейства посещават кръстника и родителите на булката за вечеря, като им носят дарове, а всички членове на семейството взаимно си искат прошка. Заговява се с месо, затова празничната трапеза е само от месни ястия. Седмицата между Месни и Сирни Заговезни се нарича още Сирница, защото е подготовка за Великия пост. Това е последната седмица, в която младите могат да се събират, да пеят и играят хора, тъй като до Великден следват хранителни и духовни пости. До Сирни Заговезни трябва да приключат всички планирани за периода сватби, защото през Великия пост до вторник на Светлата седмица не се позволява венчаване. В храмовете се четат откъси от Светото писание, които говорят за Страшния съд. Така Църквата припомня за трагичните последици от греха и призовава всички към служба на ближния и към добродетелност. През седмицата — в сряда, петък и неделя се връзват люлки и момците и момите се люлеят за здраве. Също така през цялата седмица (или само на Сирни заговезни) се палят огньове и пак за здраве се прескачат, после около тях се играят хора и се пеят песни. Затова празникът се нарича и Поклади. \r\nВ православните храмове в цялата страна бе отслужена света литургия по повод празника. Хиляди миряни се събраха, за да запалят свещ за здраве и благополучие. В богослуженията си свещениците припомниха за трагичните последици от греха и призоваха всички към добродетелност и упование на Бога. „Това е времето в годината, когато трябва да намерим сили и да простим на всички, дори на онези, които са сгрешили много спрямо нас“, отбеляза в интервю за Радио „Фокус“-Пирин Аделина Стефанова, църковен уредник в храм „Въведение Богородично“ – Благоевград. Според нея самите ние също трябва да потърсим прошка, защото това е силата на духа. „Това е една от най-силните седмици през годината, в която правим равносметка, и то точно заради хора, с които и около които живеем“, подчерта Стефанова, като припомни, че през цялата седмица може да навестяваме наши приятели и близки или да ги поканим на гости, за да си потърсим прошка.", "date": "2018.02.11", "title": "Православната църква отбеляза Месни Заговезни (ОБЗОР)"}
{"url": "http://www.focus-news.net/news/2018/02/11/2487412/stara-zagora-chasovnikova-kula-shte-bade-postroena-do-kraya-na-2018-godina-v-kazanlashkoto-selo-gorno-cherkovishte.html", "text": "Дейността на кметството в село Горно Черковище през 2018 година е концентрирана върху обекти в централната част на селото и върху два къта, които са в близост до реката, каза за Радио „Фокус“ кметът на селото Антон Антонов. Той поясни, че освен с труд, местното население участва и със средства, подпомагайки дейността на кметството по благоустрояване на населеното място. В рамките на инфраструктурните проекти ще бъде довършена една от главните улици. Антон Антонов поясни, че тази година кметството разполага с повече средства. Предстои да бъде направен дренаж на училищната сграда и в тази връзка започват подготвителни дейности. Част от материалите за това начинание ще бъдат дарение. Започнати са дейности и по ремонт на Младежкия дом в селото. Ще бъдат възстановени две от чешмите в Горно Черковище, които имат своята история и значение за местните жители. Едната е много стара, още времето на турското робство и се намира в местността „Киризлика“, където ежегодно горночерковци посрещат гости на розобер, предлагайки им възстановка на ритуали свързани с този поминък. Другата чешма е дело и носи името на един от най-дългогодишните секретари на местното читалище, учител и директор на училището Христо Караджов. Горночерковци вярват, че водата на тази чешма е лековита. \r\nКметството има амбициите да почисти речното корито на река Гюрля, която минава през селото. За да се направи корекция на корито и сервиуттната зона обаче, само проектът, който е с мини-пречиствателна стнация възлиза на 51 хиляди лв. \r\nВ последните години в Горно Черковище са възстановени два традиционни празника – Богоявление и Тодоровден, с които селото се родее.\r\nОсвен че от кметството държат на традициите,  възнамеряват да построят часовникова кула, каквато досега не е имало в Горно Черковище. Идеята е на един от известните местни жители – учител, краевед и общественик Георги Матанов. По план кулата ще бъде издигната в центъра на селото. Готов е проектът и в момента се събират средства за нейното изграждане. Камбаната за нея е дар от скулптора Николай Фитков.\r\n „Надяваме се, когато е празникът на селото – Архангеловден, освен заря, да чуем и камбанния звън на часовниковата кула“, каза кметът на Горно Черковище. \r\nСелото е първото в община Казанлък, в което има сложени видеокамери – 8 на брой, разположени предимно в централната част. \r\n1449 са жителите на село Горно Черковище, а близо 13 хиляди лв. е бюджетът на кметството.\r\nСлавяна ГАЙДАРОВА", "date": "2018.02.11", "title": "Стара Загора: Часовникова кула ще бъде построена до края на 2018 година в казанлъшкото село Горно Черковище"}
{"url": "http://www.focus-news.net/news/2018/02/11/2487415/reuters-ot-kremal-saobshtiha-che-poredniyat-blizkoiztochen-lider-koyto-shte-doyde-v-moskva-za-da-obsadi-siriya-e-kral-abdula-ii-ot-yordaniya.html", "text": "Говорителят на руския президент Дмитрий Песков заяви в неделя, че подготовката за посрещането на поредния близкоизточен лидер, който ще посети Кремъл, за да обсъди ситуацията в Сирия – кралят на Йордания Абдула II, е почти завършена и домакините очакват пристигането му, предава Reuters.\r\nПесков заяви това, коментирайки обявление от двореца на Абдула II, че монархът ще пристигне на официална визита в Русия в четвъртък, 15 февруари, за да обсъди опасната ситуация в Сирия с руския президент Владимир Путин.\r\nПревод и редакция:", "date": "2018.02.11", "title": "Reuters: От Кремъл съобщиха, че поредният близкоизточен лидер, който ще дойде в Москва, за да обсъди Сирия е крал Абдула II от Йордания"}
{"url": "http://www.focus-news.net/news/2018/02/11/2487416/otets-pavel-sveshtenik-mnogo-chudesa-sa-stanali-i-prodalzhavat-da-se-sluchvat-v-petrichkiya-manastir-sv-petka.html", "text": "Според летописната книга на петричкия манастир „Света Петка“ през 1981 година в района на днешния храм не е имало нищо. Това каза за Радио „Фокус“ – Пирин отец Павел, свещеник в манастира. Той отбеляза, че информацията му е била потвърдена и от предишният свещеник, който вече е доста възрастен. „Според преданието манастирът е построен благодарение на видение, което получава местен овчар. Неговото име е дядо Григорий. Той често пасял овцете си в този район и на обяд, когато си почивал, няколко пъти на сън му се явила Света Петка. Светицата му посочила конкретно място, казвайки му, че ако копае там, на 1 метър под земята, ще намери кръст и икона, които трябвало да стана достояние за всички. Дядо Григорий споделил видяното на властите и на духовния клир, но вместо да вземат нещата на сериозно, те решили, че той се е побъркал, затова го затворили в Струмишкия затвор“, каза още отец Павел. Малко по-късно отново на сън му се появила Света Петка, която му казала, че трябва да каже на хората да копаят, защото щяла да направи чудо. Тогава хората решили да проверят думите на дядо Григорий и започнали да копаят. „Под земята те намерили кръст, кандило и икона. Веднага след това започнали да градят малка църква, която по-скоро била като параклис. Впоследствие, според преданието, останало като традиция местните хора, а и не само да посещават мястото на Светли петък. На този ден целият град се събирал под Явора, който се намирал там. Няколко години по-късно, през 1923 година, се взело решение да се построи църква“, добави отец Павел. Той коментира, че до 1971 – 1972 година, манастирът бил закопан на 1 метър под земята и до днес си личат следите от това. „По предложение на тогавашният архиерейски наместник Костадин Марчев е взето решение да се разкопае църквата, за да може тя да бъде открита. Тогава се прави и притвора на храма. Така църквата е удължена на страни. За съжаление не се знае годината на освещаването на храма“, отбеляза отец Павел. Той посочи, че в храма и до днес се случват много чудеса. „Това е и основата причина, мястото да е любимо за жителите на град Петрич. Там се извършват служби, кръщения и така нататък. Местните хора вярват, че Света Петка не само е извършвала, но и ще продължава да извършва много чудеса. Пропуснах да кажа, че църквата днес се води манастир. Така е описана и в летописната книга, така я приех и аз, когато станах свещеник в нея“, отбеляза отец Павел.\r\nЛивия НИНОВА", "date": "2018.02.11", "title": "Отец Павел, свещеник: Много чудеса са станали и продължават да се случват в петричкия манастир „Св. Петка“"}
{"url": "http://www.focus-news.net/news/2018/02/11/2487407/the-new-york-times-sestrata-na-kim-chen-un-otne-svetlinata-na-prozhektorite-ot-mayk-pens.html", "text": "Когато севернокорейският лидер Ким Чен-ун реши да изпрати голяма делегация на Зимните олимпийски игри в Южна Корея, светът смяташе, че точно тя ще привлече всички погледи. Ако това са били намеренията на Пхенян, то не може да има по-добър емисар в случая от сестрата на севернокорейския лидер - Ким Йо-сун, коментира на първите си страници вестник The New York Times. Медиите в олимпийското село дори я нарекоха „Иванка от Северна Корея“, правейки препратка към дъщерята на американския президент Доналд Тръмп. И точно както дъщерята на Тръмп, Ким Йо-сун бе преследвана навсякъде по време на тридневния си престой от репортерски екипи, отбелязва изданието. \r\nСъс сфинксова усмивка и без дори да говори в публичното пространство, Ким Йо-сун успя да надхитри американския представител на церемонията по откриването – вицепрезидентът Майк Пенс. \r\nВицепрезидентът пристигна със старо съобщение. Той обяви, че САЩ ще продължават да защитават идеята за максимален натиск срещу Пхенян докато режимът не се откаже то своя ядрен арсенал. Срещу това севернокорейската делегация представи покана от Ким Чен-ун за визита на южнокорейския президент Мун Дже-ин в Пхенян. \r\nКим Йо-сун привличаше вниманието навсякъде, където се появеше, отбелязва още изданието, като пише, че това се е случило на церемонията по откриване на Зимната Олимпиада, на дебютът на обединения корейски женски отбор по хокей на лед и на провелото се в неделя представления на севернокорейска Трупа. Пенс от своя страна успя да привлече вниманието със своето отсъствие. Това се видя най-ясно след като вицепрезидентът отказа да вземе участие в официалната вечеря, дадена от Мун Дже-ин по случай началото на Олимпиадата. И докато обединенията женски отбор по хокей получи овации от много станали на крака хора, Пенс запази хладнокръвие и не стана от мястото си, нещо, което привлече срещу него обвинения в неуважения към неговия домакин – юнокорейският президент. \r\nДипломатът и бивш служител в Държавния департамент Минтаро Оба, чиято специалност е корейският въпрос, е направил коментар за вестника, в който засяга и поведението на двамата представители. Според него, Пенс „играе право срещу намеренията на Северна Корея, правейки своите действия да изглеждат така, все едно САЩ не са съгласни със своя съюзник, като по този начин подкопава възможността за вътрешнокорейски преговори“, нещо, към което Пхенян най-вероятно се стреми. \r\nКим Йо-сун от друга страна е „много ефективен връх на копието за харизматичната офанзива на Северна Корея“, каза още Оба. : Цанко Цолов", "date": "2018.02.11", "title": "The New York Times: Сестрата на Ким Чен-ун отне светлината на прожекторите от Майк Пенс"}
{"url": "http://www.focus-news.net/news/2018/02/11/2487413/angela-merkel-zhelaya-na-martin-shults-po-choveshki-vsichko-dobro.html", "text": "Канцлерът на Германия Ангела Меркел пожела на лидера на Германската социалдемократическа партия (ГСДП) Мартин Шулц „по човешки, всичко добро“, като призна, че „това са луди времена за него“, предава РИА Новости.\r\nПо-рано Шулц заяви, че се отказва от поста министър на външните работи в бъдещото правителство на „голямата коалиция“ заедно със Съюза (ХДС/ХСС) на Меркел. Освен това, миналата седмица той съобщи, че би искал да предаде своя пост като лидер на фракцията на ГСДП в Бундестага на Андреа Налес.\r\n„Желая му, по човешки, всичко добро, това са безумни времена за него. Водих преговорите с него честно и открито през цялото време и това значи много за мен“, заяви Меркел по време на участието си в програмата “Berlin direkt” по телевизионния канал ZDF, в коментар за решението на Шулц.\r\nВ отговор на въпрос, дали иска да работи със Зигмар Габриел начело на МВнР отново, Меркел отвърна, че винаги е работила добре с него, „но решението, кой ще оглави МВнР трябва да бъде взето единствено от ГСДП“.\r\nПревод и редакция:", "date": "2018.02.11", "title": "Ангела Меркел: Желая на Мартин Шулц, по човешки, всичко добро"}
{"url": "http://www.focus-news.net/news/2018/02/11/2487417/parad-na-planetite-ochakvat-balgarskite-astronomi-na-7-mi-i-8-mi-mart.html", "text": "Астрономическото явление „Парад на планетите“ ще може да се наблюдава от България на 7-ми и 8-ми март. Това обясни за Радио „Фокус“ – Велико Търново Цанка Костадинова от Народната астрономическа обсерватория и планетариум в Габрово.  В него ще се включат планетите Сатурн, Марс и Юпитер. „През двата дни, в които ще се наблюдава явлението, Луната ще се предвижда между другите три небесни тела. То няма научна стойност, но при него всеки наблюдател  изпитва усещане, че наблюдава космическо шоу“, поясни Цанка Костадинова. Преди това, на 19-ти февруари, за втори път, в рамките на два месеца, ще има още една „Супер Луна“. При това  явление, перигеят на Луната – най-голямото й приближаване до Земята за даден  месец, съвпада или е близко по време с Пълнолунието. През месец май с просто око от България ще може да се наблюдава най-голямата планета – Юпитер, която ще е много близко до Земята и ще свети доста силно.\r\nЛуиза ТРАНЧЕВА", "date": "2018.02.11", "title": "„Парад на планетите“ очакват българските астрономи на 7-ми и 8-ми март"}
{"url": "http://www.focus-news.net/news/2018/02/11/2487385/ministar-nikolay-nankov-situatsiyata-po-patishtata-v-stranata-sled-snegovalezha-e-ovladyana.html", "text": "Ситуацията по пътищата в страната след снеговалежа е овладяна. Това каза в предаването \"Хора, пътища, автомобили\" на БНР министърът на регионалното развитие и благоустройството Николай Нанков. \"Факт, зимата е сравнително мека, но усилията, които полагат колегите от Агенция \"Пътна инфраструктура\" и пътноподдържащите фирми, мисля, че дават резултати. Ситуацията е овладяна с политиката, която провеждаме не само тази година, а и миналата. Затварянето на отделни отсечки, тогава, когато имаме наистина тежка и кризисна ситуация, за да може по-ефективно, по-бързо да се извършва снегопочистването, се затваря за тежки автомобили, както снощи например прохода Предела, Рожен, Петрохан, а и конкретни отсечки\", посочи министър Нанков. \"Днес в Североизточна България, Шуменско основно, имахме затруднена обстановка, отново за по час, два бяха затваряни третокласни пътища в Шуменска област, второкласният път Силистра, Добричко, по половин час, но с единствената цел да се извърши качествено, бързо снегопочистване\", допълни той.", "date": "2018.02.11", "title": "Министър Николай Нанков: Ситуацията по пътищата в страната след снеговалежа е овладяна"}
{"url": "http://www.focus-news.net/news/2018/02/11/2487418/vitsekantslerat-na-avstriya-sarbiya-ne-tryabva-da-bade-pritiskana-da-priznae-kosovo.html", "text": "Сърбия не трябва да бъде натискана да признае Косово, заяви вицеканцлерът на Австрия и председател на крайно-дясната австрийска \"Партия на Свободата\" Хайнц-Кристиян Щрахе преди утрешното си посещение в Белград и срещите с премиера Ана Бърнабич и министърът на външните работи на страната Ивица Дачич, предава скопският телевизионен канал „Нова“.\r\n„Признаването на Косово е работа на Сърбия и да се натиска Белград е погрешно“, заяви Щрахе. „За това трябва да се проведат дълги и сложни преговори“, добави още той и посочи, че Прищина не е отворена за това.\r\nАвстрийският политик изрази надежда, че може да се постигне компромис в рамките на Брюкселския диалог между Белград и Прищина.\r\nОт „Нова“ привеждат и думите на министъра на външните работи на Австрия Карин Кнеисл, съпартийка на Щрахе, че е добре на Западните Балкани да има „прогрес, помиряване, демокрация и стабилност, а най-добрият начин за това е процесът на присъединяване към ЕС“, както е заявила тя.\r\nВ материала на скопската телевизия се посочва, че изявите на Щрахе може да създадат проблеми на Австрия и особено по време на предстоящото й председателство на Съвета на ЕС от 1 юли до 31 деквмери 2018 година. Поради това в бъдеще изявите на австрийското правителство ще придобиват все по-голяма тежест.\r\nВ тази връзка, коментират от „Нова“, преди няколко дена австрийската опозиция се сети за изявата на Щрахе, че Босна и Херцеговина не може да функционира като държава и че Република Сръбска трябва да добие правото да стане независима. Това изявление на австрийския вицеканцлер бе направено в интервю пред сръбската държавна медийна компания РТС през септември, когато той не беше част от правителството на Австрия.\r\nВ интервюто, припомнят от македонската медия, Щрахе е запитан защо международната общност настоява за мултиетническа БиХ, когато такава държава не може да функционира. „Международната общност защитава държава, създадена чрез насилие, а не по желание на народа“. Според неговите думи, единствената част от БиХ, която функционира нормално е Република Сръбска и „по тази причина трябва да разгледаме възможността и да дадем правото на Република Сръбска да се отцепи“.\r\nРедакцията смята, че неговата изява е доста спорна, спрямо позицията на австрийската външна политика и на нейните европейски съюзници.\r\nСпоред политиката на Западните правителства, пише „Нова“, БиХ трябва да остане държавно образувание, както е предвидено в Договора от Дейтън, подписан през 1995 година. Чрез този договор БиХ стана самостоятелна държава, съставена от два автономни федерални региона – мюсюлмано-хърватска федерация, на име Федерация БиХ и една малко по-малка мини държава на босненските сърбим наречена Република Сръбска.\r\nЕвропейските правителства мислят, че всяка стъпка към независимост на Република Сръбска може да предизвика насилие не само в БиХ, но и в целия регион.\r\nОт своя страна, канцлерът на Австрия Себастиян Курц изрази подкрепата си за Стратегията на ЕК за разширяване на Западните Балкани, обявена на 6 февруари 2018 година. \r\n„Австрия винаги е поддържала и ще продължи да поддържа страните от Западните Балкани по техния път към ЕС. Ние бихме искали, по времето на нашето председателство на ЕС от юли, да заложим на интензивен напредък на региона към европейската перспектива“, както бе написано в съобщението на Курц по отношение на Стратегията на ЕК.\r\nПревод и редакция:", "date": "2018.02.11", "title": "Вицеканцлерът на Австрия: Сърбия не трябва да бъде притискана да признае Косово"}
{"url": "http://www.focus-news.net/news/2018/02/11/2487419/reuters-egipetskite-sili-za-sigurnost-sa-likvidirali-16-teroristi-i-sa-zadarzhali-oshte-34.html", "text": "Египетските военни съобщиха, че са ликвидирали 16 терористи и са арестували още 34 души в рамките на мащабната силова операция за смазване на ислямистките бунтовници в страната, които са винени за поредицата терористични атаки в Египет през последните години, предава Reuters.\r\nВ съобщението на египетските Въоръжени сили се уточнява, че са унищожени още 66 цели, сред които оръжейни складове, МПС-та и мотоциклети, използвани от терористите. Ударите са били съсредоточени най-вече в района на полуостров Синай, но и в Делтата на река Нил и Западната пустиня.\r\nПревод и редакция:", "date": "2018.02.11", "title": "Reuters: Египетските сили за сигурност са ликвидирали 16 терористи и са задържали още 34"}
{"url": "http://www.focus-news.net/news/2018/02/11/2487405/smolyan-otpada-ogranichenieto-za-dvizhenie-na-mps-nad-12-t-prez-prohod-pechinsko.html", "text": "Отпада ограничението за движение на МПС над 12 т през проход Печинско. Това съобщиха от пресцентъра на Агенция \"Пътна инфраструктура\".", "date": "2018.02.11", "title": "Смолян: Отпада ограничението за движение на МПС над 12 т през проход Печинско"}
{"url": "http://www.focus-news.net/news/2018/02/11/2487414/reaktsiite-v-balgariya-sled-intsidenta-s-razbiliya-se-patnicheski-samolet-v-podmoskovieto-obzor.html", "text": "Пътнически самолет на Саратовските авиолинии се разби в Подмосковието със 71 души на борда - 65 пътници и 6 души екипаж. След инцидента няма оцелели. От Министерството на външните работи обявиха, че няма загинали българи. Българското посолство в Москва  е получило потвърждение от руските власти, че на борда не е имало наши сънародници.Президентът Румен Радев изпрати съболезнователен адрес до държавния глава на Руската федерация Владимир Путин, след като авиокатастрофа отне живота на десетки в Подмосковието. „С огромно съжаление научавам новината за тежката катастрофа на руския пътнически самолет край град Москва, в резултат на която са загинали пътниците и екипажът му“, пише президентът Радев в своя адрес. Румен Радев изрази най-дълбоки съболезнования на близките и семействата на загиналите в трагичния инцидент.Министър-председателят Бойко Борисов изрази искрените съболезнования на българското правителство и лично своите към всички, загубили близки в катастрофата с пътнически самолет в Подмосковието. „Новината за тази огромна трагедия дълбоко ни потресе. В този труден момент бих желал да предам чрез Вас на семействата и близките на загиналите най-искрени чувства на съпричастност и състрадание“, посочва българският премиер в телеграма до руския си колега Дмитрий Медведев. Вицепремиерът и министър  на външните работи Екатерина Захариева също изрази съболезнованията си към близките на жертвите. Тя направи това в телеграма до руския си колега Сергей Лавров. \"С дълбока болка приех вестта за станалата днес тежка самолетна катастрофа в Подмосковието,  довела до десетки човешки жертви.  Като изразявам своите най-искрени съболезнования бих желала да предам чрез Вас  моето съчувствие към болката и мъката на семействата и близките на загиналите в трагичния инцидент\", се казва в телеграмата.Председателят на Народното събрание Цвета Караянчева изпрати съболезнователни писма до председателя на Съвета на Федерацията на Федералното събрание на Руската Федерация Валентина Матвиенко и до председателя на Държавната Дума на Федералното събрание на Руската федерация Вячеслав Володин. Председателят на парламента изразява своята дълбока съпричастност и съчувствие на семействата и близките на загиналите. „Скърбим за жертвите, загинали при злощастния полет, и вярваме, че ще бъдат положени всички необходими грижи близките на загиналите да не са сами в тези мигове на изпитания и да превъзмогнат болката от невъзвратимата загуба, пише още Цвета Караянчева в съболезнователните писма.", "date": "2018.02.11", "title": "Реакциите в България след инцидента с разбилия се пътнически самолет в Подмосковието (ОБЗОР)"}
