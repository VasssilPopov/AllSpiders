{"url": "http://www.focus-news.net/news/2019/01/14/2612064/sport-atalanta-pobedi-s-20-v-kalyari-i-e-na-chetvartfinal-za-kupata-na-italiya.html", "text": "Аталанта победи Каляри с 2:0 като гост в мач от осминафиналите на турнира за Купата на Италия с голове на Дуван Сапата и Марио Пашалич в 88-ата и 90-ата минути. По-късно ще се изиграе и последната среща от тази фаза между Рома и Виртус Ентела.", "date": "2019.01.14", "title": "Спорт: Аталанта победи с 2:0 в Каляри и е на четвъртфинал за Купата на Италия"}
{"url": "http://www.focus-news.net/news/2019/01/14/2612066/v-oblastite-stara-zagora-silistra-burgas-i-shumen-e-obyavena-gripna-epidemiya-obzor.html", "text": "В областите Стара Загора, Силистра, Бургас и Шумен е обявена грипна епидемия. Здравните власти в Стара Загора са дали препоръка за преустановяване на учебните занятия за периода 16 януари 2019 г. – 18 януари 2019 г. включително.  \r\nВ Бургас учебните занятия в областта се преустановяват от 15 януари 2019 г. до 18 януари 2019 г. включително.  \r\nВ Шумен здравните власти са дали препоръка за преустановяване на учебните занятия в областта за периода 16 януари 2019 г. – 18 януари 2019 г. включително. \r\nВъв връзка с динамичната епидемична обстановка в област Силистра и предвид трайния ръст в заболеваемостта от ОРЗ (остри респираторни заболявания) и грип, РЗИ-Силистра въвежда предепидемични мерки за овладяване на заболяемостта на територията на областта.  \r\nОт Министерството на здравеопазването уточниха, че до второ нареждане в областите Стара Загора, Силистра и Бургас се преустановяват детските и женските консултации, свижданията в лечебните заведения за болнична помощ и провеждането на профилактични имунизации.", "date": "2019.01.14", "title": "В областите Стара Загора, Силистра, Бургас и Шумен е обявена грипна епидемия (ОБЗОР)"}
{"url": "http://www.focus-news.net/news/2019/01/14/2612068/gabrovo-nad-200-uchenika-se-vklyuchiha-v-denya-na-vasil-aprilov-v-natsionalniya-muzey-na-obrazovanieto.html", "text": "Над 200 ученика се включиха в Деня на Васил Априлов в Националния музей на образованието в Габрово днес. Това съобщи за  Радио „Фокус“ – Велико Търново  Бояна Пенчева, пиар на културната институция. Това бе първата инициатива, посветена на 230 години от рождението на Васил Априлов. Тя предизвика интерес както сред постоянната аудитория на музея – учениците, така и сред историци, представители на различни институции, граждани. Акцент в богатата програма от тематични беседи, кинопрожекции, фотодокументален разказ за Габровското училище беше организираната от НМО и Художествена галерия „Христо Цокев” изложба „Ние живеем за нашите потомци”. \r\nВ нея за първи път са показани движими културни ценности от музейния фонд – книги, вещи и документи, свързани с живота и делото на благодетеля на новобългарското образование. \r\nЦентрално място в експозицията заемат Заветът на Васил Априлов и Протокол от 1929 г., който представя пълен отчет на последния душеприказчик Иван Д. Рашеев за състоянието на фонда, създаден въз основа на Априловото завещание. \r\nЧаст от изложбата е посветена на създаденото през 1835 г. в Габрово първо новобългарско училище. Показани са Кондиката на Габровското училище – първата книга за дарения, подписана от Васил Априлов и Николай Палаузов; оригиналната училищна камбанка (1835 г.), печатът на Габровското училище (1832 г.), препис на училищния правилник от 1837 г. (направен от Райчо Каролев през 1896 г.). \r\nСред оригиналните документи и материали в изложбата е първоначалният план на Габровската гимназия от XIX век. Направен от одески архитект по указания на Николай  Палаузов, планът на сградата е донесен от Васил Рашеев през пролетта на 1851 г., когато тържествено се полага основният камък на гимназията. \r\nИзложбата ще бъде отворена за посетители до края на месец февруари. \r\nЛуиза ТРАНЧЕВА", "date": "2019.01.14", "title": "Габрово: Над 200 ученика се включиха в Деня на Васил Априлов в Националния музей на образованието"}
{"url": "http://www.focus-news.net/news/2019/01/14/2612070/varna-vtori-praznik-na-retsikliraneto-az-vyarvam-i-pomagam-shte-se-provede-vav-varna-prez-april.html", "text": "Втори Празник на рециклирането ще се проведе във Варна на 13 април тази година. Това съобщиха за  Радио „Фокус“ – Варна  организаторите на кампанията „Аз вярвам и помагам“. Инициативата ще се проведе от 9 до 16 часа пред Катедралния храм „Св. Успение Богородично“. Всеки желаещ да се включи, ще може да занесе на място събраните капачки за рециклиране. Те трябва да се съхраняват в торби или чували с цел по-лесното им предаване и обработка. Със събраните средства след рециклирането и този път ще бъдат закупени животоспасяващи апарати в помощ на специалистите от АГ болницата „Проф. д-р Димитър Стаматов“. Организаторите обещават навръх Празника на рециклирането отново да има интересна програма, предвидени са и много изненади за участниците. След първото събитие през септември 2018 година, със средства от предадените над 30 тона капачки, бяха закупени кувьози за родилни отделения в града. В инициативата се включиха хиляди деца, младежи и техните семейства. В събирането на капачки за рециклиране участваха и много представители на неправителствения сектор, служители в държавни и местни структури. \r\nДиана СТОЕВА", "date": "2019.01.14", "title": "Варна: Втори празник на рециклирането „Аз вярвам и помагам“ ще се проведе във Варна през април"}
{"url": "http://www.focus-news.net/news/2019/01/14/2612067/predstoyashti-mezhdunarodni-sabitiya-za-15-yanuari-agentsiya-fokus.html", "text": "*** Започват дебатите за вота на доверие към правителството на Алексис Ципрас в гръцкия парламент \r\n*** Очаква се британският парламент да проведе решаващото гласуване за сделката за Брекзит на Тереза Мей \r\n*** Френският президент Еманюел Макрон стартира национален дебат в опит да успокои протестите на „жълтите жилетки“ \r\n*** Световният икономически форум ще публикува графика за конференцията през 2019 година \r\n*** Директорът на Европейската централна банка Марио Драги ще изнесе реч в Европейския парламент \r\n*** Церемония по назначаването на новия началник на Генералния щаб на Силите за отбрана на Израел, на която ще присъства премиерът Бенямин Нетаняху \r\n***", "date": "2019.01.14", "title": "Предстоящи международни събития за 15 януари ( Агенция „Фокус“ )"}
{"url": "http://www.focus-news.net/news/2019/01/14/2612065/aleksandar-glavchev-direktor-su-anton-popov-v-petrich-e-edno-ot-uchilishtata-koeto-shte-poluchi-tselevi-sredstva-ot-mon.html", "text": "Средно училище „Антон Попов“ в Петрич е едно от училищата, което ще получи целеви средства от Министерството на образованието и науката. Това каза за  Радио „Фокус“-Пирин  Александър Главчев, директор на учебното заведение. „Искам да благодаря на Министерството на образованието и науката за тези целеви средства, които сега ни отпускат. Става въпрос за 191 000 лв. Училището има нужда от подмяна на санитарен възел, като ще бъдат ремонтирани тоалетните в цялото училище. Освен това ще бъде подменена дограмата на третия етаж в училището, защото сегашната дограма е дървена и стара. Също така ще се ремонтира и Административния корпус в учебното заведение, като в него ще бъдат подменени и вратите и прозорците“, заяви той. Директорът подчерта, че има нужда от цялостно саниране на училището, защото това е много важно за сградата. Той допълни, че също така трябва да се пренесе и котелното, което е извън сградата на училището. Според него ако през месец март започне проектът „Региони в растеж“, СУ „Антон Попов“ трябва да бъде приоритетното училище за цялостното саниране, като по този начин училището ще бъде ремонтирано изцяло и дори ще бъде изграден външен асансьор, а от друга страна ще бъде осигурена благоприятна среда за ученици със специални образователни потребности и деца в неравностойно положение. \r\nНатали СТЕФАНОВА", "date": "2019.01.14", "title": "Александър Главчев, директор: СУ „Антон Попов“ в Петрич е едно от училищата, което ще получи целеви средства от МОН"}
{"url": "http://www.focus-news.net/news/2019/01/14/2612069/kiriakos-mitsotakis-deputatite-koito-mislyat-da-podkrepyat-tsipras-da-se-zamislyat-za-posledstviyata-ot-svoya-izbor-razvodat-mezhdu-premiera-i-kamenos-e-postanovka.html", "text": "Лидерът на „Нова Демокрация“ Кириакос Мицотакис заяви, че гръцкият премиер Алексис Ципрас и бившият военен министър Панос Каменос са в пълно съгласие за това, което се случва и в момента се разиграва „ужасен театър, който урежда и двамата“ \r\nПредседателят на основната опозиционна партия заяви пред телевизия ANT1, че разводът между „Независимите гърци“ и СИРИЗА е постановка и съюзът СИРИЗАНЕЛ продължава да съществува и дори сега е бил основан, пише  онлайн изданието на вестник Efimerida . \r\n„Не вярвам на обясненията на Каменос“, подчерта Мицотакис. „Четири от седемте депутати на АНЕЛ ще гласуват доверие на правителството. Ципрас държи останалите двама министри. Двамата депутати, които не са министри, не бяха извадени от „Независимите гърци“, за да може Каменос да продължи да се ползва от привилегиите на лидер на парламентарна група“. „Те са се разбрали. Този развод е постановка“, повтори отново лидерът на опозицията. \r\n„Призовавам депутатите да си помислят за последствията от своя избор. Ако гласуват доверие на правителството те гласуват за скорошното ратифициране на споразумението. А продължаването на живота на това правителство причинява големи щети на страната“, заяви политикът. \r\nМицотакис заяви, че ако съди по изказванията на депутатите, които рязко са открили чара на Ципрас, той си мисли, че, най-вероятно, СИРИЗА ще успее да събере нужните й 151 гласа за преодоляването на вота на доверие, но посочи, че тази партия няма подкрепата на хората. Според лидера на „Нова Демокрация“, най-чистото решение са избори сега. \r\nПревод и редакция:", "date": "2019.01.14", "title": "Кириакос Мицотакис: Депутатите, които мислят да подкрепят Ципрас, да се замислят за последствията от своя избор, разводът между премиера и Каменос е постановка"}
{"url": "http://www.focus-news.net/news/2019/01/14/2612086/tass-ministarat-za-brekzit-obeshta-da-ostane-na-posta-si-pri-izhod-na-velikobritaniya-ot-es-bez-sdelka.html", "text": "Министърът за Брекзит Стивън Баркли обеща да остане на поста си, дори при напускане на страната му от Европейския съюз без споразумение за условията за развод между Лондон и Брюксел, съобщава агенция  TACC . \r\n„Да, ще остана, защото ще трябва да се справя с управлението на риска.Никой не иска сценарият за излизане без сделка да бъде реализиран, тъй като ще има пагубни последствия“, каза той. \r\nНа 25 ноември лидерите на ЕС одобриха споразумение с Великобритания за Брекзит и политическа декларация за бъдещи отношения с Лондон. За да влезе в сила, това споразумение трябва да бъде одобрено от британските законодатели и трябва да бъде ратифицирано от всички страни от блока. Във вторник ще се проведе гласуване в Камарата на общините на британския парламент, по време на което членовете на долната камара ще трябва или да одобрят постигнатото от правителството споразумение за Брекзит, или да го отхвърлят. Според изчисленията на политическите експерти последният вариант изглежда почти неизбежен. \r\nОфициално Брекзит е насрочен за 29 март 2019 г., след което, според правителствения план, трябва да продължи преходен период до края на 2020 година. Превод и редакция : Калоян Пенков", "date": "2019.01.14", "title": "ТАСС: Министърът за Брекзит обеща да остане на поста си при изход на Великобритания от ЕС без сделка"}
{"url": "http://www.focus-news.net/news/2019/01/14/2612075/24-info-makedoniya-studat-i-snegat-vzeha-oshte-edna-zhertva-v-albaniya.html", "text": "Минусовите температури и снегът взеха още една жертва в Албания, предава  скопското електронно издание „24 инфо“ . \r\nКакто съобщи кореспондентът на МИА, става въпрос за 53-годишен жител на село Горно Селце, който е намерен измръзнал в близост до Корча. Преди два дни той тръгнал с магарето си да набави хранителни продукти за семейството си, но не се върнал. След като магарето се върнало без собственика си, близките и съселяните тръгнали да го търсят и намерили вкочаненото му тяло. \r\nКакто посочва медията, в продължение на няколко дни този район е под дебела снежна покривка, а температурите са много ниски и стигат до -21 градуса по Целзий. \r\nПървата жертва на студа тази година беше регистрирана също в близост до Корча. На 5 януари, в резултат от настинка заради студа, почина 58-годишен жител на село Равоник. \r\nРайонът на Корча всяка зима е засегнат от тежки снеговалежи и сибирски температури, които средно отнемат по пет човешки живота. \r\nВ Албания в понеделник започва да пада нов сняг и много райони все още са блокирани от предишния снеговалеж. \r\nПревод и редакция:", "date": "2019.01.14", "title": "„24 инфо“ (Македония): Студът и снегът взеха още една жертва в Албания"}
{"url": "http://www.focus-news.net/news/2019/01/14/2612071/vasilka-dafkova-prepodavatel-staraem-se-urotsite-koito-predstavyame-da-sa-interesni-za-detsata-zatova-tarsim-sinhron-mezhdu-aktualnoto-i-hristiyanskite-traditsii-i-praznitsi.html", "text": "Стараем се уроците, които представяме да са интересни за децата, затова търсим синхрон между актуалното, свързано с живота на учениците и християнските традиции и празници.Това каза за  Радио „Фокус“ – Пирин  Василка Дафкова, преподавател в Неделното училище към храм „Рождество Богородично“ – Симитли. Тя обясни, че по време на занятията се изучават най-различни неща, свързани с религията. „Освен това поставяме основен акцент върху възпитанието и социализацията на малкия ученик, а също така се опитваме да ги възпитаме в правилен модел на човешко поведение. Опитваме се да изграждаме нравствени и социални потребности у децата. Един учебен час в Неделното училище е с продължителност 90 мин., разделени на три части по 30 мин. Самият час минава като започнем с молитва към Бог – да ни прощава, да ни помага и да ни води по правилната пътека. След това прочитаме „Символа на вярата“, защото е трудно да накарам децата да го научат наизуст. След това го разискваме“, каза още Дафкова. Тя добави, че часът продължава като разговарят по различни теми, свързани с църковни празници, ритуали, светии или пък какво представлява иконата. По думите на Дафкова всъщност по време на часовете правят всичко необходимо за един образователен процес. „Важно е да отбележим, че всичко, което правим не е както в училище, а по-скоро се опитваме да правим провокации към децата. Обсъждаме много теми, които са интересни за тях, но чрез житията на отделните светци. Старая се направя така, че да поведа децата към адекватно формиране на отношение към доброто, злото, към нравствената позиция на всеки човек. Стремя се да изградя в моите ученици духовни сили, с които да могат да преборят неприемливите модели на човешко поведение, да обичат близките си, да прощават, да са добронамерени, да търсят искреността и честността“, коментира Дафкова. Тя посочи, че много често в часовете се коментират и въпроси, свързани с  нормалния ученически живот.  „По време на часовете дискутираме дали при забравена ненаписана домашна работа е по-добре да излъжем, че е написана, но забравена или е по-хубаво да се извинят, че не са готови. Говорим си в кой случаи учителката би им простила и как би приела нещата. Обсъждаме как те трябва да постъпят. По принцип така водя занятията с тях и мисля, че са им интересни. Другата част, която е важна при обучението в неделното училище е ученето на песни, стихотворения, свързани с определени празници“, допълни Дафкова. \r\nЛивия НИНОВА", "date": "2019.01.14", "title": "Василка Дафкова, преподавател: Стараем се уроците, които представяме да са интересни за децата, затова търсим синхрон между актуалното и християнските традиции и празници"}
{"url": "http://www.focus-news.net/news/2019/01/14/2612073/beliyat-dom-tramp-predupredi-erdogan-lichno-da-vnimava-kak-turtsiya-shte-se-otnasya-s-kyurdite.html", "text": "В понеделник президентите на САЩ и Турция Доналд Тръмп и Реджеп Таийп Ердоган проведоха телефонен разговор, в който американския държавен глава е предупредил лично колегата си да внимава как ще се отнася с кюрдите след изтеглянето на въоръжените сили на САЩ от Сирия, пише  електронното издание на вестник Washington Times . \r\nСъгласно съобщението на прессекретаря на Белия Дом Сара Хъкаби Сандърс, „президентът изрази желанието си да работи заедно с Турция за разрешаване на нейните опасения в сферата на сигурността в Североизточна Сирия и подчерта, че е много важно за САЩ Турция да не злоупотребява с кюрдите и другите „Сирийски демократични сили“, с които се борихме за победата на „Ислямска държава“. \r\nОсвен това Сандърс анонсира, че ръководителят Съвета на началник-щабовете на САЩ ген. Джоузеф Дънфорд ще се срещне с турските си колеги, за да продължи консултациите относно Сирия. \r\nКогато започна постепенното изтегляне на САЩ, Тръмп предупреди в един „туийт“, че САЩ ще „опустошат икономиката на Турция, ако те ударят кюрдите”, припомня Washington Times. \r\nПървите стъпки на изтеглянето включват премахване на оборудване, но не и войски, отбелязва изданието. Администрацията изпраща разнопосочни сигнали сигнали за това колко бързо войските ще се завърнат у дома. \r\nПревод и редакция:", "date": "2019.01.14", "title": "Белият Дом: Тръмп предупреди Ердоган лично да внимава как Турция ще се отнася с кюрдите"}
{"url": "http://www.focus-news.net/news/2019/01/14/2612077/smolyan-1500-kasovi-aparati-veche-rabotyat-spored-novite-iziskvaniya.html", "text": "1500 касови апарати вече работят според новите изисквания на Наредба Н-18/2006г. Това съобщиха от офиса на  НАП  в Смолян. Близо 40 000 са касовите бележки, издадени до момента от работещи в търговски обекти 1500 касови апарати и фискални принтери. \r\nВсеки фискален бон вече се предава в реално време към сървърите на НАП и съдържа данни в специален QR код. До месец от НАП ще пуснат специално мобилно приложение, чрез което клиентите ще могат да проверяват дали касовата им бележка е истинска и да я регистрират автоматично в лотарията с касови бележки на НАП www.kasovbon.bg \r\nПрипомняме, че срокът да сменят софтуера за управление на продажбите си в търговските обекти и касовите си апарат за регистрираните по ДДС търговци изтича на 31 март 2019, а за фирмите без ДДС регистрация до края на юни 2019 г.", "date": "2019.01.14", "title": "Смолян: 1500 касови апарати вече работят според новите изисквания"}
{"url": "http://www.focus-news.net/news/2019/01/14/2611683/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Подкрепата за стената на американския президент Доналд Тръмп по границата между САЩ и Мексико достигна най-високите си нива по време на прекратяването на дейността на правителството във Вашингтон, което започна заради спор именно по тази причина, пише  онлайн изданието на вестник Washington Examiner . \r\nСпоред резултатите от допитване на ABC News и Washington Post, публикувано в неделя, 42% от американците подкрепят изграждането на гранична стена. Преди една година само 34% са били на това мнение, а през 2017 година съоръжението е подкрепяно от 37%. \r\nС 54%, мнозинството продължава да се противопоставя на идеята на Тръмп, но опозицията се смалява, предвид това, че преди една година неодобряващите стената са били 63%, а през 2017 година – 60%. \r\nАмериканският президент иска около 5,6 млрд. долара за построяването на стена на границата с Мексико, което доведе до най-дългото спиране на дейността на правителството в историята, тъй като Демократите в конгреса отхвърлят всеки законопроект, който предвижда отделянето на средства за реализиране на идеята на Тръмп.  \r\nДокато подкрепата за стената на държавния глава се е увеличила, повечето американци винят Тръмп и Републиканците за спирането на правителството: 53% смятат, че отговорни са именно те, докато само 29% считат, че виновната страна са Демократите. 13% са на мнение, че двете страни са еднакво отговорни. \r\n*** Президентът на Турция Реджеп Тайип Ердоган произнесе реч на тържество за полагане на първа копка на технологична и производствена база в провинция Сакария и остро критикува онези среди, които „не могат да се примирят със сериозните успехи на страната”, информира електронното издание на вестник „Джумхуриет”. Основни послания в изказването на Ердоган, цитирани от изданието: \r\n - Тази страна свърши, така ни казваха.  На инат на всички обаче, инвестициите продължават. Кръговете, които не можеха да се примирят с позициите на тази страна, сега виждат, че тя продължава почтено да си стои на краката - и да искат, и да не го искат …; \r\n- Никога не сме забравили и няма да забравим солидарността, която демонстрира Катар с нашата страна почти по всички въпроси. …; \r\n- Ние сме нация, отворила вратите си за 3.5 милиона сирийски бежанци. …; \r\n- Стратегическите ни партньори ни оставаха на средата на пътя. Знаете че комуникационната система е много важна, тази наша система се срина. Понеже нашите партньори заглушиха радиостанциите. Вече се освободихме от тях. Вече сам установихме и създадохме собствена комуникационна система и радиостанции. …; \r\n- Навремето ни забраниха да сеем опиум, а самите те масово сееха опиум. Казах на министерството на земеделието – нека сега ние отново да започнем да култивираме коноп. Понеже ще видим, че конопът е полезен в много области. Очевидно преследваната цел тук е да бъде обвързани с външния свят - не само от военна гледна точка, а и чисто икономически. \r\n***  В британския парламент законотворци са потънали в задънената улица по пътя на британското излизане от Европейския съюз. Светлина в тунела няма. Така започват коментара си за  The New York Times  Елън Бари и Марк Ландлър. \r\nВъв Вашингтон президентът Тръмп излезе „с гръм и трясък“ от среща с лидерите в Конгреса, които се противопоставиха на негова гранична стена, ситуацията, която доведе до спиране на голяма част от работата на правителство, се нагорещи още повече и за двете правителства от когато и да било по-рано. . \r\nДве парализирани правителства. Два популистки проекта изчакват удобен момент.  Две почтени демокрации изпаднаха в криза.  . \r\nРядко се е случвало британската и американската политика да изпадат в такъв синхрон, както са в хладното начало на 2019 година, три години след победите на идеята за Брекзит и на Доналд Тръмп в президентската надпревара, в която се изправи срещу политическия истаблишмънт. Двете страни сякаш са един субект, подчинен на една единствена идеологическа система – онази, която изправи едни срещу други про-глобализационно настроените елити срещу подкрепяните от левите вътрешни части на държавата, които са и най-слабо развити икономически.  \r\nСходствата: „брекзитиерите“ обичат да сравняват своята кауза с Войната за независимост на Америка. В последния митинг на десните един човек носеше модел на Камбаната на свободата. Г-н Тръмп щедро подкрепя Брекзит, а приятелят му, кръстник на Брекзит Найджъл Фараж, се появява във Fox News и използва мигрантската криза на Европа, за да подкрепи стената на Тръмп.  \r\n“Очарователен е този паралел“, обяви Стивън К. Бенън, който се смята за архитект на имигрантската политика на Тръмп, негов бивш стратег и съюзник на г-н Фараж. “Ако се опиташ да предизвикаш системата, тогава и системата ще се опита да се съпротивлява“.", "date": "2019.01.14", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/14/2612078/sport-stanaha-yasni-sapernitsite-na-balgariya-za-fed-kap.html", "text": "Отборът на България попадна в група с отборите на Украйна, Швеция и Естония в група 1 на зона Европа/Африка за „Фед Къп“. В другата група са Русия, Полша и Дания. Състезанието ще се проведе в полския град Жельона Гура от 6 до 9 февруари. За България ще играят Виктория Тимова, Изабела Шиникова, Гергана Топалова и Петя Аршинкова. Победителите от двете групи ще играят финал за спечелване на промоция в по-горната дивизия.", "date": "2019.01.14", "title": "Спорт: Станаха ясни съперниците на България за „Фед Къп“"}
{"url": "http://www.focus-news.net/news/2019/01/14/2612074/kriminalno-proyaven-tsiganin-zabi-bradva-v-avtomobil-na-kursanti-ot-natsionalniya-voenen-universitet-obzor.html", "text": "Криминално проявен циганин заби брадва в автомобил на курсанти от Националния военен университет. На 13 януари към 19.00 часа курсанти от Националния военен университет са били нападнати, докато пътували в посока от Сливен към село Гурково. Автомобилът им е бил засечен от друг. След принудителното спиране, нападателят е излязъл от автомобила си и е нанесъл удари с брадва по предното стъкло на колата на курсантите. След подаден сигнал на телефон 112 служителите на МВР са издирили и задържали нападателя им. По случая бе образувана проверка, а нападателят бе задържан за 24 ч. в Районното управление на МВР-Казанлък. Задържаният е Йордан Пенев. Лицето е от ромски произход и до момента има над 20 криминални регистрации – множество кражби, сред които кражби с взлом; хулигански прояви, сред които и нанасяне на средна телесна повреда; възпрепятстване на органите на властта и няколко влезли в сила присъди. Има данни, че той е извършител на още 11 престъпления, за които се очаква да му бъдат повдигнати обвинения. \r\nПред журналисти министърът на отбраната Красимир Каракачанов коментира, че това е поредният случай, който показва, че има проблем в обществото, но той не се решава само с протести. „Разглеждам го като пореден вандализъм. Петима курсанти се прибират и една кола започва да кара след тях, препречва им пътя, от нея излиза един 34-годишен мъж с брадва. Той чупи прозореца и троши капака на колата“, разказа министърът на отбраната, като посочи, че полицията бързо се е отзовала и въпросното лице е задържано. По думите му хората, които искат оставката му знаят много добре какво иска да каже и умишлено погрешно тълкуват думите му. „Този, който организира протеста 2013 година е съден за присвояване. И то именно с пари от такива фондове, като „Америка за България“, каза Каракачанов, като допълни, че всеки има право да си протестира. „Всички тези организации, които години наред усвояваха огромни пари, е хубаво накрая да направят един отчет - колко пари получиха и за какво ги изразходиха и защо така се получава, че след тези стотици милиони, дори милиарди, които се изляха по европейски, световни и национални фондове, както и защо няма ефект от това“, допълни още той, като подчерта, че те са отговорни за всичко това, защото са получавали пари от такъв тип организации.  \r\nМалко по-късно стана ясно, че под ръководството на Районна прокуратура – Казанлък се извършва разследване по бързо производство, което протича в рамките на 7-дневен законово установен срок за деяние „хулиганство”, извършено при управление на моторно превозно средство и придружено с изключителна дързост, за престъпление по чл.325 ал.3 вр. с ал.2 от Наказателния кодекс. Районният прокурор на Казанлък Таня Димитрова обясни, че двата автомобила са се движили от Сливен към Прохода на Републиката. По първокласен път I– 6, на километър 304, след като предварително е имало провокативно шофиране от страна на водача на автомобила с марка „Опел – Корса”, управляван от установения извършител на деянието Йордан Пенев – рязко намаляване на скоростта, изпреварване, шофиране по осевата линия, което е притеснило пътуващите в другия автомобил „Ауди”, в който са пътували петима курсанти – четирима мъже и една жена от Националния военен университет „Васил Левски” – Велико Търново. Димитрова поясни, че за това престъпление се предвижда лишаване от свобода до 5 години или лишаване от право да се упражнява определена професия или длъжност. От събраните доказателства до момента е видно, че Йордан Пенев е осъждан по пет присъди за извършени кражби. Изтърпявал е и наказание „Лишаване от свобода“ 1 година и 1 месец през 2012 / 2013 година и следователно няма законови предпоставки за опасен рецидив и повторност. Но има т.нар. „общ рецидив”, като е лице от активния криминален контингент. Осъждана е и спътничката му в автомобила. \r\nОт извършителя на деянието Йордан Пенев са взети проби за алкохол. „Разследването е в изключително ранен етап. Следва да се съберат значителен обем доказателства, ще се проверят и всички данни за това, какво поведение е имал водачът на „Ауди” – то”, каза Димитрова. Активната работа по бързото производство продължава под ръководството на Районна прокуратура-Казанлък.", "date": "2019.01.14", "title": "Криминално проявен циганин заби брадва в автомобил на курсанти от Националния военен университет (ОБЗОР)"}
{"url": "http://www.focus-news.net/news/2019/01/14/2612072/yoakim-kalamaris-prepodavatel-votat-na-doverie-v-gratskiya-parlament-shte-mine-shte-bade-glasuvana-i-ratifikatsiyata-na-prespanskiya-dogovor.html", "text": "Вотът на доверие в гръцкия парламент ще мине, ще бъде гласувана и ратификацията на Преспанския договор. Това каза за обзорното предаване „Това е България“ на  Радио „Фокус“  университетският преподавател Йоаким Каламарис. Според него е осигурен необходимият брой гласове за оцеляването на правителството на Алексис Ципрас, а коалицията „СИРИЗА – Независими гърци“ не се е разпаднала. „Панос Каменос отстъпва неофициално половината от своите народни представители за подкрепа на премиера Ципрас. Каменос си остава шеф на своята партия, а Ципрас може да разчита на половината от необходимите депутати, които принадлежат към „Независими гърци“. Ако реално Панос Каменос освободи тези депутати от своята парламентарна група, той няма как да има такава в парламента“, каза още университетският преподавател. Според Йоаким Каламарис редовните парламентарни избори в Гърция ще се проведат през октомври - непосредствено преди връчването на Нобелова награда за мир на гръцкия премиер Алексис Ципрас и македонския му колега Зоран Заев. \r\nЦоня СЪБЧЕВА", "date": "2019.01.14", "title": "Йоаким Каламарис, преподавател: Вотът на доверие в гръцкия парламент ще мине, ще бъде гласувана и ратификацията на Преспанския договор"}
{"url": "http://www.focus-news.net/news/2019/01/14/2611684/daily-sabah-iran-provezhda-izsledvaniya-za-novo-obogatyavane-na-urana.html", "text": "Ръководителят на иранската ядрена програма обяви в неделя, че ислямската република е започнала „подготовка на проект“ за модерна обработка  на уран, за да се постигне 20-процентово обогатяване. Това е сигнал за нова опасност пред ядрената сделка, пише турският  Daily Sabah . \r\nПодновяването на процеса на такова равнище означава, че Иран отхвърля постигнатите със световните сили договорености от 2015 година по ядрената сделка. През май 2018-та президентът Доналд Тръмп изтегли САЩ именно от нея. \r\nКоментарът на Али Акбар Салехи по държавната телевизия цели да се заяви пред света, че Иран възнамерява бавно да поднови своята ядрена програма.    Ивелина Ватова", "date": "2019.01.14", "title": "Daily Sabah: Иран провежда изследвания за ново обогатяване на урана"}
{"url": "http://www.focus-news.net/news/2019/01/14/2612076/ministar-rosen-zhelyazkov-edinstveniyat-bezboleznen-stsenariy-po-paketa-mobilnost-e-da-ostane-za-sledvashtiya-ep.html", "text": "Има само един безболезнен сценарий за България по пакет „Мобилност” и това е той да остане за следващия Европейски парламент. Това заяви пред журналисти в Страсбург министърът на транспорта, информационните технологии и съобщенията Росен Желязков след разговор на четири очи по темата с председателя на европарламента Антонио Таяни, предаде  Нова телевизия .  \r\n\"Първи вариант – да се внесе за гласуване предложението, което е прието. Само и единствено. Тоест, едно от трите предложения. Втори вариант – да се внесе от политическа група целия пакет за \"Мобилност\", независимо от неприетите досиета в Комисията по транспорт. Трети сценарий – да бъде отложено за след европейските избори. На последно заседание в Брюксел на 31 януари, когато по същество ще могат да се разгледат такива доклади, внасянето и налагането със силата на мнозинството би било много лош сигнал\", каза още Росен Желязков.", "date": "2019.01.14", "title": "Министър Росен Желязков: Единственият безболезнен сценарий по пакета „Мобилност” е да остане за следващия ЕП"}
{"url": "http://www.focus-news.net/news/2019/01/14/2611689/dobromir-borislavov-direktor-na-stolichniya-zoopark-foyerverkite-sa-stres-za-zhivotnite-zashtoto-te-ne-znayat-kakvo-se-sluchva.html", "text": "Фойерверките са стрес за животните, защото те не знаят какво се случва. Това каза Добромир Бориславов, директор на Зоологическата градина в София, в интервю за  Агенция „Фокус“ , по повод равносметката на столичния зоопарк за изминалата 2018 година. „В навечерието на новогодишната нощ бе направен задължителен инструктаж на всички колеги, които работят в зоологическата градина и бяхме прибрали абсолютно всички животни във вътрешните заграждения. Но няма как да не им се е отразило това“, подчерта Бориславов, като поясни, че въпреки че, са преживели този шум в новогодишната нощ, със сигурност животните на са се чувствали добре. \r\n„Ние имаме 2 500 животни, но хубавото е, че въпреки сградите, в които ги гледаме, все пак не е като да са на открито и да се притесняват. Животните са изключително сензитивни, а ние няма какво повече да направим, освен да ги приберем и да се надяваме да го преживяват по-леко“, каза още той.  \r\nИрина ИВАНОВА Пълния текст на интервюто четете в „Мнение”", "date": "2019.01.14", "title": "Добромир Бориславов, директор на столичния зоопарк: Фойерверките са стрес за животните, защото те не знаят какво се случва"}
{"url": "http://www.focus-news.net/news/2019/01/14/2611686/afp-polski-kmet-napadnat-v-gdansk.html", "text": "В неделя кметът на Гданск е бил нападнат с нож пред очите на стотици хора по време на благотворителна акция, съобщават от полицията в града и в полските медии, информира  AFP .   \r\n53-годишният Павел Адамович е откаран в болница. Състоянието му е „много сериозно“.  \r\nВидеозапис в YouTube показва развоя на събитието – след като е намушкал кмета, нападателят се е качил на сцената и е взел микрофона, той е обявил, че несправедливо е осъден на затвор от предишното центристко правителство на Гражданска платформа и е бил измъчван. „Затова Адамович трябва да умре“, е казал нападателят.   \r\nГражданска платформа подкрепи преизбирането на Адамович за кмет по време на местните избори през 2018 година.   \r\nКметът е опериран, това е заявил за полската телеграфна агенция РАР неговият заместник Пьотр Грзелак. \r\nПокушението е извършено по време на акция за събиране на средства за медицинско оборудване. \r\nНападателят бързо е бил разпознат и арестуван.  Говорителят на полицията в Гданск е казал, че това е 27-годишен мъж, жител на града.     \r\nПредседателят на Европейския съвет Доналд Туск, полският президент Анджей Дуда и премиерът Матеуш Моравецки в неделя са изразили своето безпокойство и подкрепа за Адамович.  Ивелина Ватова", "date": "2019.01.14", "title": "AFP: Полски кмет нападнат в Гданск"}
{"url": "http://www.focus-news.net/news/2019/01/14/2611688/kathimerini-kak-sdelkata-kamenos-tsipras-pozvolyava-na-premiera-da-upravlyava-a-prespanskiyat-dogovor-da-bade-priet.html", "text": "След шума от последните дни, който постави под въпрос бъдещето на сегашното правителство и ратификацията на Преспанския договор от Атина, премиерът Алексис Ципрас и коалиционният му партньор Панос Каменос по същество постигнаха съгласие да вървят по път, който е удобен и за двете страни и повече да не се заплашват, пише на интернет страницата си гръцкият всекидневник  Kathimerini . \r\nКато не направи една равносметка от онова, което в неделя бе обявено, но бе предварително договорена сделка, за всички е ясно, че правителството на СИРИЗА ще остане на власт, но с обновен мандат и въпреки критиките за начина, по който това мнозинство е ще се създаде.   \r\nСамата СИРИЗА има 145 депутати в гръцкия парламент и може да разчита на подкрепа от страна на Катерина Папакоста, заместник министър по въпросите за сигурността на гражданите, на Спирос Данелис, заместник председател на партия„ „Потами“, както и на четирима депутати от „Независими гърци“. Така гласовете, които си осигуряват за необходимото обикновено мнозинство, са 151 от 300-членен Парламент.  \r\nСамо Панос Каменос, който е министър на отбраната, и неговият заместник Мария Коля-Царуха ще напуснат постовете си.   \r\nВсе пак правителството трябва да премине и през вот на доверие, който ще се гласува в сряда или четвъртък в предстоящата седмица. И да продължи с подновен мандат въпреки критиките.   \r\nВ същото време споразумението, постигнато между гръцкия премиер и напускащия кабинета му негов коалиционен партньор, индиректно, но ясно почти напълно гарантира, че Преспанският договор ще бъде ратифициран.   \r\nЗоран Заев призова гръцките законодатели да го одобрят, както стана известно от неговата съботна пресконференция. Най-вероятно на неговия призив да бъде отговорено.   \r\nЦипрас е решен да доведе до финал процесът от Преспа. Така той ще покаже на ЕС и на САЩ, че е реалистичен партньор, на когото може да се вярва.   \r\nНа свой ред и Панос Каменос ще остане лидер на парламентарна група, тъй като според гръцкия закон са нужни 5 души да създадат самостоятелна група. Той ще продължи да се ползва от някои институционални блага. На следващите парламентарни избори той ще си гарантира отново депутатски кресла.  Ивелина Ватова", "date": "2019.01.14", "title": "Kathimerini: Как сделката Каменос-Ципрас позволява на премиера да управлява, а Преспанският договор да бъде приет"}
{"url": "http://www.focus-news.net/news/2019/01/14/2611692/momche-e-s-opasnost-za-zhivota-sled-udar-ot-voltova-daga-obzor.html", "text": "Момче пострада тежко, след като бе ударено от волтова дъга край село Калитиново. Инцидентът е станал в събота около 17.00 часа при опит за селфи върху вагон на гарата. Свидетели на случилото се станали други деца, които са били с момчето. Те са подали сигнал на тел. 112. Момчето е настанено в Университетската болница „Св. Георги“ в Пловдив с опасност за живота и 56% изгаряния.  То е в шоково състояние и на апаратна вентилация. От болницата уточниха, че първите 72 часа след подобни изгаряния са най-критични. \r\nДеница КИТАНОВА", "date": "2019.01.14", "title": "Момче е с опасност за живота след удар от волтова дъга (ОБЗОР)"}
{"url": "http://www.focus-news.net/news/2019/01/14/2611685/nezavisimaya-gazeta-izgrazhdaneto-na-severen-potok-2-mozhe-da-spre.html", "text": "Заканите за санкции, отправени от американския посланик в Берлин по адрес на някои фирми, ангажирани в изграждането на „Северен поток-2“, предизвика дипломатически скандал, коментира  “Независимая газета“ .   \r\nМВнР на ФРГ определи поведението на американския представител като недипломатично. Ричард Гренел обаче не обърна достатъчно внимание на възраженията на Берлин. На този фон именно представителите на германския бизнес първи признаха, че строителството на газопровода действително може да спре.  Преди това европейски политици убеждаваха, че практически това е невъзможно.  „Санкциите, наложени от САЩ, могат да сринат проекта“, признава Михаел Хармс, изпълнителен директор на германския икономически Източен комитет. „В реализацията му участват 627 фирми, подизпълнители, от целия свят. Някои от тях са с изключително тясна специализация. Такива компании притежават уникални технологии. Санкциите срещу тях изключително много би забавило изпълнението на целия проект“, обяснява ситуацията Хармс за Deutsche Welle (DW). \r\nПо-рано европейските политици твърдяха, че практически не е възможно да бъде спряно изграждането на газопровода. Това мнение в частност поддържаше премиерът на Дания Ларс Расмунсен. Според посланика на Германия в Киев Ернс Райхел също няма законни основания той да бъде спрян. В интервю за украински журналисти той е обяснил, че „Северен поток-2“ се строи не от държавни, а от частни предприятия.Затова и офиицален Берлин не може произволно или незаконно да го забрани, тъй като за него са получени всички необходими разрешения.  Няма правни инструменти, с които да се забрани на проекта да се развива – това е мнението на представителя на чешкото правителство по енергийната сигурност Вацлав Бартушка, която той е заявил пред руската агенция РИА Новости.   Ивелина Ватова", "date": "2019.01.14", "title": "„Независимая газета“: Изграждането на „Северен поток-2“ може да спре"}
{"url": "http://www.focus-news.net/news/2019/01/14/2611694/vedomosti-poveche-ot-polovinata-rusnatsi-iskat-ostavka-na-pravitelstvoto.html", "text": "Повече от половината руснаци искат правителството да подаде оставка, но, както поясняват социолозите, това не се отнася лично за премиера, а за властта по принцип, пише вестник  „Ведомости“ .   \r\nПрез декември социологическият център  «Левада » е провел проучване на общественото мнение, като е задал само този въпрос – 53 на сто от респондентите са отговорили, че искат оставка, на това мнение през ноември 2016 са били 33 на сто. Основните упреци към кабинета са свързани с неспособност на се справя с ценовия ръст и падането на доходите на отделния гражданин (57%), неспособността да гарантира работа за всички (46%), недостатъчна загриженост за социалната защита на хората (43%). \r\nПрез последната половин година очевидно обществото е засилило скептицизма си по адрес на властта.  \r\nЯвлението обяснява социологът Марина Красилникова от Център „Левада“: «Основната тенденция продължава да е свързана с искания към правителството, макар че и рейтингът на президента пада. Неотклонно се влошава обществената атмосфера, но в същото време все повече хора са готови да дават все по-разнообразни и конкретни отговори на въпроса за очакванията си от правителството, което свидетелства за засилено чувство за самостоятелност у руснаците, те все по-рядко се надяват на подкрепа от страна на държавата, за тях тя става все по-малко надежден институт“.    Ивелина Ватова", "date": "2019.01.14", "title": "„Ведомости“: Повече от половината руснаци искат оставка на правителството"}
{"url": "http://www.focus-news.net/news/2019/01/14/2611696/varna-nad-1000-prestapleniya-po-malko-otchitat-ot-odmvr-za-2018-godina-spryamo-predhodnata.html", "text": "С над 1000 по-малко са извършените престъпления на територията на Варна и областта през 2018 година, в сравнение с предходната 2017 г. Разкритите извършители са със 197 повече – 2175 души, при 1978, установени година по-рано. Това сочи отчетът на Областната дирекция на МВР (ОДМВР) за 2018 г., съобщиха за  Радио „Фокус“ – Варна  от ОДМВР – Варна. Според данните през миналата година са регистрирани 7138 престъпления, докато през 2017-та са отчетени 8184. В града през 2018 година най-много закононарушения са констатирани на територията на Първо Районно управление – 1815. Най-малко престъпления са отчетени в обхвата на Пето Районно управление – 431. На територията на районните полицейски участъци в Аксаково, Девня и Провадия са отчетени съответно по 300, 354 и 394 престъпления. Същевременно, в сравнение с миналата година, разкритите случаи в цялата област са със 383 повече - 2734. \r\nПрез 2018 година се е увеличил броят на разкритите престъпления, извършени от жени и от чужди граждани, в сравнение с предходната 2017-та. Според оперативните данни, от общо 2175 разкрити извършители за миналата година, жените са 262. Година по-рано задържаните за престъпни деяния дами са били 259. През 2018 година от ОДМВР отчитат двоен спад в броя на жените, попаднали в полезрението на Сектор „Пътна полиция“. Година по-рано закононарушенията на жените по този показател са били 30 – с 14 повече. През 2018 година са разкрити 71 чужденци, извършили престъпления, а през предходния период те са били 37. С 5 по-малко, или 234, са разкритите непълнолетни извършители. През тази година в статистиката на секторите „Криминална полиция“, „Икономическа полиция“ и „Пътна полиция“ няма данни за разкрити извършители на възраст между 14 и 17 години. \r\nДиана СТОЕВА", "date": "2019.01.14", "title": "Варна: Над 1000 престъпления по-малко отчитат от ОДМВР за 2018 година спрямо предходната"}
{"url": "http://www.focus-news.net/news/2019/01/14/2611691/izvestiya-tramp-obyavi-nachalo-na-otteglyane-na-voyskite-ot-siriya-i-predupredi-turtsiya.html", "text": "Президентът на САЩ Доналд Тръмп предупреди Турция, че я чака разорение, ако след излизане на американските войски от Сирия по време на своите операции Анкара си позволи да атакува сирийските кюрди. За това той пише в Туитър на 14 януари (моск. време - бел. ред.), информира вестник  „Известия“ .   \r\nАмериканският лидер е отбелязал, че предстоящото напускане на Сирия от американската армия „зрее отдавна“. Освен това той съвсем ясно посочва какво може да се случи с Турция, ако тя продължи да напада сирийските кюрди, които са американски съюзници в региона.   \r\n«Ще опустошим икономически Турция в случай, че напада сирийските кюрди »,  заявява господарят на Белия дом.  \r\nТой обръща внимание на факта, че Русия, Иран и Сирия са най-големите печеливши от дългосрочната политика на САЩ за унищожаване на „Ислямска държава“ (терористична групировка, забранена в РФ – бел. „Известия“) в Сирия.   \r\n«Ние ще спечелим, но дойде време да върнем нашата армия у дома. Ще започнем безкрайни войни!», накратко пише президентът на САЩ.   \r\nНа 12 януари беше съобщено, че Турция продължава да предислоцира бронетехника в армейските си части, които са разположени на границата със Сирийската арабска република. Тя проведе операция „Маслинена клонка“ в Сирия, насочена срещу кюрдите.   \r\nНа 5 януари вестник The Wall Street Journal написа, че Турция е готова да поеме главната отговорност в борбата с „Ислямска държава“ в Сирия след ершението на САЩ да напусне тази страна.   \r\nНа този фон Анкара помоли ВАшингтон за военна подкрепа.   \r\nЗаповед за оттегляне на американските военни части от Сирия президентът Тръмп издаде през декември 2018-та. Тогава той обяви, че силите на терористичната групировка са разгромени.  В началото на 2019-та обаче той се съгласи да удължи срока за напускане до четири месеца, а след това заяви, че никога не е бил поддръжник на идеята САЩ спешно да излезе от Сирия.    Ивелина Ватова", "date": "2019.01.14", "title": "„Известия“: Тръмп обяви начало на оттегляне на войските от Сирия и предупреди Турция"}
{"url": "http://www.focus-news.net/news/2019/01/14/2611698/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Повече от половината руснаци искат правителството да подаде оставка, но, както поясняват социолозите, това не се отнася лично за премиера, а за властта по принцип, пише вестник  „Ведомости“ .   \r\nПрез декември социологическият център  «Левада » е провел проучване на общественото мнение, като е задал само този въпрос – 53 на сто от респондентите са отговорили, че искат оставка, на това мнение през ноември 2016 са били 33 на сто. Основните упреци към кабинета са свързани с неспособност на се справя с ценовия ръст и падането на доходите на отделния гражданин (57%), неспособността да гарантира работа за всички (46%), недостатъчна загриженост за социалната защита на хората (43%). \r\nПрез последната половин година очевидно обществото е засилило скептицизма си по адрес на властта.  \r\nЯвлението обяснява социологът Марина Красилникова от Център „Левада“: «Основната тенденция продължава да е свързана с искания към правителството, макар че и рейтингът на президента пада. Неотклонно се влошава обществената атмосфера, но в същото време все повече хора са готови да дават все по-разнообразни и конкретни отговори на въпроса за очакванията си от правителството, което свидетелства за засилено чувство за самостоятелност у руснаците, те все по-рядко се надяват на подкрепа от страна на държавата, за тях тя става все по-малко надежден институт“.   \r\n*** Президентът на САЩ Доналд Тръмп предупреди Турция, че я чака разорение, ако след излизане на американските войски от Сирия по време на своите операции Анкара си позволи да атакува сирийските кюрди. За това той пише в Туитър на 14 януари (моск. време - бел. ред.), информира вестник  „Известия“ .   \r\nАмериканският лидер е отбелязал, че предстоящото напускане на Сирия от американската армия „зрее отдавна“. Освен това той съвсем ясно посочва какво може да се случи с Турция, ако тя продължи да напада сирийските кюрди, които са американски съюзници в региона.   \r\n«Ще опустошим икономически Турция в случай, че напада сирийските кюрди »,  заявява господарят на Белия дом.  \r\nТой обръща внимание на факта, че Русия, Иран и Сирия са най-големите печеливши от дългосрочната политика на САЩ за унищожаване на „Ислямска държава“ (терористична групировка, забранена в РФ – бел. „Известия“) в Сирия.   \r\n«Ние ще спечелим, но дойде време да върнем нашата армия у дома. Ще започнем безкрайни войни!», накратко пише президентът на САЩ.   \r\nНа 12 януари беше съобщено, че Турция продължава да предислоцира бронетехника в армейските си части, които са разположени на границата със Сирийската арабска република. Тя проведе операция „Маслинена клонка“ в Сирия, насочена срещу кюрдите.   \r\nНа 5 януари вестник The Wall Street Journal написа, че Турция е готова да поеме главната отговорност в борбата с „Ислямска държава“ в Сирия след ершението на САЩ да напусне тази страна.   \r\nНа този фон Анкара помоли ВАшингтон за военна подкрепа.   \r\nЗаповед за оттегляне на американските военни части от Сирия президентът Тръмп издаде през декември 2018-та. Тогава той обяви, че силите на терористичната групировка са разгромени.  В началото на 2019-та обаче той се съгласи да удължи срока за напускане до четири месеца, а след това заяви, че никога не е бил поддръжник на идеята САЩ спешно да излезе от Сирия.   \r\n*** Заканите за санкции, отправени от американския посланик в Берлин по адрес на някои фирми, ангажирани в изграждането на „Северен поток-2“, предизвика дипломатически скандал, коментира  “Независимая газета“ .   \r\nМВнР на ФРГ определи поведението на американския представител като недипломатично. Ричард Гренел обаче не обърна достатъчно внимание на възраженията на Берлин. На този фон именно представителите на германския бизнес първи признаха, че строителството на газопровода действително може да спре.  Преди това европейски политици убеждаваха, че практически това е невъзможно.  „Санкциите, наложени от САЩ, могат да сринат проекта“, признава Михаел Хармс, изпълнителен директор на германския икономически Източен комитет. „В реализацията му участват 627 фирми, подизпълнители, от целия свят. Някои от тях са с изключително тясна специализация. Такива компании притежават уникални технологии. Санкциите срещу тях изключително много би забавило изпълнението на целия проект“, обяснява ситуацията Хармс за Deutsche Welle (DW). \r\nПо-рано европейските политици твърдяха, че практически не е възможно да бъде спряно изграждането на газопровода. Това мнение в частност поддържаше премиерът на Дания Ларс Расмунсен. Според посланика на Германия в Киев Ернс Райхел също няма законни основания той да бъде спрян. В интервю за украински журналисти той е обяснил, че „Северен поток-2“ се строи не от държавни, а от частни предприятия.Затова и офиицален Берлин не може произволно или незаконно да го забрани, тъй като за него са получени всички необходими разрешения.  Няма правни инструменти, с които да се забрани на проекта да се развива – това е мнението на представителя на чешкото правителство по енергийната сигурност Вацлав Бартушка, която той е заявил пред руската агенция РИА Новости.", "date": "2019.01.14", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/01/14/2611697/pregled-na-mezhdunarodnite-novini-do-6-chasa-agentsiya-fokus.html", "text": "От руското Министерство на външните работи обръщат специално внимание около организацията на закрит брифинг след преговорите между първите дипломати на Русия и Япония, Сергей Лавров и Таро Коно, които трябва да се състоят в понеделник. За това в неделя вечерта заяви официалният представител на външнополитическото ведомство в Москва Мария Захарова по телевизия \"Россия-1\", информира  ТАСС . \r\n„Тази сутрин (неделя – бел. ред.) японските дипломати разпространиха покана за представителите на различни медии за закрит брифинг в понеделник вечерта“, е казала тя в телевизионната програма „Воскресный вечер“. Захарова е изтъкнала, че при всички случаи в сряда на пресконференция Лавров ще засегне въпроси, свързани с  отношенията между двете страни по подготовката на мирния договор между Русия и Япония. \"Самият подход обаче е свързан със създаване отначало на дестабилизираща информационна обстановка, да се поканят хора, да се пуснат някои фалшиви информации, после да се закрие пресконференцията и в същия ден да се проведе задкулисен брифинг – това е силно“, коментира представителят на МВнР на РФ.  \r\nПо-рано бе съобщено, че японската страна планира да се откаже от съвместната пресконференция по преговорите Лавров-Коно. \r\nСрещата между двамата ще се състои до обед на 14 януари. Планирано е на нея да се обсъждат проблеми около сключване на мирния договор между РФ и Япония. Както и друг път са подчертавали от Външното ведомство на Русия, ключово условие за решаването на този въпрос е безусловното признаване от страна на Токио на резултатите от Втората световна война, включително и суверенитета на РФ над южните Курилски острови. \r\nОт Токио преди настояваха, че е нужно да „се постигне разбиране“ за това какво мислят жителите на тези острови за „преминаване на териториалната принадлежност на островите към Япония“. Това беше повод на 9 януари посланикът на Япония в Москва Тоьохиса Кодзуки да бъде поканен в министерството, където са му заявили, че подобни изказвания са грубо отклонение от същността на постигнатите договорености между лидерите на двете държави. \r\n***  В британския парламент законотворци са потънали в задънената улица по пътя на британското излизане от Европейския съюз. Светлина в тунела няма. Така започват коментара си за  The New York Times  Елън Бари и Марк Ландлър. \r\nВъв Вашингтон президентът Тръмп излезе „с гръм и трясък“ от среща с лидерите в Конгреса, които се противопоставиха на негова гранична стена, ситуацията, която доведе до спиране на голяма част от работата на правителство, се нагорещи още повече и за двете правителства от когато и да било по-рано. . \r\nДве парализирани правителства. Два популистки проекта изчакват удобен момент.  Две почтени демокрации изпаднаха в криза.  . \r\nРядко се е случвало британската и американската политика да изпадат в такъв синхрон, както са в хладното начало на 2019 година, три години след победите на идеята за Брекзит и на Доналд Тръмп в президентската надпревара, в която се изправи срещу политическия истаблишмънт. Двете страни сякаш са един субект, подчинен на една единствена идеологическа система – онази, която изправи едни срещу други про-глобализационно настроените елити срещу подкрепяните от левите вътрешни части на държавата, които са и най-слабо развити икономически.  \r\nСходствата: „брекзитиерите“ обичат да сравняват своята кауза с Войната за независимост на Америка. В последния митинг на десните един човек носеше модел на Камбаната на свободата. Г-н Тръмп щедро подкрепя Брекзит, а приятелят му, кръстник на Брекзит Найджъл Фараж, се появява във Fox News и използва мигрантската криза на Европа, за да подкрепи стената на Тръмп.  \r\n“Очарователен е този паралел“, обяви Стивън К. Бенън, който се смята за архитект на имигрантската политика на Тръмп, негов бивш стратег и съюзник на г-н Фараж. “Ако се опиташ да предизвикаш системата, тогава и системата ще се опита да се съпротивлява“. \r\n*** Държавният секретар на САЩ Майк Помпео заяви, че е оптимист по отношение на постигането на споразумение с Анкара относно сирийските кюрди, предаде  ВВС Türkçe .  Майк Помпео е на визита в Обединените арабски емирства и от там вчера проведе телефонен разговор с турския външен министър Мевлют Чавушоглу. След този разговор държавният секретар на САЩ е останал с впечатление за положителни сигнали за договореност с Турция за защита на Отрядите за народна самоотбрана (ОНС) на Партията на демократичното единство (ПДЕ) на сирийските кюрди. Според Майк Помпео, сражаващите се срещу ДАЕШ кюрди, категорично не са терористи. „Право на турския народ и на президента Ердоган е да защитават страната си от терористите. От друга страна обаче, много добре знаем, че сражавалите се с нас, имат правото да бъдат защитени.”, посочва още Майк Помпео, цитиран от BBC Türkçe. \r\n*** \r\nb> Тел Авив.  За да не допусне възможност Иран да се укрепи военно в Сирия, Израел е готов да увеличи атаките си по негови обекти в съседната страна, информира  ТАСС .Това е заявил Бенямин Нетаняху в неделя по време на своя обиколка в северните райони на държавата.   \r\nОт канцеларията на премиера разпространиха официално изявлението му, в което се казва, че „Израел (в съботната нощ – бел. ТАСС) e нанесъл удар по ирански оръжеен склад в международното летище на Дамаск. Това отразява нашата решимост да не допуснем Иран да се укрепи военно в Сирия. При необходимост сме готови да засилим подобни атаки \". \r\n\"Междувременно израелската армия откри шести тунел, прокопан към Израел от бойците на „Хизбула“ [ливанско шиитско движение – бел. ТАСС]. Той е най-големият до този момент. Това бе успешен завършек на операция „Северен щит“, проведена заради сигурността на Израел \", е пояснил премиерът на среща в северните райони на страната с военнослужещи, участници в започналата на 4 декември 2018 г. операция по границата с Ливан за неутрализиране на прокопаните подземни ходове.     \r\nПак в неделя на редовно заседание на кабинета Нетаняху е признал, че военновъздушните сили на страната „през последните 36 часа“ са нанесли удари по ирански цели в международното летище на Дамаск.  \r\nЗа това съобщават и сирийската агенция SANA, и телевизионният канал Al Hadath. \r\n***  В неделя заместник председателят на  коалиция „Сръбска листа“ Игор Симич заяви, че последното заявление на заместник вътрешния  министър на Косово Изми Зека за подготвяна забрана в Косово и Метохия да влизат автомобили  от Сърбия е опит за тяхната гетоизация. За това информира белградската агенция  ТАНЮГ  .  \r\nПред телеграфната агенция Симич е казал, че съобщението „да се наложи забрана да се използват превозни средства със сръбски номера е пореден опит на Прищина напълно да се откаже на сърбите от тези територии правото на придвижване“. \r\n*** Ръководителят на иранската ядрена програма обяви в неделя, че ислямската република е започнала „подготовка на проект“ за модерна обработка  на уран, за да се постигне 20-процентово обогатяване. Това е сигнал за нова опасност пред ядрената сделка, пише турският  Daily Sabah . \r\nПодновяването на процеса на такова равнище означава, че Иран отхвърля постигнатите със световните сили договорености от 2015 година по ядрената сделка. През май 2018-та президентът Доналд Тръмп изтегли САЩ именно от нея. \r\nКоментарът на Али Акбар Салехи по държавната телевизия цели да се заяви пред света, че Иран възнамерява бавно да поднови своята ядрена програма. \r\n*** В неделя кметът на Гданск е бил нападнат с нож пред очите на стотици хора по време на благотворителна акция, съобщават от полицията в града и в полските медии, информира  AFP .   \r\n53-годишният Павел Адамович е откаран в болница. Състоянието му е „много сериозно“.  \r\nВидеозапис в YouTube показва развоя на събитието – след като е намушкал кмета, нападателят се е качил на сцената и е взел микрофона, той е обявил, че несправедливо е осъден на затвор от предишното центристко правителство на Гражданска платформа и е бил измъчван. „Затова Адамович трябва да умре“, е казал нападателят.   \r\nГражданска платформа подкрепи преизбирането на Адамович за кмет по време на местните избори през 2018 година.   \r\nКметът е опериран, това е заявил за полската телеграфна агенция РАР неговият заместник Пьотр Грзелак. \r\nПокушението е извършено по време на акция за събиране на средства за медицинско оборудване. \r\nНападателят бързо е бил разпознат и арестуван.  Говорителят на полицията в Гданск е казал, че това е 27-годишен мъж, жител на града.     \r\nПредседателят на Европейския съвет Доналд Туск, полският президент Анджей Дуда и премиерът Матеуш Моравецки в неделя са изразили своето безпокойство и подкрепа за Адамович. \r\n*** В неделя сирийската опозиция призова за „радикално разрешаване“ на проблема с мощна джихадистка групировка, която държи в ръцете си провинция Идлиб, последният бастион на метежниците в страната, съобщава  AFP .   \r\nВ четвъртък групировката Хаят Тарир ал-Шам (ХТШ) обяви, че държи под контрол провинция Идлиб – тогава тя се договори с остатъците от противников съюз да се спре огънят след дни на постоянни сражения. Доминирана от предишен клон на Ал Каида в Сирия, ХТШ обяви правителство на спасението, което да управлява провинция Идлиб и части от съседните провинции Алепо и Хама. \r\nСирийската Национална коалиция, която е водещата опозиционна структура, разкритикува остро опитите на ХТШ „да вземе в свои ръце“ целия регион. \r\n\"Нужно е радикално решение, което да сложи край на нейното присъствие в Идлиб и в останалите райони“, се казва в изявление на коалицията при закриване на неделната й среща, на която са обсъждани последните развития на случващото се в Сирия. \r\nИдлиб е  защитена от буферна зона, създадена в резултат от постигнати договорености между Русия и Турция през септември 2018-та. Джихадистки групи като ХШТ е трябвало да се оттеглят от предвидената за демилитаризация зона до средата на октомври, но това тъй и не се случи. Това е принудило Националната коалиция да потърси споразумение с Турция, за да защити цивилните лица в  провинцията. \r\n*** \r\nb> Атина.  След шума от последните дни, който постави под въпрос бъдещето на сегашното правителство и ратификацията на Преспанския договор от Атина, премиерът Алексис Ципрас и коалиционният му партньор Панос Каменос по същество постигнаха съгласие да вървят по път, който е удобен и за двете страни и повече да не се заплашват, пише на интернет страницата си гръцкият всекидневник  Kathimerini . \r\nКато не направи една равносметка от онова, което в неделя бе обявено, но бе предварително договорена сделка, за всички е ясно, че правителството на СИРИЗА ще остане на власт, но с обновен мандат и въпреки критиките за начина, по който това мнозинство е ще се създаде.   \r\nСамата СИРИЗА има 145 депутати в гръцкия парламент и може да разчита на подкрепа от страна на Катерина Папакоста, заместник министър по въпросите за сигурността на гражданите, на Спирос Данелис, заместник председател на партия„ „Потами“, както и на четирима депутати от „Независими гърци“. Така гласовете, които си осигуряват за необходимото обикновено мнозинство, са 151 от 300-членен Парламент.  \r\nСамо Панос Каменос, който е министър на отбраната, и неговият заместник Мария Коля-Царуха ще напуснат постовете си.   \r\nВсе пак правителството трябва да премине и през вот на доверие, който ще се гласува в сряда или четвъртък в предстоящата седмица. И да продължи с подновен мандат въпреки критиките.   \r\nВ същото време споразумението, постигнато между гръцкия премиер и напускащия кабинета му негов коалиционен партньор, индиректно, но ясно почти напълно гарантира, че Преспанският договор ще бъде ратифициран.   \r\nЗоран Заев призова гръцките законодатели да го одобрят, както стана известно от неговата съботна пресконференция. Най-вероятно на неговия призив да бъде отговорено.   \r\nЦипрас е решен да доведе до финал процесът от Преспа. Така той ще покаже на ЕС и на САЩ, че е реалистичен партньор, на когото може да се вярва.   \r\nНа свой ред и Панос Каменос ще остане лидер на парламентарна група, тъй като според гръцкия закон са нужни 5 души да създадат самостоятелна група. Той ще продължи да се ползва от някои институционални блага. На следващите парламентарни избори той ще си гарантира отново депутатски кресла.", "date": "2019.01.14", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/14/2611687/afp-siriyskata-opozitsiya-prizovava-za-radikalno-reshenie-na-problema-s-idlib.html", "text": "В неделя сирийската опозиция призова за „радикално разрешаване“ на проблема с мощна джихадистка групировка, която държи в ръцете си провинция Идлиб, последният бастион на метежниците в страната, съобщава  AFP .   \r\nВ четвъртък групировката Хаят Тарир ал-Шам (ХТШ) обяви, че държи под контрол провинция Идлиб – тогава тя се договори с остатъците от противников съюз да се спре огънят след дни на постоянни сражения. Доминирана от предишен клон на Ал Каида в Сирия, ХТШ обяви правителство на спасението, което да управлява провинция Идлиб и части от съседните провинции Алепо и Хама. \r\nСирийската Национална коалиция, която е водещата опозиционна структура, разкритикува остро опитите на ХТШ „да вземе в свои ръце“ целия регион. \r\n\"Нужно е радикално решение, което да сложи край на нейното присъствие в Идлиб и в останалите райони“, се казва в изявление на коалицията при закриване на неделната й среща, на която са обсъждани последните развития на случващото се в Сирия. \r\nИдлиб е  защитена от буферна зона, създадена в резултат от постигнати договорености между Русия и Турция през септември 2018-та. Джихадистки групи като ХШТ е трябвало да се оттеглят от предвидената за демилитаризация зона до средата на октомври, но това тъй и не се случи. Това е принудило Националната коалиция да потърси споразумение с Турция, за да защити цивилните лица в  провинцията.      Ивелина Ватова", "date": "2019.01.14", "title": "AFP: Сирийската опозиция призовава за „радикално решение“ на проблема с Идлиб"}
{"url": "http://www.focus-news.net/news/2019/01/14/2611699/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "b> Лондон.  „Забравете Тереза Мей и погледнете  към Световната търговска организация (СТО)“, с този призив са се обърнали към депутатите десетина бивши министри из средите на консерваторите, пише  The Telegraph .  \r\nСред тях са Борис Джонсън, Дейвид Дейвис и Доминик Рааб. Те настояват да се гласува против сделката на Тереза Мей за Брекзит и да се напусне Европейския съюз по правилата на Световната търговска организация.   \r\nВ групата влизат и осем бивши министри, колеги на Тереза Мей, които я предупреждават, че тя има само един последен шанс да убеди Брюксел да се откаже от ирландската бариера пред Великобритания. Нерешеният проблем с границата между Северна Ирландия и Република Ирландия  се превръща в онази „верижка“, която заплашва да привърже Острова за неопределено време към митническия съюз. \r\nНовината идва в момент, когато се засилва тревогата сред торите от предстоящото гласуване в понеделник. Все по-често се чува да се говори за таен комитет от неизбрани висши държавни служители, които притежават права да пишат нови закони. Тези закони щели да засегнат британците години наред, след като се приключи с Брекзит, но ще се помни, че са резултат от сделката на Мей.   \r\n*** „Ако моята сделка се провали, ние ще се окажем завинаги приковани към Брюксел“, е заявил премиерът на торите, пише  The Times .  \r\nАко нейната сделка се провали, тя ще бъде помолена да представи алтернатива до следващия понеделник.   \r\nВ неделя Мей за последен път се обърна към привържениците на Брекзит да я подкрепят. Тя ги предупреди съвсем ясно, че оставането в Евросъюза в момента е много по-близко отколкото мечтаното от тях напускане без сделка.   \r\nПремиерът ще засили натиска върху депутатите, като държи реч, ориентирана към напускането на Великобритания на ЕС. Така тя ще се опита да стесни рамките на очакваното от всички поражение, когато в понеделник  се гласува нейното споразумение в парламента. Тя се е подготвила да се обърне към парламентаристите, привърженици на Брекзит, и да им каже, че драмата в Уестминстър от миналата седмица е показала едно нещо – те са обкръжени от членове в законодателната британска институция, които, по-скоро, като че ли са готови да осуетят напускането на блока от Великобритания.   \r\nДжон Бъркоу, председателят на Долната камара, вбеси правителството, като се съгласи депутатите да гласуват едно допълнение, предложено от Доминик Грийв, тори, привърженик на оставането в ЕС. Така Тереза Мей беше принудена да задейства своя план Б. \r\n*** \r\nb> Париж/Лондон.   Еманюел Макрон започна двумесечен „голям национален дебат“ във Франция, като написа открито писмо до страната в 2 300 думи, пише в днешния си брой всекидневникът  The Guardian .   \r\nФренският президент се надява, че публичната консултация с цялата нация ще уталожи натрупания обществен гняв, който е скрит зад движението на „жълтите жилетки“ и гражданското недоволство във Франция.   \r\nВ писмото Макрон заявява, че е готов за идеи и предложения, но е категоричен, че правителството няма да се върне към предишните реформи или ключови мерки, които беше обявил в предизборната си кампания през 2017-та година.   \r\n“Няма забранени въпроси,” пише президентът. “Няма да одобрим всичко и това е нормално, това е демокрацията. Но поне ще покажем, че сме народ, който не се бои да говори, да обменя мнения, да води спорове.  И може би, ще открием, че дори бихме могли да се съгласяваме, въпреки различните си убеждения. И че това се случва много по-често отколкото си мислим.”  \r\nМакрон е разтърсен от  жестокостта и яростта на близо двумесечните гневни протести на жълтите жилетки.  \r\nПисмото ще бъде публикувано в понеделник във френските вестници. То поставя начало на консултации с обществото, в които гражданите са поканени да предлагат своите идеи по четири основни теми: данъци, организация на държавата и нейната администрация, екология и гражданство и демокрация. \r\nМакрон задава много въпроси: как трябва да се намалят данъците?; които разходи трябва да бъдат съкратени преди всичко?; многобройна ли е администрацията?; как на хората може все повече да се чува гласът при управлението на страната? \r\nСпоред него, предложенията, които се съберат, ще изградят един нов „договор за нацията“, ще повлияят върху правенето на политика и ще изградят позицията на Франция по националните, европейските и международните проблеми.   \r\n“Така възнамерявам, заедно да преобразим гнева в решения“, е написал френският президент. Той няма да приеме „никаква форма на насилие“, включително „натиск и обиди“ срещу избрани представители,  журналисти, държавни институции  или държавни служители“. „Ако някой прояви агресия срещу някого другиго, обществото ще разпада“. \r\nНакрая Макрон е обещал, че ще представи изводите си в срок от един месец след края на периода на консултацията, който той е определил да приключи на 15 март.  \r\nПисмото завършва с думите: „ С вяра и доверие. Еманюел Макрон. ”.", "date": "2019.01.14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/14/2611702/aktualna-patna-obstanovka.html", "text": "Температурите са в интервала от - 6° до + 8°. Времето над страната е предимно ясно. Слаб до умерен вятър духа в областите Търговище, Добрич, Шумен и Смолян. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция „Пътна инфраструктура“ . Ограничена видимост поради мъгла до 50 м има в районите на Бяла Слатина, Борован и Криводол \r\n/обл. Враца/. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението по АМ „Хемус“ в тунел „Ечемишка“ посока София се осъществява поетапно в една лента поради оглед на състоянието на осветителната уредба - в светлата част на денонощието и при благоприятни метеорологични условия. Срок: от 13:00 до 16:30 часа на 14.01.2019 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Превала“ - забранен за МПС над 12 т. както и тегленето на ремаркета и полуремаркета \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа : \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.14", "title": "Актуална пътна обстановка"}
{"url": "http://www.focus-news.net/news/2019/01/14/2611703/gd-granichna-politsiya-intenziven-e-trafikat-na-punkt-kapitan-andreevo-za-tovarni-avtomobili-na-izhod-ot-stranata.html", "text": "Интензивен е трафикът на пункт „Капитан Андреево“ за товарни автомобили на изход от страната. Това съобщиха от  ГД „Гранична полиция“ . Трафикът по границите със Сърбия, Македония, Гърция и Румъния е нормален.", "date": "2019.01.14", "title": "ГД „Гранична полиция“: Интензивен е трафикът на пункт „Капитан Андреево“ за товарни автомобили на изход от страната"}
{"url": "http://www.focus-news.net/news/2019/01/14/2611695/the-telegraph-zabravete-za-tereza-mey.html", "text": "„Забравете Тереза Мей и погледнете  към Световната търговска организация (СТО)“, с този призив са се обърнали към депутатите десетина бивши министри из средите на консерваторите, пише  .  \r\nСред тях са Борис Джонсън, Дейвид Дейвис и Доминик Рааб. Те настояват да се гласува против сделката на Тереза Мей за Брекзит и да се напусне Европейския съюз по правилата на Световната търговска организация.   \r\nВ групата влизат и осем бивши министри, колеги на Тереза Мей, които я предупреждават, че тя има само един последен шанс да убеди Брюксел да се откаже от ирландската бариера пред Великобритания. Нерешеният проблем с границата между Северна Ирландия и Република Ирландия  се превръща в онази „верижка“, която заплашва да привърже Острова за неопределено време към митническия съюз. \r\nНовината идва в момент, когато се засилва тревогата сред торите от предстоящото гласуване в понеделник. Все по-често се чува да се говори за таен комитет от неизбрани висши държавни служители, които притежават права да пишат нови закони. Тези закони щели да засегнат британците години наред, след като се приключи с Брекзит, но ще се помни, че са резултат от сделката на Мей.    Ивелина Ватова", "date": "2019.01.14", "title": "The Telegraph: Забравете за Тереза Мей"}
{"url": "http://www.focus-news.net/news/2019/01/14/2611706/ministar-krasimir-valchev-shte-poseti-elhovo-i-sredets.html", "text": "Министърът на образованието и науката Красимир Вълчев ще посети Елхово и Средец. Това съобщиха от пресцентъра на  Министерството . По време на визитата министърът ще проведе работни срещи с учители, директори и представители на синдикални организации от двете общини и ще присъства на провеждането на извънкласни форми за учениците. Предвидени са изказвания в 10.30 часа в сградата на Профилирана гимназия \"Св. Климент Охридски\" в Елхово и в 15.40 часа в Центъра за подкрепа на личностно развитие към Общински детски комплекс - Средец.", "date": "2019.01.14", "title": "Министър Красимир Вълчев ще посети Елхово и Средец"}
{"url": "http://www.focus-news.net/news/2019/01/14/2611705/nimh-v-zapadna-balgariya-shte-prevali-slab-snyag-v-severozapadnite-rayoni-primesen-s-dazhd-shte-ima-i-usloviya-za-poleditsi.html", "text": "Днес преди обяд от запад отново ще се заоблачи и на отделни места в Западна България ще превали слаб сняг, в северозападните райони за кратко снегът ще е примесен с дъжд и ще има условия за поледици. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Атмосферното налягане ще продължи да се понижава и ще се задържи по-ниско от средното за месеца. Ще духа слаб до умерен вятър от юг-югозапад. Температурите слабо ще се повишат и максималните ще са между 2° и 7°. \r\nПо Черноморието преди обяд облачността временно ще се разкъса и намалее, но отново бързо ще се заоблачи. Ще духа слаб до умерен югозападен вятър. Максималните температури ще са 5°-7°. Температурата на морската вода е 5-6°. Вълнението на морето ще е 1-2 бала. \r\nВ планините ще е предимно облачно, но само в масивите от Западна България ще има слаби валежи от сняг. Ще духа умерен до временно силен вятър от запад-северозапад. Максималната температура на височина 1200 метра ще е около 0°, на 2000 метра - около минус 7°.", "date": "2019.01.14", "title": "НИМХ: В Западна България ще превали слаб сняг, в северозападните райони примесен с дъжд, ще има и условия за поледици"}
{"url": "http://www.focus-news.net/news/2019/01/14/2611704/predstoyashti-sabitiya-v-stranata-za-14-yanuari-agentsiya-fokus.html", "text": "*** \r\nОт 11.00 часа в Министерството на отбраната деца от Средно училище „Кирил и Методий“ в гр. Златарица ще поздравят министъра на отбраната Красимир Каракачанов по повод празника „Василица“. \r\n*** \r\nМинистърът на образованието и науката Красимир Вълчев ще посети Елхово и Средец. По време на визитата министърът ще проведе работни срещи с учители, директори и представители на синдикални организации от двете общини и ще присъства на провеждането на извънкласни форми за учениците. Предвидени са изказвания в 10.30 часа в сградата на Профилирана гимназия „Св. Климент Охридски“ в Елхово и в 15.40 часа в Центъра за подкрепа на личностно развитие към Общински детски комплекс - Средец. \r\n*** \r\nОт 09.00 часа в зала 32 на сградата на Националния институт на правосъдието ще се проведе устният изпит в конкурса за първоначално назначаване в районните съдилища. На конкурс са обявени 6 длъжности „съдия“ – две в Районен съд – Лом и по една в районните съдилища в Провадия, Велинград, Средец и Козлодуй.  Изпитът ще с проведе по график в дните 14, 15 и 16 януари. \r\n*** \r\nОт 09.30 часа в Зала 7 на НДК ще се проведе дискусия на тема „Три перспективи за бъдещето на обединена Европа”. Участие в него ще вземат вицепремиерът Томислав Дончев, председателят на ПЕС Сергей Станишев и председателят на  Милениум Клуб България Румен Чолаков.  \r\n*** \r\nОт 10.00 часа 30-и състав на Софийски градски съд ще заседава по делото срещу Мирослав Б. и Валентин К., обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 11.00 часа в Националния пресклуб на БТА „Движение България на гражданите“ ще представи пред медиите политическата си оценка за изминала 2018 г. и ще очертае приоритети на партията за 2019 г. В пресконференцията ще участват председателят на ДБГ Димитър Делчев, зам.-председателят Найден Зеленогорски и членове на Изпълнителния съвет на партията. \r\n*** \r\nОт 12.00 часа, 34-ти състав на Софийски градски съд ще заседава по искане за удължаване на престоя в психиатрично заведение на Силвестър С., обвинен че е убил баба си и пребил семейството си. \r\n*** \r\nОт 10.30 часа заместник-министърът на регионалното развитие и благоустройството и ръководител на Управляващия орган на ОПРР Деница Николова и кметът на София Йорданка Фандъкова ще подпишат договора за изпълнение на проект „Подкрепа за деинституционализация на социалните услуги за възрастни и хора с увреждания”.  \r\n*** \r\nОт 11.00 часа в КЕВР ще се проведе среща с трите разпределителни дружества и дружествата на БЕХ за представяне на мерки за стабилизиране на пазара „ден напред“. \r\n*** \r\nВ 12.00 часа пред сградата на Регионална библиотека \"Пейо Яворов\" на улица \"Алеко Богориди\" №21 ще бъдат отбелязани 141 години от рождението на поета Пейо Яворов.  \r\n*** \r\nОт 10.00 часа в залата на Общинския съвет ще се проведе турнир по шахмат по повод празника на града.  \r\n*** \r\nОт 18.00 часа, в Белово, ще започнат празничните чествания по повод 141 години от Освобождението на града. Участие в тях ще вземе и 68 Бригада „Специални части“ – Пловдив.  \r\n*** \r\nОт 11.00 часа с ритуал по полагане на венци и цветя пред бюст-паметника на Пейо Яворов ще бъдат отбелязани 141 години от рождението на поета и революционер.  \r\n*** \r\nОт 11.00 часа в мемориалния парк „Априлци“ ще бъдат отбелязани 174 години от рождението на Васил Петлешков.  \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ - Варна Владимир Вълев ще има приемен ден за граждани.  \r\n*** \r\nОт 11.00 часа в Щаба на Военноморските сили (ВМС) ще се проведе тържество по случай 120-ата годишнина от създаването му.  \r\n*** \r\nОт 13.30 часа в централата на ГС на БСП - Варна на ул. „Македония” №33 народните представители от  ПГ „БСП за България“ Иван Иванов и проф. Анелия Клисарова ще се срещнат с жители на града. \r\n*** \r\nОт 14.00 часа ще се проведе извънредна сесия на Общинския съвет.  \r\n***  \r\nОт 10.30 часа в Ритуалната зала на НВУ „Васил Левски” бригаден генерал д-р Пламен Богданов ще предостави информация  относно предстоящата рекламна и  приемна кампания на курсанти и студенти за 2019-2020 г. \r\n*** \r\nОт 13.30 часа в голямата зала на Община Велико Търново ще се проведе обществено обсъждане на бюджета на Общината за 2019 г. \r\n*** \r\nОт 13.00 часа в заседателната зала на Общински съвет - Видин ще се проведе обществено обсъждане на проекта за бюджет на Община Видин за 2019 г. \r\n*** \r\nОт 18.00 часа кметът на Община Видин Огнян Ценков ще присъства на традиционния конкурс „Мис Василица“ в кв. „Нов път“. \r\n*** \r\nОт 14.00 часа в Регионална библиотека „Дора Габе“ ще бъде открита Седмица на българското кино по повод 13 януари - Ден на българското кино. \r\n*** \r\nОт 18.15 часа в кино „Икар“ ще се състои премиерата на късометражните филми, създадени по проекта „Красив Добрич“. След това ще се проведе дискусия за формата и възможностите за развитие на проекта с участието на Петър Русев -   режисьор и член на журито, Йордан Йорданов - кмет на Добрич,  Николай Михайлов - продуцент. \r\n*** \r\nОт 14.30 часа кметът на Община Видин Огнян Ценков ще посети Културния дом в кв. „Гурково“, по повод Банго Васил – ромската Нова година.  \r\n*** \r\nОт 17.30 часа в заседателната зала на Общината ще се проведе публично обсъждане на проекта за бюджет за 2019 година.  \r\n*** \r\nОт 15.00 часа в читалище „Братство” ще бъде открита пътуващата изложба „140 години от Учредителното събрание и приемането на Търновската конституция“.  \r\n*** \r\nОт 11.00 часа в сградата на Държавен архив – Монтана ще бъде открита пътуващата изложба „140 години от Учредителното събрание и приемането на Търновската конституция“. \r\n*** \r\nОт 12.00 часа с ритуал по поднасяне на венци и цветя пред паметника на ген. Брок ще бъдат отбелязани 141 години от освобождението на града. Цветя ще бъдат поднесени още на паметната плоча на ген. Гурко, на паметника на Ованес Совъджиян и на паметника на военните кореспонденти в Градската градина. От 18.00 часа в зала “М-ро Г. Атанасов” е празничния концерт с участието на Ансамбъл за народни песни и танци „Пазарджик“. \r\n*** \r\nОт 08.45 часа пред сградата на електроразпределителното дружество на ул. „Христо Г. Данов“ представители на бизнеса в града ще излизат на протест във връзка с регулирането на цените на тока на свободния пазар. \r\n*** \r\nВ 09.00 часа в зала 1 на Окръжния съд ще се проведе заседание по делото срещу Милена К., Димитър Р. и Славка П., обвинени в корупционни практики във връзка с дейност на Териториалната експертна лекарска комисия.  \r\n*** \r\nВ 10.00 часа в зала 1 на Окръжния съд ще се проведе заседание по делото срещу Станимир Х., обвинен че е причинил средна телесна повреда на полицейски служител.  \r\n*** \r\nВ 11.00 часа в зала 10 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени в грабеж в особено големи размери.  \r\n*** \r\nВ 12.00 часа в клуба на ВМРО на бул. „Марица“ Общинското ръководство на ВМРО-Пловдив ще даде пресконференция по актуални теми. \r\n*** \r\nВ 13.30 часа в зала 10 на Окръжния съд ще се проведе заседание по делото срещу Лъчезар Л., обвинен в избягване установяването и плащането на данъчни задължения в особено големи размери.  \r\n*** \r\nОт 16.00 часа в Градската художествена галерия „Дечко Стоев” ще се проведе обществено обсъждане на проектобюджета на Общината за 2019 г.  \r\n*** \r\nОт 14.00 часа на стадион „Септември“ ще бъде извършен водосвет, с който ще бъде поставено началото на зимната подготовка на футболен клуб „Септември“.  \r\n*** \r\nОт 10.00 часа в зала 203 на Община Шумен кметът Любомир Христов ще приеме сурвакари от СОУ „Трайко Симеонов”.", "date": "2019.01.14", "title": "Предстоящи събития в страната за 14 януари (Агенция „Фокус“)"}
{"url": "http://www.focus-news.net/news/2019/01/14/2611693/the-times-tereza-mey-preduprezhdava-za-kapana-na-es.html", "text": "„Ако моята сделка се провали, ние ще се окажем завинаги приковани към Брюксел“, е заявил премиерът на торите, пише  The Times .  \r\nАко нейната сделка се провали, тя ще бъде помолена да представи алтернатива до следващия понеделник.   \r\nВ неделя Мей за последен път се обърна към привържениците на Брекзит да я подкрепят. Тя ги предупреди съвсем ясно, че оставането в Евросъюза в момента е много по-близко отколкото мечтаното от тях напускане без сделка.   \r\nПремиерът ще засили натиска върху депутатите, като държи реч, ориентирана към напускането на Великобритания на ЕС. Така тя ще се опита да стесни рамките на очакваното от всички поражение, когато в понеделник  се гласува нейното споразумение в парламента. Тя се е подготвила да се обърне към парламентаристите, привърженици на Брекзит, и да им каже, че драмата в Уестминстър от миналата седмица е показала едно нещо – те са обкръжени от членове в законодателната британска институция, които, по-скоро, като че ли са готови да осуетят напускането на блока от Великобритания.   \r\nДжон Бъркоу, председателят на Долната камара, вбеси правителството, като се съгласи депутатите да гласуват едно допълнение, предложено от Доминик Грийв, тори, привърженик на оставането в ЕС. Така Тереза Мей беше принудена да задейства своя план Б.    Ивелина Ватова", "date": "2019.01.14", "title": "The Times:  Тереза Мей предупреждава за капана на ЕС"}
{"url": "http://www.focus-news.net/news/2019/01/14/2611700/sofiya-patnite-nastilki-se-obrabotvat-prevantivno-sreshtu-zaledyavane-zaradi-niskite-temperaturi.html", "text": "Столичен инспекторат и дирекция „Аварийна помощ и превенция” извършват обходи и следят метеорологичната обстановка в София. Пътните настилки се обработват превантивно срещу заледяване заради ниските температури, съобщават от пресцентъра на  Столична община . В планината Витоша е извършено опесъчаване на пътищата Драгалевци – Алеко и Бояна – Златни мостове. Градският транспорт се движи навсякъде по обичайните си маршрути.  \r\nВ Кризисните центрове са настанени 158 души, останали без дом. Във връзка с ниските температури е осигурен непрестанен режим на работа. Гражданите могат да подават сигнали за нуждаещи се на тел.  070017310  или на  112 .", "date": "2019.01.14", "title": "София: Пътните настилки се обработват превантивно срещу заледяване заради ниските температури"}
{"url": "http://www.focus-news.net/news/2019/01/14/2611708/afp-polsha-tryabva-da-plati-za-aresta-na-sluzhitelya-ot-huauey.html", "text": "Пекин.  Полша „трябва да плати“ за ареста на служителя от китайския телеком Хуауей, заподозрян в шпионаж, пише в понеделник таблоидът Global Times, съобщава AFP. \r\nЗадържането на Ван Вейдзин във Варшава миналата седмица е предшествано от ареста през декември на главния финансист на хавайския офис на компанията в Канада и американските опити тя да бъде поставена в международния черен списък от съображения за сигурност. \r\n\"Пекин трябва да преговаря с Варшава и да предприеми ответни мерки, за да може светът да разбере, че Полша е в една компания със САЩ“, се казва в редакционната статия на китайското издание.  \r\nИ докато държавата дава гласност на загрижеността си за задържането на Ван в Полша, самата Хуауей се опита да се разграничи от своя служител, като го уволни незабавно с аргумента, че неговото „неясно поведение няма нищо общо с компанията“.    Ивелина Ватова", "date": "2019.01.14", "title": "AFP: Полша „трябва да плати“ за ареста на служителя от Хуауей"}
{"url": "http://www.focus-news.net/news/2019/01/14/2611709/zam-ministar-denitsa-nikolova-i-kmetat-na-sofiya-yordanka-fandakova-shte-podpishat-dogovor-za-realizatsiya-na-nov-sotsialen-proekt.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова и кметът на София Йорданка Фандъкова ще подпишат договора за изпълнение на проект „Подкрепа за деинституционализация на социалните услуги за възрастни и хора с увреждания”. Това съобщиха от пресцентъра на  Министерство на регионалното развитие и благоустройството . Събитието ще се състои от 10.30 часа в Столична община. Проектът, финансиран от МРРБ чрез Оперативна програма „Региони в растеж“ 2014-2020 г., предвижда ново строителство за осигуряване на подходяща и ефективна социална инфраструктура в 2 обекта, чрез които ще бъдат създадени 9 нови социални услуги за пълнолетни лица с увреждания и възрастни хора в район „Витоша“ и район „Нови Искър“. Стойността на предвидените дейности е над 5 млн. лв.", "date": "2019.01.14", "title": "Зам.-министър Деница Николова и кметът на София Йорданка Фандъкова ще подпишат договор за реализация на нов социален проект"}
{"url": "http://www.focus-news.net/news/2019/01/14/2611701/the-guardian-es-se-gotvi-da-otlozhi-brekzit-pone-do-yuli-2019.html", "text": "Брюксел очаква Обединеното кралство да поиска отлагане на крайния срок за напускане на Съюза поне до юли 2019, след като сделката с Мей е на ръба на провала, ако не бъде одобрена от британския парламент, пише  The Guardian . \r\nАко вътрешната опозиция на Мей не одобри нейния проект за Брекзит, в Евросъюза очакват молба от Лондон за  промяна н условията по Член 50 от Договора за Европейския съюз, известен още и като Маастрихски договор. И това трябва да се случи в най-близките седмици.  \r\nПодготвя се нова специална среща на върха на европейските лидери, чиято дата ще бъде обявена от председателя на Европейския съвет Доналд Туск веднага щом се получи молба от Лондон за нея. Самият срок на продължаване на преговорния период според Член 50 зависи от причините, които Мей ще изтъкне.  \r\nПървата възможна стъпка е „техническо“ отлагане до юли. Така ще се даде време на премиера да ревизира условията по настоящата сделка веднага след като Даунинг Стрийт си създаде ясна представа какво ще е поведението на мнозинството в Долната камара на парламента в Лондон.     Ивелина Ватова", "date": "2019.01.14", "title": "The Guardian: ЕС се готви да отложи Брекзит поне до юли 2019"}
{"url": "http://www.focus-news.net/news/2019/01/14/2611711/predstoyashti-mezhdunarodni-sabitiya-za-14-yanuari-agentsiya-fokus.html", "text": "Председателите на гръцкия парламент ще обявят кога ще се състои вота на доверие към правителството на Алексис Ципрас \r\n*** Двама бивши командири от АОК (Армията за освобождение на Косово) ще бъдат обвинени във военни престъпления \r\n*** Президентът на Зимбабве Емерсон Мнангагва пристига на посещение в Русия \r\n*** Министърът на външните работи на Русия Сергей Лавров ще се срещне с японския си колега Таро Коно на фона на напрежението около Курилските острови \r\n*** Първа сесия на арменския парламент след решителната победа на Никол Пашинян на изборите през декември", "date": "2019.01.14", "title": "Предстоящи международни събития за 14 януари ( Агенция „Фокус“ )"}
{"url": "http://www.focus-news.net/news/2019/01/14/2611690/the-guardian-v-otvoreno-pismo-kam-frantsiya-makron-se-opitva-da-prevarne-gneva-v-resheniya.html", "text": "Еманюел Макрон започна двумесечен „голям национален дебат“ във Франция, като написа открито писмо до страната в 2 300 думи, пише в днешния си брой всекидневникът  The Guardian .   \r\nФренският президент се надява, че публичната консултация с цялата нация ще уталожи натрупания обществен гняв, който е скрит зад движението на „жълтите жилетки“ и гражданското недоволство във Франция.   \r\nВ писмото Макрон заявява, че е готов за идеи и предложения, но е категоричен, че правителството няма да се върне към предишните реформи или ключови мерки, които беше обявил в предизборната си кампания през 2017-та година.   \r\n“Няма забранени въпроси,” пише президентът. “Няма да одобрим всичко и това е нормално, това е демокрацията. Но поне ще покажем, че сме народ, който не се бои да говори, да обменя мнения, да води спорове.  И може би, ще открием, че дори бихме могли да се съгласяваме, въпреки различните си убеждения. И че това се случва много по-често отколкото си мислим.”  \r\nМакрон е разтърсен от  жестокостта и яростта на близо двумесечните гневни протести на жълтите жилетки.  \r\nПисмото ще бъде публикувано в понеделник във френските вестници. То поставя начало на консултации с обществото, в които гражданите са поканени да предлагат своите идеи по четири основни теми: данъци, организация на държавата и нейната администрация, екология и гражданство и демокрация. \r\nМакрон задава много въпроси: как трябва да се намалят данъците?; които разходи трябва да бъдат съкратени преди всичко?; многобройна ли е администрацията?; как на хората може все повече да се чува гласът при управлението на страната? \r\nСпоред него, предложенията, които се съберат, ще изградят един нов „договор за нацията“, ще повлияят върху правенето на политика и ще изградят позицията на Франция по националните, европейските и международните проблеми.   \r\n“Така възнамерявам, заедно да преобразим гнева в решения“, е написал френският президент. Той няма да приеме „никаква форма на насилие“, включително „натиск и обиди“ срещу избрани представители,  журналисти, държавни институции  или държавни служители“. „Ако някой прояви агресия срещу някого другиго, обществото ще разпада“. \r\nНакрая Макрон е обещал, че ще представи изводите си в срок от един месец след края на периода на консултацията, който той е определил да приключи на 15 март.  \r\nПисмото завършва с думите: „ С вяра и доверие. Еманюел Макрон. ”.  Ивелина Ватова", "date": "2019.01.14", "title": "The Guardian: В отворено писмо към Франция Макрон се опитва да превърне „гнева в решения“"}
{"url": "http://www.focus-news.net/news/2019/01/14/2611713/pazardzhik-v-belovo-shte-badat-otbelyazani-141-godini-ot-osvobozhdenieto-na-grada.html", "text": "В Белово ще бъдат отбелязани 141 години от освобождението на града, съобщиха за  Радио „Фокус“ – Пазарджик  от Общината. Тържествената програма ще започне в 18.00 часа на пл. „Освобождение“ в града с ритуал по вдигане на знамената. Ще последва и отслужване на водосвет за здраве и благоденствие. Тържествена заря-проверка ще бъде изпълнена от 68-ма бригада Специални сили – Пловдив. Официалните гости ще имат възможност да поднесат венци и цветя пред паметника на загиналите воини. По традиция народното веселие включва наздравица с греяно вино, питка със сирене, запалване на традиционния огън и празнична заря. От 19.30 часа ще започне и празничен концерт с участието на Глория и Николина Чакърдъкова, Боби Шапков и Неврокопския танцов ансамбъл.", "date": "2019.01.14", "title": "Пазарджик: В Белово ще бъдат отбелязани 141 години от освобождението на града"}
{"url": "http://www.focus-news.net/news/2019/01/14/2611712/balgarskata-pravoslavna-tsarkva-pochita-sveta-ravnoapostolna-nina-pokrovitelka-na-gruziya.html", "text": "На 14 януари Българската православна църква почита Света равноапостолна Нина, покровителка на Грузия. Света Нина е родена около в Кападокия, където имало много грузински селища. Баща ѝ Завулон произхождал от знатен род, бил роднина на великомъченик Георги Победоносец и се ползвал с благоволението на император Максимиан (284-305 г.). Завулон е бил на военна служба при императора и като християнин е съдействал за освобождаването на приели християнството пленени гали. Майката на света Нина - Сусана била сестра на Йерусалимския патриарх (според някои източници - Ювеналий). \r\nКогато станала на 12 години, света Нина отишла в Йерусалим с родителите си. По взаимно съгласие и с благословението на Йерусалимския патриарх родителите ѝ се разделили, за да служат изцяло на Бога: баща ѝ отишъл в Йорданската пустиня, а майка ѝ била поставена за дякониса при храма на Гроба Господен.  \r\nПрез целия си живот Нина била целомъдрена и благочестива. Тя успяла да установи християнска църква в Грузия и да покръсти много грузинци. Началото било трудно, защото владетелят на Грузия цар Мириан бил идолопоклонник. С огромна вяра, настойчивост и смирение, Света Нина успяла да го покръсти. След като приела Христовата вяра, владетелят Мириан станал значима личност за православието, както Свети император Константин (чества се на 21 май). Света Нина е приемана за просветителка и Небесна покровителка на Иверия (Грузия).", "date": "2019.01.14", "title": "Българската православна църква почита света равноапостолна Нина, покровителка на Грузия"}
{"url": "http://www.focus-news.net/news/2019/01/14/2611714/api-ot-1300-chasa-do-1630-chasa-dvizhenieto-v-tunel-echemishka-na-avtomagistrala-hemus-shte-se-osashtestvyava-v-edna-lenta-v-trabata-za-sofiya.html", "text": "От 13.00 часа до 16.30 часа движението в тунел „Ечемишка“ на автомагистрала „Хемус“ ще се осъществява поетапно в една лента в тръбата за София поради оглед на осветителната система. Това съобщиха от пресцентъра на  Агенция „Пътна инфраструктура“ . Огледът ще се извърши в светлата част на денонощието при благоприятни метеорологични условия. \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.01.14", "title": "АПИ: От 13.00 часа до 16.30 часа движението в тунел „Ечемишка“ на автомагистрала „Хемус“ ще се осъществява в една лента в тръбата за София"}
{"url": "http://www.focus-news.net/news/2019/01/14/2611715/blagoevgrad-s-ritual-po-polagane-na-ventsi-i-tsvetya-v-grada-shte-badat-otbelyazani-141-godini-ot-rozhdenieto-na-peyo-yavorov.html", "text": "С ритуал по полагане на венци и цветя в града ще бъдат отбелязани 141 години от рождението на Пейо Яворов. Това съобщиха от пресцентъра на  Община Благоевград . Честване ще се състои на 14 януари от 11.00 часа пред бюст-паметника на революционера и поета, издигнат в Градската градина в Благоевград.", "date": "2019.01.14", "title": "Благоевград: С ритуал по полагане на венци и цветя в града ще бъдат отбелязани 141 години от рождението на Пейо Яворов"}
{"url": "http://www.focus-news.net/news/2019/01/14/2611716/plovdiv-predstaviteli-na-biznesa-v-grada-izlizat-na-protest-vav-vrazka-s-reguliraneto-na-tsenite-na-toka-na-svobodniya-pazar.html", "text": "Представители на бизнеса в Пловдив излизат на протест срещу бездействието на държавата по отношение на регулирането цените на тока на свободния пазар на енергийната борса. Това съобщиха за  Радио „Фокус“ – Пловдив  организаторите на протеста. Представители на бизнеса и работници ще се съберат в 08.45 часа пред сградата на електроразпределителното дружество на ул. „Христо Г. Данов“. Там програмата на протестиращите предвижда скандирания „Чуйте ни!“ и издигане на лозунги с послание. В 09.00 часа събралите се хора ще тръгнат към Областната администрация на бул. „Шести септември“, където отново ще скандират и ще издигнат лозунги. Предвижда се протестът да продължи до 10.00 часа.  \r\nОрганизаторите уточниха, че за провеждането на протеста са уведомени компетентните органи съгласно Закона за събиранията, митингите и манифестациите. \r\nТони МИХАЙЛОВ", "date": "2019.01.14", "title": "Пловдив: Представители на бизнеса в града излизат на протест във връзка с регулирането на цените на тока на свободния пазар"}
{"url": "http://www.focus-news.net/news/2019/01/14/2611710/riosv-burgas-shte-izvarshi-povtorna-proverka-na-uvredenite-dyuni-na-kamping-smokinya.html", "text": "РИОСВ-Бургас ще извърши геодезически измервания на увредените дюни на къмпинг „Смокиня“. В събота, след постъпил сигнал за увредени дюни на къмпинга Регионалната инспекция извърши незабавна проверка на терен. По време на нея бе установено, че са увредени дюнни местообитания в ЗТ природна забележителност пясъчни дюни местност „Каваци“. Все още не е ясно кой е извършителят.  Междувременно по случая се самосезира прокуратурата в Бургас и на място бяха изпратени и служители на МВР. \r\nВ рамките на деня се очаква РИОСВ-Бургас да извърши повторна проверка за определяне на точните координати от засегнатия имот. На нея ще бъде поканен концесионерът или наемателят на плажа, който ще бъде подведен под административно наказателна отговорност.", "date": "2019.01.14", "title": "РИОСВ-Бургас ще извърши повторна проверка на увредените дюни на къмпинг \"Смокиня\""}
{"url": "http://www.focus-news.net/news/2019/01/14/2611720/varna-narodniyat-predstavitel-ot-gerb-vladimir-valev-shte-provede-priemen-den.html", "text": "Народният представител от ПП ГЕРБ – Варна Владимир Вълев ще проведе приемен ден за граждани. Това съобщиха от пресцентъра на  ПП ГЕРБ – Варна . Той ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1 във Варна.", "date": "2019.01.14", "title": "Варна: Народният представител от ГЕРБ Владимир Вълев ще проведе приемен ден"}
{"url": "http://www.focus-news.net/news/2019/01/14/2611721/kyustendil-patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-otkrita-v-grada.html", "text": "Пътуващата изложба „140 години от Учредителното събрание и приемането на Търновската конституция“ ще бъде открита в Кюстендил, в читалище „Братство – 1869“ с вход свободен за жителите и гостите на областния град. Изложбата ще гостува в Кюстендил до 18 януари 2019 г. Това съобщиха от пресцентъра на  Народното събрание . \r\nЕкспозицията е организирана от Народното събрание на Република България със съдействието на Държавна агенция „Архиви“. Областна администрация Кюстендил е съорганизатор на събитието. Поводът е 140 години от Учредителното Събрание и приемането на Търновската конституция.   В него е имало също представители от Кюстендилски и Дупнишки окръг.  \r\nВ пътуващата изложба ще бъдат представени 40 експоната, разказващи исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват.   \r\nИзложбата ще бъде експонирана през цялата година в различни градове в страната.", "date": "2019.01.14", "title": "Кюстендил: Пътуващата изложба „140 години от Учредителното събрание и приемането на Търновската конституция“ ще бъде  открита в града"}
{"url": "http://www.focus-news.net/news/2019/01/14/2611717/babh-shte-bade-domakin-na-parvata-za-evropa-misiya-za-obmyana-na-opit-za-afrikanska-chuma-po-svinete.html", "text": "В периода до 18 януари 2019 г. Българската агенция по безопасност на храните (БАБХ) ще бъде домакин на първата за Европа мисия за обмяна на опит, свързана със заболяването африканска чума по свинете (АЧС). Това съобщиха от пресцентъра на  БАБХ . В този формат, който за първи път ще се проведе в България в рамките на Глобалната стратегия за борба с АЧС, ще участват водещи експерти от държавния сектор и ветеринарните служби на Италия, Литва и Русия и от Световната организация по прехрана и земеделие на ООН (FAO). По време на мисията, участниците в нея ще посетят регионите с констатирани случаи на африканска чума по свинете в областите Силистра, Добрич и Варна. Целта на мисията е обмяна на опит по отношение на борбата с бързо разпространяващата се и опустошителната на места в Европа болест – африканска чума по свинете. Във връзка с нарастващите случаи на АЧС в Европа, Европейската комисия (ЕК), ФАО и Световната организация за здравеопазване на животните (OIE) организират регулярни срещи на експертно ниво с представители на засегнатите от заболяването държави. На последната среща в Полша през 2018 г., бе взето решение да бъдат проведени мисии от експерти в страните с потвърдено наличие на вируса на болестта с цел обмяна на опит и развитието на бъдеща и ефективна глобална стратегия за овладяване на АЧС. За ЕК, OIE и FAO начинът, по който България се справя до момента със заболяването, представлява изключителен интерес. За разлика от другите засегнати държави у нас болестта е открита в ранен етап, както при домашните, така и при дивите свине, и се овладява с минимални загуби за свиневъдството и ловното стопанство. За Европа предизвикателството със справянето със заболяването предстои в дългосрочен план.", "date": "2019.01.14", "title": "БАБХ ще бъде домакин на първата за Европа мисия за обмяна на опит за aфриканска чума по свинете"}
{"url": "http://www.focus-news.net/news/2019/01/14/2611722/pazardzhik-bratsigovo-shte-otbelezhi-174-godini-ot-rozhdenieto-na-vasil-petleshkov.html", "text": "Брацигово ще отбележи 174 години от рождението на Васил Петлешков на 14 януари, съобщиха от  общинската администрация . Възпоменателното тържество ще бъде от 11.00 часа в мемориалния парк „Априлци“. Васил Петлешков е роден на 14 януари 1845 година в Брацигово. Работи като аптекар, занимава се с търговия и участва активно в обществения живот на града. Под негово ръководство е създадено читалището в града, на което дарява всички свои книги и става негов председател. През 1876 г. е избран за председател на местния революционен комитет, основан от Георги Бенковски. След потушаването на Априлското въстание е заловен, изтезаван жестоко, горен с огън. Не издава никого от другарите си. Негови са думите: „Сам съм, други няма!“.", "date": "2019.01.14", "title": "Пазарджик: Брацигово ще отбележи 174 години от рождението на Васил Петлешков"}
{"url": "http://www.focus-news.net/news/2019/01/14/2611723/montana-v-sgradata-na-darzhavniya-arhiv-v-grada-shte-bade-otkrita-patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "В сградата на Държавен архив – Монтана ще бъде открита пътуващата изложба „140 години от Учредителното събрание и приемането на Търновската конституция“. Това съобщиха от  пресцентъра на Народното събрание .  \r\nИзложбата е организирана от Народното събрание на Република България, със съдействието на Държавна агенция „Архиви“ и с подкрепата на Областна администрация – Монтана. Поводът е 140 години от Учредителното събрание и приемането на Търновската конституция.    \r\nВ експозицията са представени исторически и биографични данни за народните представители от състава на Учредителното събрание, портрети и документи за тяхната дейност. Изложбата представя моменти от работата върху Търновската конституция, както и развитието на конституционния процес на фона на историческите събития, които го следват.  \r\nИзложбата ще бъде експонирана през цялата година в различни градове в страната.", "date": "2019.01.14", "title": "Монтана: В сградата на Държавния архив  в града ще бъде открита пътуващата изложба „140 години от Учредителното събрание и приемането на Търновската конституция“"}
{"url": "http://www.focus-news.net/news/2019/01/14/2611718/pazardzhik-s-ritual-po-podnasyane-na-ventsi-i-tsvetya-shte-badat-otbelyazani-141-godini-ot-osvobozhdenieto-na-grada.html", "text": "С ритуал по поднасяне на венци и цветя ще бъдат отбелязани 141 години от освобождението на града. Това съобщиха от пресцентъра на  Общината . С поднасяне на цветя на паметниците на героите от освобождението в Пазарджик ще се отбележи годишнината от паметното събитие, когато водените от ген. Брок войски преминават река Марица при Пазарджик. Тържествената церемония ще започне от паметника на ген. Брок в 12.00 часа. Цветя ще бъдат поднесени още на паметната плоча на ген. Гурко, на паметника на Ованес Совъджиян и на паметника на военните кореспонденти в Градската градина. От 18.00 часа в зала “М-ро Г. Атанасов” е празничния концерт с участието на Ансамбъл за народни песни и танци „Пазарджик“.", "date": "2019.01.14", "title": "Пазарджик: С ритуал по поднасяне на венци и цветя ще бъдат отбелязани 141 години от освобождението на града"}
{"url": "http://www.focus-news.net/news/2019/01/14/2611719/v-shtaba-na-voennomorskite-sili-shte-se-provede-tarzhestvo-po-sluchay-120-ata-godishnina-ot-sazdavaneto-mu.html", "text": "От 11.00 часа в Щаба на Военноморските сили (ВМС) ще се проведе тържество по случай 120-ата годишнина от създаването му. Това съобщиха от пресцентъра на  ВМС .", "date": "2019.01.14", "title": "В Щаба на Военноморските сили ще се проведе тържество по случай 120-ата годишнина от създаването му"}
{"url": "http://www.focus-news.net/news/2019/01/14/2611724/pregled-na-osnovnite-temi-v-starozagorskiya-pechat.html", "text": "„Запалиха „Мерцедес“-а на лекар, занимаващ се с бизнес“, е водещото заглавие във вестник  “Старозагорски новини“ . Почти нов лек автомобил „Мерцедес“ CL 350\", притежание на 29-годишен, наскоро завършил хуманна медицина мъж, е бил запален пред дома му в Стара Загора. Сигналът за горящото скъпо возило е бил подаден от минувачи по централния булевард „Цар Симеон Велики“ около 1:30 часа на 12 януари. Пожарът е бил загасен от дежурен екип огнеборци, изцяло е унищожен двигателят. Колата е на д-р Еднан Метин Аликов, който специализира хирургия, но е и сред членовете на националното ръководство на партия ДОСТ. Д-р Аликов е собственик на „Интер континентал 7“ ЕООД, чийто адрес за кореспонденция с НАП е в родното му село Нова махала, община Батак. Дружеството е с доста широк предмет на дейност: строителство, консултантски услуги, дървопреработване, посредничество и представителство. Лекарят е станал едноличен собственик в началото на м.г., когато съдружникът му Цонко Караатанасов си е прехвърлил дяловете.  Запознати с бизнеса на медика твърдят, че отскоро е представител на турския холдинг „Canbaz Denizcilik“, собственик на кораби за превоз на насипни товари, плаващи под различни флагове. Д-р Аликов отрича палежът да е свързан по някакъв начин с партийната му дейност, името му стояло в партийния сайт по неизвестни за него причини, макар реално да е напуснал организацията преди година. Той смята, че престъплението има връзка с бизнеса му, но не пожела да навлезе в конкретика. Не коментира дали е получавал заплахи, очаква полицията да установи кой е извършителят. „Женен съм, имаме малко дете, което е с температура в момента, три дни не сме спали, а като прибавите и палежа, можете да  си представите как се чувстваме...“, лаконично заяви той в неделя. Автомобилът е оставен на тротоара пред входа на 6-етажната кооперация, където живее семейството, в очакване на повторен оглед. От ОДМВР - Стара Загора, съобщиха само, че е образувано досъдебно производство за умишлен палеж по член 330 от Наказателния кодекс. Не се изключвали никакви версии относно мотивите на извършителя. Това е първата запалена кола от началото на годината на територията на Старозагорска област.  \r\n„Стара Загора отбеляза 141 години от повторното си освобождение“, четем още в броя. „Неясно защо през годините тържественият молебен по повод паметната дата беше заменен със заупокойна литургия“, е подзаглавието на материала. На 13 януари 2019 г. се навършиха 141 години от повторното освобождение на Стара Загора от османско иго по време на Руско-турската освободителна война 1877 - 1878 г. По този повод сутринта в Катедрален храм „Свети Николай Мирликийски“ храмовото свещеничество отслужи литургия и в слово бяха упоменати исторически събития, свързани с годишнината. Венци и цветя на признателност не бяха поднесени. Историческите данни сочат, че първото освобождение на Стара Загора се случва на 22 юли, когато в града влиза Девети Кавказки драгунски полк под командването на херцог Лайхтембергски. На следващия ден руските войни начело с генералите Гурко и Столетов и българските опълченци са тържествено посрещнати. На 24 юли е избрана привременна комисия с председател учителят-поет и общественик Петко Рачов Славейков. Радостта от освобождението обаче не трае дълго. Сюлейман паша отдава голямо значение на стратегическото положение на Стара Загора и насочва 40-хилядния си корпус да превземе града. Решителната битка между двете войски е на 31 юли 1877 г. В боевете при Стара Загора получават бойното си кръщение Самарското знаме и Българското опълчение. Геройски загива и командирът на Трета опълченска дружина подп. Павел Калитин. След продължителен бой войските на предния отряд на генерал Гурко се оттеглят, за да защитават прохода Шипка. Малка част от населението на града, заедно с придошлите от селата, също се изтегля, но болшинството остават. Тук историческите факти са доста противоречиви, но е безспорно, че те биват зверски изклани от ордите на Сюлейман паша, които превземат града и го опожаряват до основи. Много млади жени и деца са отвлечени в робство. По различни сведения загиват около 14 500 българи от Стара Загора и селата на юг от града. Не са пощадени дори и тези, които търсят спасение в православните храмове. Освирепели от твърдата съпротива, турците извършват нечувани кланета и опожаряват града. Цели пет месеца той остава в тяхно владение. През това време пожарищата продължават да тлеят, а навсякъде в града има разлагащи се трупове, които властите безуспешно се опитват да ги погребат. Въпреки тежката зима на 1877 г. русите атакуват и на 10 декември пада обсаденият Плевен. Руските войски, проявявайки героизъм и себеотрицание, преминават успешно старопланинските проходи. В началото на януари 1878 г. под командването на генералите Ф. Радецки, Н. Святополк-Мирски и М. Скобелев русите разбиват лагера на турските войски при Шипка - Шейново. Руските войски преминават бързо през подбалканското поле, като се сражават с остатъците на османската армия. На 13 януари 1878 г. те повторно освобождават Стара Загора. Този път няма тържествено посрещане на освободителите от страна на населението. Единственият човек, който ги посреща, е българката Неда Черковина, която успява да оцелее в петмесечния ад. За нейните страдания пише възрожденецът Г. Димитров в книгата си „Страданията на българите и Освобождението на България през 1877-78 год.“. В „Летопис“ на Иван Неделчев е отбелязано: „На 11 януари в Ески джамия се отслужва молебен, на който присъства главнокомандващият руските освободителни войски Николай Николаевич.“. От 2008 г. в знак на уважение и почит към повторното освобождение в Катедралния храм на Стара Загора се отслужва тържествен молебен, който неясно защо през последните години беше заменен със „заупокойна литургия“. Въпреки че точно 13 януари 1878-а е денят, в който петвековният турски поробител е безвъзвратно прогонен от Стара Загора и започва възстановяването на града от пепелищата, за да достигне до нас, съвременниците, в днешния си вид.  \r\n„Сбърканият български етнически модел е причината за поредния рецидив във Войводиново“, е друго заглавие в изданието. Това твърди Мендерес Кунгюн, лидер на Националното турско обединение в България. Защо се стигна до етническо напрежение в пловдивското село и коя е причината за подобни перманентни конфликти? Защо Българската православна църква и Мюсюлманско вероизповедание абдикираха от своите последователи от махалите? Отговорите на тези въпроси четете в интервюто на \"Старозагорски новини\" с Мендерес Кунгюн: \r\n- Г-н Кунгюн, отново сме свидетели на етническо напрежение, поредният повод за което беше инцидентът с бития командос от двама роми в пловдивското село Войводиново. Какъв е Вашият прочит на случващото се?  \r\n- Криминалният инцидент в село Войводиново е поредният рецидив на така наречения български етнически модел, наложен от политическата класа през 1990 г. Антагонизмът и омразата в българското общество ескалира взривоопасно, като последиците за гражданския мир в страната са с непредвидим край. Етно-религиозният фактор в този скандален случай още повече нагнетява напрежението и предизвиква към радикални действия двата противоположни социални полюса на обществото.  \r\nНа единия полюс имаме ярък представител на българското християнско мнозинство, а на другия са биячите от миллиетското мюсюлманско малцинство - непризнати от държавата като колективен малцинствен субект, третирани като българи по Конституция и цигани по Наказателния кодекс, противоречи на тяхното турско самосъзнание. Отречени и заличени от обществото и държавата, наврени в беззаконното гето, легитимирано предизборно от партиите, турците се явяват оголения нерв на демокрацията. Подстрекавани и подбуждани било от родолюбци с патриотични подбуди, било от политици и властимащи, в своя защита те се радикализират и поставят извън закона. Тяхната неграмотност като деривация на демокрацията ги предразполага към фанатизъм, ярост и отмъщение във всяко едно посегателство срещу тях. Ислямът вдъхновява потиснатите, беззащитните, дискриминираните и обидени мюсюлмани към самозащита. Къде са пазителите на обществения ред в побоя над командос от българската армия? Имат ли законово право бранителите на страната да въдворяват ред по силата на уличното право? Подсъдно е неадекватното поведение на военния министър, обидите и подстрекаването към линч на колективна общност поради криминална индивидуална проява на български граждани.  \r\nНаложителна, според мен е пълна ревизия на българския етнически модел, който не съответства на потребностите на гражданите и се явява заплаха за етно-религиозните отношения и гражданския мир в страната. Изграждането на нова национална доктрина с обществен консенсус е единственото решение на малцинствения въпрос в България.  \r\n- Какво представлява етническата група миллет?  \r\n- Етническата група миллет е част от етно-религиозната малцинствена общност у нас. За тях е обидно да бъдат причислявани към ромския етнос. Общността им е с идентичност от турски произход - езикът, обичаите, традициите, битът и културата на тези хора са чисто турски. Поради некомпетентност от страна на медиите, политиците и социолозите причисляват тази турска общност към ромската и това ги обижда, отчуждава и противопоставя срещу държавата-мащеха. Битият командос е олицетворение именно на тази държава в очите на лицата, посегнали му във Войводиново. Тези хора, ако ги наречеш: „Ей, циганин!“, те скачат на бой, тъй като самосъзнанието им е турско.  \r\n- В социалните мрежи се появиха коментари, че двамата биячи от Войводиново, единият от които е непълнолетен, вероятно са свързани с „Ислямска държава“. Тъй като преди години Вие първи съобщихте за наличие на „спящи клетки“ на терористичната организация у нас, смятате ли, че тези две момчета са нейни последователи?  \r\n- Това е пресилено да се каже. Аз не намирам религиозните подбуди в основата на този инцидент. Принадлежността им към исляма е безспорна, но не смятам, че те могат да бъдат представители на организирана група. Тоест принадлежността им към исляма не ги причислява към терористична организация.  \r\n- От доста време е известно, че тече ислямизация на ромите. В случая нямам предвид традиционната и призната от българското законодателство ислямска религия. На фона на този признат от политиците факт е въпросът ми: Защо Българската православна църква и Мюсюлманско вероизповедание абдикираха от гетата?  \r\n- Причината Българската православна църква и Мюсюлманско вероизповедание да абдикират от своите последователи в гетата е заложена в Закона за вероизповеданията, който действа и до ден днешен от 1949 г.  \r\n- И какво им пречи законът?  \r\n- Именно този закон отне образователната, просветната и социалната роля на религиите, спомоществувателната и дарителската дейност на божиите храмове. И при мюсюлманите, и при християните.  \r\n- Ако това е така, защо тогава евангелистите от Петдесятната църква е „свила гнезда“ в гетата?  \r\n- Когато се образуват ниши, особено вменени със закон, те никога не остават празни. Най-ниските социални слоеве, търсейки защита, когато не я получават от държавата, я намират в лицето на някой друг.", "date": "2019.01.14", "title": "Преглед на основните теми в старозагорския печат"}
{"url": "http://www.focus-news.net/news/2019/01/14/2611726/korneliya-ninova-bsp-gerb-sa-provalenoto-nastoyashte-te-si-otivat-neka-govorim-i-deystvame-za-badeshteto.html", "text": "Всички говорят за демографска катастрофа, за лошото състояние на здравеопазването, образованието, за ниските доходи, но никой не предлага какво да се прави, освен БСП. Още през юли миналата година отправихме своето предложение за бъдещето с \"Визия за България\". Защото ГЕРБ са проваленото настояще- ясно е, че си отиват. Нашата цел е бъдещето. И го очертахме. Заедно с вас. Това заяви лидерът на БСП Корнелия Нинова пред препълнена зала на среща с обществеността на Смолян, съобщиха от пресцентъра на  БСП . Тя изтъкна, че \"Визия за България\" е обсъждана на над 500 срещи в цялата страна, с близо 1000 предложения, всеки който е искал, се е включил- учители, лекари, земеделци, инженери, строители, учени. \"Тази Визия не е писана само в кабинетите в София. Тя е дело на десетки хора. Тя е предложение на БСП, но неин съавтор е народът. Никоя друга партия не предлага такава програма и такъв начин за нейното изготвяне. Затова тя е обречена на успех\"- коментира Корнелия Нинова. Тя отбеляза, че се говори за предсрочни избори, за европейски избори, за местни избори, че се спрягат  имена, редят се листи, плетат се интриги, мерят се рейтинги и никой не говори за конкретни действия за изваждане на България от дъното и подобряване на живота. \"Ние предлагаме този разговор и решения. И предизвиквам всички партии да ни последват и да го направят.  Визия за България ще се превърне във визия за всеки регион. Тук съм да ви представя Визия за Родопите\" - каза председателят на БСП пред хората от Смолян. Тя изтъкна, че  от процъфтяващ град, Смолян става град със затихващи функции, а областта обезлюдава най-бързо. 48% от хората са на прага на бедността. \"Имате всички природни богатства, а хората са работещи бедни. Това направиха управлението на ГЕРБ и кметът на ГЕРБ от този процъфтяващ край. Това е статуквото, но то може да бъде променено. Стига да го поискате, да не се страхувате и да бъдете бдителни да не ви подменят гласа. Те са царе на манипулациите. Ако изборите са честни, ГЕРБ  не биха ги спечелили\", категорична беше Нинова. Тя уточни, че  със 17 % процента подкрепа за правителството на Борисов и 8% на парламента, това управление вече няма легитимност. Последва два часа дискусия по мерките, предложени от БСП, за възраждане на Родопите.", "date": "2019.01.14", "title": "Корнелия Нинова, БСП: ГЕРБ са проваленото настояще, те си отиват- нека говорим и действаме за бъдещето"}
{"url": "http://www.focus-news.net/news/2019/01/14/2611725/denyat-14-yanuari-v-balgarskata-istoriya.html", "text": "В контекста на Източния въпрос, е предприета нова стъпка за освобождението на българските земи от османска власт. През 1867 г. Добродетелната дружина подготвя „Програма за политически отношения на сърбобългарите или на тяхното сърдечно отношение“. Документът предвижда създаването на голяма славянска държава от сърби и българи с подкрепата на Русия. Предвижданата Българо-Сърбия щяла да има общо правителство и Народно събрание, а за владетел на държавата е посочен сръбският княз Михаил Обренович. В България се чества Празник на войските на министерството на транспорта, обявен с Решение на Министерски съвет от 6 януари 1994 г. \r\nНа 14 януари са родени: цигуларят Васко Абаджиев, хумористът и сатирик Васил Чертовенски, актьорът Иван Димов. \r\nНа 14 януари  умират: композиторът Дечо Таралежков, политикът Георги Трайков, писателят Камен Калчев и др. \r\n2015 г.  \r\nПрезидентът на Република България Росен Пленвлиев връчва орден „Стара планина“ - първа степен на доц. д-р Атанас Щерев „за големите му заслуги към Република България в областта на репродуктивната медицина и развитието на модерното акушерство и гинекология“. \r\n2009 г.  \r\nСтуденти и граждани в София, живеещи на дъното, огранизират национален протест срещу мафията, беззаконието и „амнезията“. Крайната цел на шествието е унищожаване на корумпираните служители във висшите слоеве на властта и демонстиране силата на избирателите. \r\n1994 г.  \r\nБългария се включва в инициативата на НАТО Партньорство за мир, което е стъпка преди приемането ни за членка в евроатлантическата структура.Партньорство за мир (ПзМ) е проект на НАТО, чиято цел е да повиши оперативната съвместимост между НАТО и други държави в Европа, както и между НАТО и страните от бившия Съветски съюз, които се намират в Азия. Проектът е създаден през 1994 г., няколко години след рухването на бившия източен блок. \r\n1952 г.  \r\nПроведено е съдебно дело срещу отец Дамян Гюлов - основател и редактор на католическия в. \"Истина\". Обвинен е в антинародна дейност и е принуден да признае, че е поддържал \"връзки с чужди разузнавания\", като е предавал сведения от военен, стопански и политически характер на Ватикана, Англия и Франция. Осъден е на 12 г. строг тъмничен затвор. Серията съдебни процеси в България срещу католически свещеници започва с делото на Асен Чонков, енорийски свещеник в с. Бърдарски геран, Никополска епархия. Той е арестуван през юли 1950 г. като предполагаем главен организатор на спонтанните бунтове в региона срещу насилственото събиране на т. нар. държавни доставки на зърнени храни. В обвинителния акт на врачанския окръжен прокурор Асен Чонков е определен като “привърженик на монархофашистката власт” и “саботьор на отечественофронтовските инициативи”. За тези провинения е осъден на 15 години затвор. Следва процесът срещу Дамян Гюлов. Третият съдебен процес е на 3 юни 1952 г. Подсъдими са софийският свещеник капуцин Роберт Прустов и неговият помощник-домакин Стефан Цоков. Двамата са обвинени в шпионаж и противодържавна дейност. Роберт Прустов е осъден на 20 години лишаване от свобода, 22 години лишаване от граждански права и конфискация на цялото имущество. Стефан Цоков е осъден на 10 години лишаване от свобода, 12 години лишаване от граждански права и конфискация на цялото имущество. На 6 юни 1952 г. в Пловдив е организиран съдебен процес при закрити врати, на който е разгледано делото срещу свещеник Йосиф Тончев, капуцин. Обвинението срещу него също е в шпионаж. Йосиф Тончев е осъден на смърт и екзекутиран на 23 януари 1953 г. През юли 1952 г. са арестувани 40 души, сред които един епископ, 25 свещеници и една монахиня, те са обвинени в шпионска и подривна дейност срещу народнодемократичната власт. На 3 октомври е произнесена присъдата. Четирима души са осъдени на смърт чрез разстрел: Никополският епископ Евгений Босилков - пасионист, и успенците Камен Вичев, Павел Джиджов и Йосафат Шишков. Другите присъди варират от 3 до 20 години лишаване от свобода – двама са осъдени на 20 години затвор, шестима на 15 години, двама на 14 години, единайсет души получават по 12 години, деветима по 10 години, четирима съответно по 8, 6, 5 и 3 години, и двама по година и половина. Смъртните присъди са изпълнени в 23,30 часа на 11 ноември 1952 г. в Софийския затвор. \r\nНа 29 октомври 1952 г. Софийският окръжен съд разглежда делото на епископ Иван Романов, наместник на Софийско-Пловдивската епархия. Обвинението е шпионаж. Произнесената присъда е 12 години лишаване от свобода. На 8 януари 1953 г., епископ Иван Романов умира в затвора. От 2 до 4 декември 1952 г. Софийският окръжен съд разглежда още едно дело на католически свещеници и цивилни лица, обвинени в шпионаж. Обвиняемите са 10 души. Един е осъден на смърт, един на 20 години, двама на 15, двама на 12, двама на 10 години и двама на 6 години лишаване от свобода. \r\n1948 г.  \r\nАрестуван е о. з. ген. Димитър Томов - активен участник в завземането на властта на 9 септември 1944 г., член на БРП (к), заемал отговорни длъжности във Военното министерство. В обвинителния акт от 23 май му се приписват \"престъпления\" като \"предателство\", \"саботаж във войската\" и \"лично облагодетелстване\". Така на практика започва да се прилага Сталиновата формула за \"врага с партиен билет\". Смъртната присъда е изпълнена на 25 август 1948 г. \r\n1930 г.  \r\nЖителите на Скопие Димитър Шалев, Григор Атанасов и Димитър Илиев връчват петиция на главния секретар на ОН Ерик Дръмонд за защита на българите във Вардарска Македония. През май те и унгарецът от Войводина Емерих Прокопи основават в Женева Бюро на малцинствата в Югославия. \r\n1891 г.  \r\nПриема се закон за пенсиите на военните лица и чиновниците по военното ведомство - държавни пенсии за изслужено време и инвалидност. \r\n1878 г.  \r\nПо време на Руско-турската война български чети водят сражение за освобождаването на Кюстендил. Освободени са Чирпан и Дупница. Сюлейман паша изтегля турските части от Пазарджик. \r\n1873 г.  \r\nСпециалната следствена комисия в София изготвя заключителния протокол, в който предлага Васил Левски да бъде осъден на смърт. \r\nНа 26 декември 1872 г. Васил Левски пристига в Къкринското ханче, откъдето възнамерява да тръгне на другия ден за Търново и Букурещ. При пътуването от Ловеч до Къкрина Левски е придружаван от Никола Цветков. На 27 декември 1872 г. призори турски заптиета обграждат Къкринското ханче и след кратка схватка арестуват Васил Левски. На 28 декември 1872 г. Васил Левски е отведен в Търново, където се провежда първият предварителен разпит. На 4 януари 1873 г. призори Васил Левски е докаран в София. Организирана е очна ставка с Димитър Общи и Атанас Попхинов. \r\nВасил Левски (Васил Иванов Кунчев, Дяконът, Апостолът) е виден деец на националнореволюционното движение, революционен демократ, идеолог и организатор на българската национална революция, създател на Вътрешната революционна организация (ВРО) и на Българския революционен централен комитет (БРЦК). Роден е на 19 юли 1837 г. (6 юли стар стил) в Карлово. Осъден е на смърт и е обесен на 18 февруари 1873 г. (6 февруари стар стил) г. край София (на мястото на днешния паметник в центъра на столицата). \r\n1867 г.  \r\nДобродетелната дружина подготвя \"Програма за политически отношения на сърбобългарите или на тяхното сърдечно отношение\". В програмата се предвижда създаването на една голяма славянска държава от сърби и българи, която да има общо правителство и Народно събрание. За владетел на държавата е посочен сръбският княз Михаил Обренович. \r\nОсвен членовете на Добродетелната дружина в съставянето на програмата участват още Найден Геров (на снимката) и сръбският дипломатически агент в Букурещ Кота Магазинович. Основният замисъл на Програмата е с подкрепата на Русия да се създаде една югославянска държава (Българо-Сърбия) с общо народно събрание. \r\nБългарска добродетелна дружина, Комитет на \"старите\", е обществено-политическа организация на българската емиграция в Букурещ, изразяваща интересите на по-заможните кръгове в нея. През 1862 г. Попечителството се преименува в Българска добродетелна дружина или само Добродетелна дружина. Макар че приема формата на благотворителна организация, то фактически си поставя и определени политически цели. Както Попечителството, така и Добродетелна дружина в своята дейност се придържат към съветите на руската дипломация. Най-изтъкнати нейни основатели и ръководни дейци били братята Евлоги и Христо Георгиеви, д-р Г. Атанасович, Ив. Бакалоглу и др. По въпроса за освобождението на България от османско иго Добродетелната дружина разчита главно на помощта на Русия. Дружината оказва материална помощ за формиране на четите на П. Хитов и Филип Тотю. През есента на същата година подпомогнала също и организирането на Втората българска легия в Белград. На тази дата са родени: \r\n1942 г.  \r\nРоден е Васил Попов - български математик, член-кореспондент на Българската академия на науките. Васил Попов е роден на 14 януари 1942 година в София в семейството на Атанас Попов и Лилия Сталева. През 1965 година завършва математика във Физико-математическия факултет на Софийския университет, а през 1971 година успешно защитава докторска дисертация на тема изпъкнали апроксимации. От 1976 година е доктор на математическите науки, през 1974 година заема длъжността доцент, а от 1981 година – професор в Математическия институт (дн. Институт по математика и информатика) при БАН. Избран е за член-кореспондент на Академията през 1984 година. Научните интереси на Попов са в областите математически анализ, числени методи, теория на апроксимациите. Сред приносите му са резултати, свързани с приближения с рационални функции, сплайн-функции, хаусдорфови приближения и други. Преподава във Физико-математическия факултет на Софийския университет. Заместник главен редактор е на списание „Serdica“ и член на редколегията на „Mathematica Balkanica“ и на „Approximation theory and applications“. Гост-професор в САЩ. Васил Попов умира на 31 май 1990 г. във Филаделфия. Носител е на наградите „Никола Обрешков“ (1974), Димитровска награда (1978) и Медал „1300 години България“ за изключителни постижения в теория на приближенията (1981). \r\n1926 г.  \r\nРоден е Васко Абаджиев – български цигулар виртуоз. Получава признание на 6 години, наричан е \"дете чудо\" и \"Паганини на ХХ век\". Концертира от 1932 г., свири в \"Мюзикферайн\" (Виена, 1932 г.) пред музиканти като Дж. Енеску, Я. Кубелик, Ж. Лафит; работи с диригентите В. Фуртвенглер, К. Бьом, Е. Клайбер, Х. Абендрот, В. Менгелберт (1938-1945 г.). Автор е на много пиеси за цигулка, квартети и др. През 1950 г. се завръща в България; изнася поредица от концерти под диригентството на С. Попов, В. Стефанов, Вл. Симеонов, К. Илиев, Д. Петков. На много от концертите му акомпанира П. Владигеров. Заминава за Унгария през 1956 г., по-късно се установява в Германия (ФРГ). Носител е на Извънредно отличие от конкурса \"Изаи\" (Брюксел, 1937 г.); I награда от конкурса \"Крайслер\" (Лиенс, Белгия, 1938 г.). \r\n1910 г.  \r\nРоден е Васил Чертовенски - български писател-хуморист и сатирик. Завършва гимназия в Габрово (1931 г.). От 1931 г. живее и работи в София. Участва в Отечествената война като журналист-доброволец в редакцията на вестник “Народна войска”. Работи като журналист във вестник “Народна войска” (1946 г.), “Отечествен фронт” (1948 г.), “Работническо дело” (1950 г.), “Стършел” (от 1950 г.). За пръв път печата през 1949 г. във вестник “Стършел”. \r\n1897 г.  \r\nРоден е Иван Димов - български драматичен и филмов актьор. Учи в драматичната школа към Народния театър, от 1922 г. до 1961 г. е в трупата на Народния театър. В киното работи от 1931 г. Участва във филмите \"Безкръстни гробове\" (1931 г.), \"Страхил войвода\" (1938 г.), \"Изпитание\" (1942 г.), \"Калин Орелът\" (1950 г.), \"Под игото\" (1952 г.) и др. \r\n1888 г.  \r\nРоден е Иван  Момчилов - български политически и обществен деец, участник в акцията по спасяването на българските евреи през 1943 г. Роден е в с. Соволяно, Кюстендилско. Завършва гимназия в Кюстендил (1906) и Юридическия факултет на Софийския университет. Работи като адвокат в Кюстендил. Председател на Кюстендилското читалище \"Братство\". Участва като офи­цер в Балканската война (1912-13) и в Първата световна война (1915-18). Народен представи­тел от Кюстендил в XXIV Обикновено НС (1938-1940). Участва в кюстендилската делегация, която на 8 март 1943 г. поставя началото на акцията по спасяването на българските евреи. Освен него в състава на делегацията, влизат още депутата Петър Михалев, търговеца Асен Суичмезов и учителя Владимир Куртев. Председател на Адвокатския съвет на Кюстендилската адвокатска колегия (1934-1935 и 1937-1939). През 1991 г. израелската комисия към Държавния институт \"Яд Вашем\" го провъзгласява за „Праведник на света“. Удостоен със званието \"почетен гражданин на Кюстендил\" през 1997 г. Умира на 78-годишна възраст на 24 декември 1966 г. \r\n1839 г.  \r\nРоден е Йосиф Антонов Ковачев – педагог, обществен и държавен деец, действащ член на Българското книжовно дружество (днес Българска академия на науките). Роден е в Щип. Завършва Духовната семинария в Белград. По-късно със средства от Одеското българско настоятелство заминава за Киев, където завършва Духовната академия. Завръща се в българските земи и учителства в Габрово, Щип и Прилеп. За пръв път използва звучната метода и класно-урочната организация на обучение. В Щип създава първото мъжко педагогическо училище. През 1872 г. е назначен за училищен инспектор в Кюстендил. След Освобождението е началник на народното просвещение в Пловдив, а след това е училищен инспектор в Софийската губерния. Избран е за народен представител в Учредителното събрание (1879 г.). От 1880 г. до 1887 г. заема длъжностите главен секретар на Министерството на вътрешните работи, член на Държавния съвет и е кмет на София. Развива активна обществена дейност. От 1887 г. до края на живота си е преподавател по педагогика във Висшето училище в София (днес Софийски университет \"Св. Климент Охридски\"). Издава първия български учебник по педагогика \"Школска педагогия или методическо ръководство за учителите и управителите на народните школи\". Автор е и на редица други педагогически помагала и учебници – \"Буквар по нагледната и гласна метода\", \"Ръководство за първоначалното обучение в четенето и писането по звучната метода\" и др. Умира на 31 октомври 1898 г. На тази дата умират: \r\n2009 г.  \r\nУмира българският актьор Димитър Манчев. Той е роден на 17 юли 1934 г. в София. Изиграва над 150 роли в театъра, киното и телевизията. Снима се в 12 български игрални филма. Най-популярната му роля в киното е на Миташки в българския филм „Оркестър без име“ (1982). Другите му изяви на големия екран са в „Горещо пладне“ (1966), „Понеделник сутрин“ (1966), „Последният войвода“ (1968), „Герловска история“ (1971), „Най-добрият човек, когото познавам“ (1973), „Топло“ (1978), „Роялът“ (1979), „Непълнолетие“ (1981), „19 метра вятър“ (1986), „Трака-трак“ (1996) и „Рапсодия в бяло“ (2002). \r\n2002 г.  \r\nУмира Дечо Таралежков - български композитор, кларнетист, алтсаксофонист. Завършва Юридическия факултет на Софийски университет “Св. Климент Охридски” през 1951 г. и Българска държавна консерватория, специалност “Кларнет” (1955 г.). Учи композиция при проф. Ал. Райчев. Работи като отговорен редактор на забавните предавания в Българската национална телевизия през 60-те и 70-те години. Директор е на дирекция “Забавно изкуство” и директор на фестивала “Златният Орфей” (1984-1989 г.). Аранжира шлагерите от 60-те години на ХХ в. “Сън сънувах”, “Закъснели срещи”, “Една българска роза”. Автор е на музиката към театралните спектакли и ТВ мюзикъли “Криворазбраната цивилизация”, “Вражалец”. В началото на 80-те години на ХХ в. сътрудничи на групите “Сигнал” и “Фоноекспрес”. Член е на Съюза на българските композитори. Носител е на орден “Кирил и Методий” I ст. \r\n1988 г.  \r\nУмира Камен Калчев – български писател. Завършва гимназия в София през 1934 г. Осъден е за антидържавна дейност, лежи в Софийския затвор (1935-1936 г.). Следва администрация и финанси в Свободния университет в София от 1937 г., работи като счетоводител в дружество “Петрол”. След 9 септември 1944 г. е редактор във вестник “Септемврийче” (1945 г.), сп. “Пламъче” (1945-1950 г.), сп. “Септември” (1950-1953 г.), главен редактор и директор на издателство “Български писател” (1957-1962 г.), главен редактор е на Издателството за литература на чужди езици, председател на Съюза на българските писатели (1962-1964 г.), заместник-председател на Съюза на българските писатели от 1974 г. Първия си разказ - “Кучешки живот”, публикува през 1935 г. в сборника “Сигнали”. Печата разкази и очерци. След 9 септември 1944 г. създава над 30 книги с разкази, повести, романи, романизирани биографии, пътеписи, мемоари, драми и произведения за деца. \r\n1975 г.  \r\nУмира Георги Трайков - български политик; член в БЗНС от 1918 г. Участва в Септемврийския селски бунт в с. Гебедже (днес Белослав), Варненско. Министър е на земеделието в периода 1946-1949 г. Под негово ръководство се провежда заседание на ВС на БЗНС, където се гласува ръководната роля на БКП с цел изграждане на социализма (30 октомври 1948 г.); на практика се ликвидира БЗНС като политическа партия и се налага еднопартийното управление в България. От 1974 г. е председател на БЗНС. Председател е на Президиума (1964-1971 г.) и е председател (1971-1972 г.) на Народно Събрание. От април 1972 г. е зам.-председател на Държавния съвет и председател (от 1974 г. – почетен председател) на Националния съвет на ОФ. \r\n1946 г.  \r\nУмира д-р Илия Матакиев -  лекар, спасил град Пазарджик от холера, и войниците от 27 Чепински полк от замръзване, помогнал за развитието на културно масови дейности в Пазарджик. Роден е на 9 юни 1872 г. в град Пазарджик. Там завършва четвърти клас, гимназия в Пловдив и медицина във френския град Нанси. В България се завръща с почетна диплома за успех, а през 1899-а успешно полага държавен изпит. На 29 декември 1900 г. е произведен в чин кандидат санитарен подпоручик. Дългогодишната му лекарска практика допринася за безспорния напредък и модернизация на здравеопазването и санитарната дейност в Пазарджик. 30 години е главен градски лекар, още 25 години началник на здравната служба. Става инициатор за откриването на втора градска лечебница, на първия родилен дом, първата общинска аптека и старчески приют. Д-р Матакиев е дружинен лекар на 27-и пехотен Чепински полк през Балканската и Междусъюзническата война, бригаден лекар на Втора армейска бригада, началник на полева болница в Добруджа. През Първата световна война е лекар в полева болница в Драма. По време на кариерата си като военен лекар служи в 21-ви пехотен средногорски полк. В продължение на половин век (1900 – 1946) се откроява яркото присъствие на на д-р Матакиев в обществения и културния живот на Пазарджик. Дълги години е председател и член на настоятелството на читалище „Виделина“. Той е първият председател на археологическото дружество „Бесапара“ и на музикалното дружество „Родопска песен“. На дружество „Еледжишки юнак“ е почетен председател и дългогодишен председател на Червения кръст. Благодарение на активната му дейност става възможно създаването на градски музей и картинна галерия в Пазарджик; модернизира градската библиотека. Придобивка за времето си е народният университет към читалище „Виделина“. Има възпоменателни медали за Балканската и Първата световна война, почетен знак „Червен кръст“ – голям кръст без лента и други. Умира на 14 януари 1946 г. на 74 години. \r\nНосител е на Царски орден „Св. Александър“ V степен, Народен орден „За военна заслуга“ VI степен и Орден „За гражданска заслуга“ велик кръст. \r\n1937 г.  \r\nУмира Стефан Бочаров -  лекар, участник в Руско-турската война (1877-1878). Български офицер, генерал-майор. Основоположник на хигиенната наука в българската военна медицина. Стефан Бочаров е роден на 1 април 1852 г. в Бейковци. Завършва Априловското класно училище в Габрово. В периода 1872 - 1878 г. следва в Императорската медикохирургическата академия в Санкт Петербург. \r\nПо време на Сръбско-турската война (1876) е фелдшер в санитарния отряд на д-р Димитър Моллов към Сръбската армия. През Руско-турската война (1877-1878) работи към санитарният отряд на руския Червен кръст. Фелдшер и преводач в IV- а рота на X- а дружина на Българското опълчение. През 1878 г. е фелдшер в Руската болница в Габрово. Завършва медицинското си образование през 1878 г. Работи като военен лекар в I- и Артилерийски полк, I- а дружина, хигиенист в София, Окръжен лекар в Габрово. Главен лекар на Българската войска (1897-1907). През 1910 г. е повишен във военно звание генерал-майор. Заместник-началник на Военносанитарната част към Министерство ва войната (1912-1913). Член ва Върховното управление на Българския червен кръст (1907-1909). \r\nСанитарен генерал-майор Стефан Бочаров умира на 14 януари 1937 г. в София. \r\n1928 г.  \r\nУмира Мара Николова Бунева - българска революционерка, член на Вътрешната македонска революционна организация. Известна е като „борец за свобода“ и „героиня“ заради извършения от нея атентат срещу Велимир Прелич през 1928 година. Мара Бунева е родена през 1901 година в северозападния македонски град Тетово, тогава в Османската империя, днес в Република Македония. Съществува версия, че е родена през 1902 година. Родена е в семейството на Никола (Нико) С. Бунев и Ана, братовчедка на Миля от рода Топорковци, женена за предприемача Георги Хаджиристич. По майчина линия революционерката е внучка на легендарния Захарий (Зако) Манойлов – който има заслуга за построяването на християнския храм „Свети Димитър“ в Тетово по турско време. Между 1915-1917 година Мара Бунева учи в скопската стопанска гимназия, а след края на Първата световна война заминава за България. Завършва висше образование в Софийския университет, след което се жени за офицера от българската армия Иван Хранков. Брат ѝ Борис Бунев я привлича в редовете на ВМРО и тя започва да изпълнява поръчки на революционната организация, като на няколко пъти минава границата с конспиративни задачи. \r\nПрез 1926 година Мара Бунева се завръща в Тетово при семейството си, а през декември същата година успешно се развежда със съпруга си. През 1927 година се установява в Скопие, в къщата на роднините си Хаджиристич, съседна на тази на Велимир Прелич. Завършва курс по шев и отваря собствено шивашко ателие, междувременно се сближава със семейство Прелич и влиза във висшето сръбско общество в града. \r\nНа 13 януари 1928 година Мара Бунева разстрелва в центъра на Скопие на стария Камен мост на Вардар Велимир Прелич, след което се прострелва в гърдите. Велимир Прелич е юридически съветник на Скопска Бановина и като такъв е отговорен за Скопския студентски процес срещу дейците на Македонската младежка тайна революционна организация. \r\nЗапитана от сръбския офицер, пристигнал пръв на мястото на атентата, защо е убила Прелич, Мара Бунева отговаря: „Заради мъченията, които той извърши над моите братя студенти. Защото обичам отечеството си.“ Мара Бунева умира на следващия ден, от раните си. Погребението ѝ е извършено без свещеник и опело в безименен гроб. Атентатът привлича вниманието на европейската общественост към съдбата на българите под сръбска и гръцка власт.  За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и", "date": "2019.01.14", "title": "Денят 14 януари в българската история"}
{"url": "http://www.focus-news.net/news/2019/01/14/2611727/dobrich-izlozhba-zhivopis-sezonite-v-dvoretsa-e-parvoto-sabitie-v-kalendara-na-darzhavniya-kulturen-institut-za-2019-godina.html", "text": "Изложба живопис „Сезоните в Двореца“ е първото събитие в календара на Държавния културен институт – Културен център (ДКИ-КЦ) за 2019 година, предаде кореспондентът на  Радио „Фокус” – Варна . Изложбата ще бъде представена в галерия „Тихото гнездо“. В следващите месец ДКИ – КЦ „Двореца“ организира поредицата „Час по родолюбие“ – от 15 февруари до 18 април. Инициативата е съвместна с Националния музей „Васил Левски“ в Карлово. В галерия „Тихото гнездо“ ще бъде подредена изложбата „Аз, Васил Левски, в Карлово роден…“, която представя образа на Апостола и неговото дело чрез графични творби на български художници. Предвидена е и среща с Христина Богданова, родственичка на Левски. През месец март посетителите на „Двореца“ ще могат да разгледат в Каменна зала изложбата „Знаци на свободата и героизма“, посветена на Руско-турската освободителна война (1877-1878). \r\nЕкспозицията включва живопис, графика, фотография и документи. Автори на живописните платна и графиките са български и руски художници, фотографиите са правени по време на самата война. В изложбата са включени копията на документи с висока историческа стойност , едно от които е на Санстефанския мирен договор. Тази изложба може да бъде разгледана от 3 март до 12 април.  \r\nЖулиета НИКОЛОВА", "date": "2019.01.14", "title": "Добрич: Изложба живопис „Сезоните в Двореца“ е първото събитие в календара на Държавния културен институт за 2019 година"}
{"url": "http://www.focus-news.net/news/2019/01/14/2611729/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на службата е в 10.00 часа. Вечернята ще е от 16.00 часа.  \r\nНикола ПЕТКОВ", "date": "2019.01.14", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/01/14/2611728/nimh-zhalt-kod-za-snyag-i-poleditsi-e-v-sila-v-oblastite-vidin-montana-i-vratsa.html", "text": "Жълт код за сняг и поледици е в сила в областите Видин, Монтана и Враца. Това сочи справка на  сайта на Националния институт по метеорология и хидрология (НИМХ) . В сутрешните часове и до обяд ще има валежи от дъжд и сняг, а главно в планинските районите ще има условия за поледици. \r\nОчаква се да има силно вълнение и силен вятър над морето в североизточната част на Черноморието. В Добрич поривите на вятъра от юг-югозапад ще бъдат 14-17 м/с, а вълнението на морето- 4 бала.", "date": "2019.01.14", "title": "НИМХ: Жълт код за сняг и поледици е в сила в областите Видин, Монтана и Враца"}
{"url": "http://www.focus-news.net/news/2019/01/14/2611730/denyat-14-yanuari-v-svetovnata-istoriya.html", "text": "На 14 януари 2013 г. за първи път от началото на комунистическия режим на Фидел Кастро кубинците получават възможността да пътуват свободно в чужбина. В същия ден първата мащабна грипна епидемия през 21 век обхваща САЩ и Китай. На 14 януари 1969 г. се поставя се начало на космическата поща. На тази дата през 1690 г. в Нюрнберг, Германия, е изобретен кларнетът. Неговият изобретател е Йохан Кристоф Денер. \r\nНа 14 януари са родени: американска актриса Фей Дънауей, американският писател и публицист Джон Дос Пасос.  \r\nНа 14 януари умират:  Джордж Бъркли – ирландски философ, привърженик на идеалистическата школа, британският актьор Алън Рикман, английски астроном и геофизик Едмънд Халей и др .   \r\n2018 г.  \r\nПотъва иранският петролен танкер, който гори повече от седмица в Източнокитайско море. Танкерът \"Санчи\", който превозва 136 хил. тона кондензирани въглеводороди, се запалва на 6 януари след сблъсък с товарен кораб. \r\n2018 г. \r\nКалифорнийска двойка е обвинена, че е държала 13-те си деца оковани и недохранени в градчето Перис, на 100 км източно от Лос Анджелис. Децата са на възраст от 2 до 29 години. \r\n2017 г.  \r\nТурският парламент одобрява две конституционни изменения, които разширяват правомощията на президента да назначи ново законодателство и да избере кабинета. \r\n2016 г.  \r\nПолицейските управление в Мидайят и Синар, Диарбекир, са ударени от коли-бомби, при което загиват шестима души а са ранени 39. Никой не поема отговорност, но правителството обвинява бунтовниците от ПКК за нападенията. \r\n2016 г.  \r\nСветовната здравна организация обявява край на епидемията от вируса Ебола в Западна Африка. \r\n2015 г.  \r\nКабинетът на министър-председателя на Япония Шиндзо Абе одобрява рекорден бюджет за отбрана с планове да закупи разузнавателни самолети и изтребители F-35, за да подобри сигурността на необитаеми острови в Източнокитайско море, за чието владение претенции имат и Япония и Китай.  \r\n2015  г.  \r\nТайван протестира срещу новите въздушни маршрути на Китай в близост до средната линия на Тайванския проток и заявява че ще увеличи наблюдението си на летателната активност. \r\n2015  г.  \r\nПрезидентът на Италия Джорджо Наполитано подава оставка поради напреднала възраст. \r\n2015 г.  \r\n„Ислямска държава“ разстрелва двама души за шпионаж в полза на Русия. По информация на руските власти в редовете на „Ислямска държава“ воюват между 800 до 1500 граждани на Русия. \r\n2014 г.  \r\nАпелативният съд на САЩ отказва на Федералната агенция на съобщенията (FCC) правото да изисква от интернет провайдърите да съблюдават принципа на мрежова неутралност. \r\n2013 г.  \r\nЗа първи път от началото на комунистическия режим на Фидел Кастро кубинците получават възможността да пътуват свободно в чужбина. \r\n2013 г.   \r\nПървата мащабна грипна епидемия през 21 век обхваща САЩ и Китай. \r\n2012 г.  \r\nБомбена заплаха предизвиква евакуацията на служителите в сградата на Съвета на Европа в Брюксел. \r\n2012 г.  \r\nПри самоубийствен бомбен атентат срещу шиитски поклонници в Басра, Южен Ирак загиват 50 души, още 100 са ранени. \r\n2012 г.  \r\nДействащият президент на Тайван Ма Инцзю спечелва отново президентските избори. \r\n2012 г.  \r\nЧетирима терористи смъртници атакуват полицейския участък на пакистанския град Дера Исмаил Хан. \r\n2011 г.  \r\nЖертвите от наводнението в Бразилия достигат 550, а броят на изчезналите не е установен. Разрушени са къщи, пътища и улици. Най-значителни щети понасят трите общини северно от Рио Де Жанейро - Нова Фрибурго, Терезополис и Петрополис, са заринати с кални потоци след тридневните интензивни дъждове. Обстановката се описва в пресата като “най-голямото природно бедствие в страната\", като “засегнатите от свлачища райони изглеждат като след силно земетресение\". \r\n2007  г.  \r\nИздигната е кандидатурата за президент на Никола Пол Стефан Саркози дьо Наги-Боча с гласовете на 98% от изразените вотове на управляваната от него партия (в интернет-гласуването са участвали около 69% от членовете на партията Съюз за народно движение). На 6 май 2007 г. е избран за 6-ти президент на Петата френска република. Встъпва в длъжност на 16 май 2007 г. и изпълнява тази функция до 15 май 2012 г., когато предава поста на Франсоа Оланд. \r\nПреди избирането му за президент той е председател на партията Съюз за народно движение (Union de mouvement populaire). Той е министър на икономиката и финансите в правителството на Жан-Пиер Рафарен и министър на вътрешните работи в правителството на Доминик дьо Вилпен. \r\n2005 г.  \r\nСондата Хюгинс каца на спътника на Сатурн - Титан. Наречена на името на холандския астроном Кристиян Хюгинс, сондата Хюгинс е космически апарат с форма на чиния, създаден от Европейската космическа агенция, за да кацне на повърхността на Титан, най-голямата луна на планетата Сатурн. Изстреляна е от апарата в орбита Касини на 24 декември 2004 г. и се приземява на Титан на 14 януари 2005 г. Касини и Хюгинс са разработени като част от международен проект между европейски и американски учени, започнал през 1997 г. Целта на проекта е чрез изучаването на атмосферата на Титан да се хвърли светлина върху произхода на живота на Земята. \r\n2004 г.  \r\nСлед избирането на Михаил Саакашвили за президент е приет новият вид на Националното знаме на Грузия. То замества предишното знаме на страната, използвано между 1990 и 2004 г. \r\n1972 г.  \r\nКралица Маргрет ІІ Датска се възкачва на трона. Тя е първата кралица на Дания от 1412 г. и е първият датски монарх, който не се казва Фредерик или Кристиян, от 1513 г. насам. Маргрет ІІ е родена през 1940 г. и е най-голямата дъщеря на крал Фредерик ІХ и кралица Ингрид, дъщеря на шведския крал Густавус VІ. Правото на принцеса Маргрет за възкачване на трона се създава през 1953 г. чрез новата конституция, която позволява женското наследяване на престола. Маргрет става член на Държавния съвет през 1958 г. През 1968 г. се омъжва за французина Сомт Анри дьо Лаборд дьо Монпеза и става майка на двама синове. Със смъртта на баща й през 1972 г. Маргрет става първата датска кралица след Маргрет І, управлявала в края на ХІV и началото на ХV век. \r\n1970 г.  \r\nЕисаку Сато е избран за трети път за министър-председател на Япония. Сато Еисаку е японски политик, министър-председател в периода 1964-1972 г., брат е на Набосуке Киши. Роден е през 1901 г. След взимането на диплома по право в Имперския университет на Токио през 1924 г. започва работа в министерството на железниците. През 1947 г. е назначен за заместник-министър на транспорта. През 1948 г. напуска министерството и влиза в политиката като либерален демократ-член на долната камара на Диета. Заема множество министерски постове в следващите няколко правителства – министър на строежите (1952-53 г.), министър на финансите (1958-60 г.), министър на науката и технологиите (1963-64 г.). През 1964 г. заема поста министър-председател от Хаято Икеда, подал оставка поради здравословни причини. Чрез неговите преговори през 1965 г. е подписано споразумение, което нормализира отношенията на Япония с Южна Корея, а през 1969 г. подписва договор със САЩ, който довежда до възстановяването на японския суверенитет на Окинава през 1972 г. Сато не предвижда общественото недоволство от клауза в договора, според която американски войски имат право да останат на територията на острова, което става причина за оставката на Сато през 1972 г. скоро след като договорът влиза в сила. Сато получава Нобелова награда за мир през 1974 г. \r\n1969 г.  \r\nПоставя се начало на космическата поща. За начало на Космическата поща в историята на пощенските съобщения се смята кореспонденцията (писма и вестници), доставена на борда на космическия кораб “Союз-4” на летеца космонавт на СССР В. Шаталов от летците космонавти Евгений Хрумов и Алексей Елисеев с космическия кораб “Союз-5”. Писмото, доставено на “Союз-4”, е подпечатано със специално клеймо с дата 14 януари 1969 г. През същата година американските космонавти Нийл Армстронг и Едуин Олдрин доставят писмо на Луната, подпечатано със специален печат. България има космическа поща от 1979 г., осъществена от първия български космонавт Г. Иванов. \r\n1938 г.  \r\nОбластта “Кралица Мод” в Антарктика става владение на Норвегия. Владението на Норвегия е обект на Антарктическия договор, но не е признато официално. “Кралица Мод” се намира между ледниците Стенкъмб-Уилс и Шинан в Антарктика. Площта й е приблизително 2.5 милиона кв. км, покрита е с ледена покривка. Земята е наречена на името на Мод Шарлот Мери Виктория, внучка на кралица Виктория, по-късно кралица на Норвегия (като съпруга на крал Хаакон VІІ). \r\n1900 г.  \r\nВ Рим се състои премиерата на операта “Тоска” от Джакомо Пучини.  \r\nПучини е италиански композитор, роден на 22 декември 1858 г. в Лука. Решава да започне да пише опера, след като чува Аида на Верди през 1876 г. Учи в Миланската консерватория. Първата му опера Le villi (1883 г.) е поставена благодарение на спонсорството на приятелите на композитора и се радва на огромен успех. Втората, Едгар (1889 г.) няма успех, но “Манон Леско” (1893 г.) донася международно признание на композитора. Пучини е автор на оперите - \"Бохеми\", \"Тоска\", \"Мадам Бътерфлай\", \"Турандот\" (завършена от Ф. Алфано, поставена е през 1926 г.). \r\n1690 г.  \r\nВ Нюрнберг, Германия, е изобретен кларнетът. Неговият изобретател е Йохан Кристоф Денер. Музикалният инструмент се състои от цилиндрична дървена тръба и е наследник на по-стар инструмент, наречен “шалюмо”, първият истински единичен дървен духов инструмент. Йохан Кристоф Денер заедно с помощта на сина си Якоб подобряват този инструмент, като добавят два ключа и увеличават диапазона му с повече от две октави. Също добавят елемент за уста и подобряват края на инструмента, като по този начин създават съвременния кларнет. През 1843 г. кларнетът е допълнително подобрен, когато Клозе прилага флейтови ключове в кларнет. Моцарт е първият композитор, който ползва кларнета в симфония. \r\n1650 г.  \r\nПо заповед на кардинал Мазарини е арестуван лидерът на френската опозиция принц Конде. \r\nДжулио Раймондо Мазарини е френски политик и държавник, кардинал от 1641 г., доктор по право; италианец по произход. Пръв министър (1643-1661 г.) по време на непълнолетието на Луи XIV. Постига политическа хегемония на Франция в Европа. \r\n1601 г.  \r\nВ Рим по заповед на католическата църква са изгорени еврейските книги. На тази дата са родени: \r\n1941 г.  \r\nРодена е Фей Дънауей - американска актриса. Създава поредица от запомнящи се женски образи: \"Бони и Клайд\" (1967 г.), \"Споразумението\" (1969 г.), \"Малък голям човек\" (1970 г.), \"Тримата мускетари\" (1973 г.), \"Ад под небето\" (1974 г.), \"Трите дни на Кондора\" (1975 г.), \"Очите на Лора Марс\" (1978 г.), \"Порочната лейди\" (1982 г.), \"Казанова\" (тв, 1987 г.), \"Христофор Колумб\" (1991 г.), \"Луди шофьори\" (1991 г.), \"Аризонска мечта\" (1992 г.), \"Темпо\" (1993 г.), \"Дон Хуан Де Марко\" (1995 г.), \"Пияници\" (1996 г.), \"Хотел “Дънстън Чикс\" (1996 г.), \"Албинос алигатор\" (1996 г.), \"Аферата Томас Краун\" (1999 г.), \"Жана Д’Арк\" (тв, 1999 г.), \"The Yards\" (2000 г.), \"Жълта птица\" (2001 г.), \"Проповедта\" (2001 г.), \"Mid-Century\" (2002 г.), \"El Padrino\" (2003 г.). \r\n1896 г.  \r\nРоден е Джон Дос Пасос - американски писател, публицист. Първите му романи - \"Посвещение на един млад човек\" (1920 г.) и \"Трима войници\" (1921 г.) - го приближават до \"изгубеното поколение\" (формулировка на Г. Стайн). Начало на формалистични експерименти в творчеството му е романът \"Манхатън\" (1925 г.). Най-значителното му произведение е трилогията \"САЩ\" - \"42-ри паралел\" (1930 г.), \"1919\" (1932 г.) и \"Големите пари\" (1936 г.), която представя панорама на живота в САЩ от 20-те години на ХХ в. След Гражданската война в Испания (1936-1939 г.) скъсва отношенията си с левите кръгове. Автор е на трилогията \"Щат Колумбия\" (1939-1948 г.), романа \"В средата на века\" (1961 г.), на автобиографичната книга \"Добрите времена\" (1966 г.). \r\n1875 г.  \r\nРоден е Алберт Швайцер - изследовател на философията на културата. Получава образование в университетите на Страсбург, Берлин и Париж. От 1899 г. е д-р по философия, от 1900 г. д-р по теология и през 1913 г. - д-р по медицина. В 1928 г. е удостоен с франкфуртската Гьотева награда, през 1952 г. получава Нобелова награда за мир. Известен е и като концертиращ органист и музиковед. Неговите изследвания върху творчеството на Бах помагат за възраждане на интереса към музиката му и оказват влияние върху съвременния стил на изпълнението й. Занимава се с анализ на критерия за оценка на индивидуалния стил на художника и проблемите при взаимодействието на различните видове изкуства. Светогледът му се формира под влияние на “философията на живота” и на учението на Шопенхауер за състраданието. В учението му етиката органично се слива с философията на културата. Като критерий за развитието на културата приема равнището на хуманизма, достигнато от обществото. \r\n1684 г.  \r\nРоден е Жан Батист ван Ло, френски портретист и художник. Роден в Екс-ен-Прованс, ван Ло е обучаван в техниките на изобразителното изкуство от баща си Абраам ван Ло. В ранна възраст ван Ло прави няколко рисунки, с които украсява църквата и няколко обществени сгради в Екс, по-късно в Тулон. Учи в Рим под ръководството на Бенедето Лути. Рисува “Бичуване на Христос” в църквата Санта Мария в Монтичели. В Торино рисува Шарл Еманюел ІІ, дук на Савоя. След като се премества в Париж става член на Кралската академия по рисуване и скулптура. В Париж ван Ло създава няколко олтара и възстановява творбите на Франческо Приматичио във Фонтенбльо. През 1737 г. се премества в Англия, където създава портрета на Коли Сибър и Оуън МакСуайни. Ван Ло рисува още сър Робърт Уолпол, както и принца и принцесата на Уелс. Поради влошаващото се здраве художникът прекратява престоя си в Англия и се връща първо в Париж през 1742 г. и по-късно в Екс, където умира на 19 декември 1745 г. На тази дата умират: \r\n2016 г.  \r\nУмира Алън Рикман -  британски актьор и театрален режисьор роден в Лондон, Англия. Той става популярен след ролята си на злодея Ханс Грубър в „Умирай трудно“ от 1988 г. Амплоа, което затвърждава и в образа на шерифа на Нотингам от „Робин Худ: Принцът на разбойниците“ (1991), за който получава награда БАФТА. Известен е и с участието си в поредицата за Хари Потър, като тъмния учител Сивиръс Снейп. Рикман е също така и именит театрален актьор в съвременни и класически постановки и бивш член на кралската Шекспирова трупа. \r\n1970 г.  \r\nУмира Уйлям Фелер - американски математик. Член е на Националната академия на науките на САЩ. Завършва Загребския университет през 1925 г. Доктор по философия е на Гьотингенския университет от 1926 г., преподавател е в Принстънския университет (професор е от 1950 г.). Създава трудове по теория на вероятностите и нейните приложения в генетиката, физиката, икономиката. Получава ценни резултати от изследвания в областта на пределните теореми на теорията на вероятностите и теорията на дифузните случайни процеси. Автор е на популярен учебник по теория на вероятностите. \r\n1924 г.  \r\nУмира Арне Гарборг – норвежки писател, представител на либералното културно движение \"Млада Норвегия\". Поддържа движението за национален език. Автор е на реалистичния роман \"Селски студенти\" (1883 г.), \"Уморени души\" (1891 г.), \"При мама\" (1810 г.). Превежда \"Одисея\" на норвежки език (1918 г.). \r\n1912 г.  \r\nУмира Ото Либман - германски философ, представител на ранното неокантианство. Доцент е в Тюбинген от 1865 г., професор е в Страсбург от 1872 г. и Йена от 1882 г. В съчинението си \"Кант и епигоните\" (1865 г.) призовава за връщане \"назад към Кант\". Отхвърляйки понятието \"вещи в себе си\", строи своя философия върху тези положения на Кант, които смята за непреходни - априоризма и феноменализма. Основното в идеалистическата система на Либман, е идеята за иманентните закономерности на съзнанието, които определят целия свят на човешкото познание. \r\n1909 г.  \r\nУмира Зиновий Рожественски – руски морски офицер, вицеадмирал (от 1904 г.), генерал-адютант (от 1904 г.). Завършва Морско училище през 1870 г. и Михайловската артилерийска академия през 1873 г. Участвува в Руско-турската война от 1877-1878 г. Заедно със С. О. Макаров (също бъдещ адмирал) създават минното оръжие и миноносците като бойни кораби и ги използват във войната от 1877 г. Рожественски е един от създателите на българската военна флотилия в Русе. След войната служи в Балтийския флот. Началник е на Главния морски щаб от 1903 г. Командващ е на Втора Тихоокеанска ескадра от април 1904 г., извършила поход от октомври 1904 г. до май 1905 г. В Цушимското сражение (1905 г.) действа твърде пасивно, което е една от причините за разгрома на Втора Тихоокеанска ескадра. В сражението е ранен тежко и пленен от японците. След завръщането в Русия е съден от военноморски съд, оправдан и пенсиониран (1906 г.). \r\n1905 г.  \r\nУмира Ернст Абе – немски физик оптик. Създател е на технологията в основните клонове на оптико-механичната промишленост. Професор е по теоретична физика в Йена от 1870 г.; директор на астрономическата обсерватория в Йена (1877-1890 г.). Създава теорията на микроскопа (1872 г.) и разработва конструкцията на много оптически устройства, носещи неговото име. Работи заедно със собственика на оптическата фабрика Карл Цайс, след чиято смърт през 1888 г. наследява предприятието. \r\n1753 г.  \r\nУмира Джордж Бъркли – ирландски философ, привърженик на идеалистическата школа. Според неговата теория за “субективния идеализъм” или “имматериализма” човек може да знае директно единствено усещанията и идеите за предметите, но не и абстракции като “материя” например. Най-значителните му философски произведения са: \"Опит за нова теория на зрението\" (1709 г.), \"Трактат върху принципите на човешкото знание\" (1710 г.), \"Три диалога между Хилас и Филонус\" (1713 г.) и др. \r\n1742 г.  \r\nУмира Едмънд Халей - английски астроном и геофизик, член на Лондонското Кралско дружество от 1678 г. Учи в Оксфордския университет, професор е по математика в Оксфорд през 1703 г., от 1720 г. е назначен за директор на Гринуичката обсерватория. През 1676-1678 г. съставя първия телескопен каталог на звездите в Южното небесно полукълбо. През 1682 г. открива първата периодична комета (Халеева комета) и предсказва нейното завръщане през 1758 г., открива собственото движение на звездите (1718 г.), някои отклонения в движението на Луната и планетите (1720-1738 г.). В резултат на експедицията през 1698-1700 г. съставя първата подробна геомагнитна карта (1701 г.). Със собствени средства издава “Математически начала на натуралистическата философия” на И. Нютон. Превежда от арабски език и издава през 1710 г. математическите трудове на Аполоний Пергски. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.01.14", "title": "Денят 14 януари в световната история"}
{"url": "http://www.focus-news.net/news/2019/01/14/2611707/v-kevr-shte-se-provede-sreshta-na-koyato-shte-badat-obsadeni-merki-za-stabilizirane-na-tsenite-na-svobodniya-elektroenergien-pazar.html", "text": "Като част от мерките за стабилизиране на цените на свободния електроенергиен пазар, по инициатива на председателя на КЕВР, ще се проведе среща на ръководители на енергийните дружества, които участват на свободния пазар на електроенергия. В срещата ще участва и министърът на енергетиката Теменужка Петкова. На нея са поканени и представители на трите електроразпределителни дружества ЧЕЗ, EVN, Еенерго-про, както и ръководителите на трите дружества от БЕХ, които осъществяват основните количества електроенергия, продаващи се на пазара „ден напред“. Това са АЕЦ „Козлодуй“, ТЕЦ „Марица изток – 2“ и НЕК заедно с ръководителя на БЕХ Петьо Иванов, директора на Енергийния системен оператор Ангелин Савчев и ръководителя на Българската независима енергийна борса Константин Константинов. Целта е да се набележат допълнителни мерки за повишаване на количествата, така че да бъде задоволено търсенето. Те са в отговор на извънредното заседание на Националния съвет за тристранно сътрудничество на 8 януари, където синдикатите и бизнесът изразиха сериозна загриженост от поскъпването на електроенергията на борсовия пазар. Всички участници в трябва да представят своите собствени анализи на ситуацията и проект на мерки за стабилизиране на състоянието на енергийната борса в пазара „ден напред“. \r\nКато част от мерките от 15 януари ще започнат и проверки на трите електроразпределителни дружества. Тяхната цел е да се гарантира на българските граждани, че техническото състояние на дружествата съответства на изискванията.", "date": "2019.01.14", "title": "В КЕВР ще се проведе среща, на която ще бъдат обсъдени мерки за стабилизиране на цените на свободния електроенергиен пазар"}
{"url": "http://www.focus-news.net/news/2019/01/14/2611732/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. \r\nЛивия НИНОВА", "date": "2019.01.14", "title": "Благоевград: Повишена опасност от падащи камъни има в Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2019/01/14/2611734/kyustendil-shte-se-provede-obshtestveno-obsazhdane-na-proekta-za-byudzhet-na-obshtina-dupnitsa-za-2019-godina.html", "text": "Община Дупница е насрочила обществено обсъждане на проекта за бюджет за 2019 година. Това съобщи за  Радио „Фокус” – Кюстендил  Олга Китанова, зам.-кмет на Община Дупница. Общественото обсъждане ще се проведе от 17.30 часа в заседателната зала на общинска администрация. На него може да присъстват всички заинтересовани лица, преди това се предоставя възможност на гражданите и институциите да се запознаят с проекта за бюджет и да отправят своите предложения. В рамките на общественото обсъждане ще бъде предоставена информация относно общата рамка на бюджета за 2019 година, приоритетните дейности, държавните субсидии, средствата за делегирани дейности, както и инвестиционната програма и предвидените капиталови разходи. „За тази година от държавни субсидии към Община Дупница са разпределени 2 660 000 лева повече, в сравнение с миналата година. Огромната част от тези средства са определени да отидат в образованието, а една малка част ще бъдат за увеличение на заплатите за общинската администрация”, каза Олга Китанова. \r\nВенцеслав ИЛЧЕВ", "date": "2019.01.14", "title": "Кюстендил: Ще се проведе обществено обсъждане на проекта за бюджет на Община Дупница за 2019 година"}
{"url": "http://www.focus-news.net/news/2019/01/14/2611735/pazardzhik-v-belovo-shte-se-provede-turnir-po-shahmat-po-povod-praznika-na-grada.html", "text": "В Белово ще се проведе турнир по шахмат по повод празника на града. Това съобщи за  Радио „Фокус“ – Пазарджик  Ангел Стоев, старши експерт „Спортни бази и спорт за всички“ в Община Белово. Той обясни, че в турнира ще се включат 6 отбора с по четири състезатели. „Ще участват отбори от село Костенец и град Костенец, София, Долна Баня, Септември и Белово. Турнирът ще се проведе в Залата на Общинския съвет в Белово на 13 Януари от 10.00 часа“, уточни Стоев. Той допълни, че след края на проявата най-добрите отбори и шахматисти ще получат награди от кмета на Община Белово. \r\nВаня НИКОЛОВА", "date": "2019.01.14", "title": "Пазарджик: В Белово ще се проведе турнир по шахмат по повод празника на града"}
{"url": "http://www.focus-news.net/news/2019/01/14/2611731/prokuror-rumyana-arnaudova-trima-dushi-sa-zadarzhani-za-razrushavaneto-na-pyasachnite-dyuni-na-kamping-smokinya-vklyuchitelno-i-sobstvenikat-na-imota.html", "text": "Трима души, включително и собственикът на пясъчните дюни на къмпинг „Смокиня“, са задържани. Това каза говорителят на главния прокурор Румяна Арнаудова в предаването „Здравей, България“ по   Нова телевизия  във връзка с разрушените пясъчни дюни на къмпинг „Смокиня“. „Още във вчерашния ден Окръжна прокуратура в Бургас се самосезира по публикации в медиите. МВР-Бургас също и извършиха под ръководството на прокуратурата проверка“, посочи тя. „При отиването на място, полицейските служители са установили категорично, че се касае за разрушаването на дюни. Това е за нас защитена територия, разрушаването и повреждането на защитени територии и земни образувания, които са невъзстановими и изключително ценни, представляват престъпление по общ характер“, обяви говорителят на главния прокурор. „За това в условия за неотложност, при първите действия при разследването с оглед на местопроизшествието, е стартирано наказателно производство“, уточни Арнаудова. „В рамките на вчерашния ден полицейските служители установиха самоличността на багеристите, които са осъществили заравняването и на практика унищожаването на дюните. Те бяха задържани в късните часове. След провеждане на беседи с двете лица, те са заявили, че са били наети от трето лице, за това да извършат услуга“, заяви тя, като посочи, че е установен и багерът, с който е извършено заравняването. „Тези лица са посочили лицето, което ги е наело. Получили са 1 000 лв. за услугата, след което МВР успяха да установят и задържаха и поръчителя на това действие. Трите лица към момента са задържани за срок от 24 часа в МВР-Бургас и предстои с тях да се извършват процесуално следствени действия“, посочи Румяна Арнаудова. „Най-общо двамата багеристи сочат, че са били наети от това лице, а лицето твърди, че е собственик на имота, в които са осъществени действията, но не ги е наемал. Налице са противоречия в техните твърдения“, коментира тя. „Лицето, което сме задържали и което е поръчало тези действия е собственик на имота и твърди, че не е знаел, че някой е извършвал тези действия, което за нас е доста нелогично на този етап“, каза още Арнаудова.", "date": "2019.01.14", "title": "Прокурор Румяна Арнаудова: Трима души са задържани за разрушаването на пясъчните дюни на къмпинг „Смокиня“, включително и собственикът на имота"}
{"url": "http://www.focus-news.net/news/2019/01/14/2611737/pazardzhik-remont-ogranichava-dvizhenieto-po-otsechkata-selo-dyulevo-strelcha.html", "text": "Натоварено е движението по главните  пътища в област Пазарджик,  съобщи за  Радио „Фокус“– Пазарджик  дежурният в Областно пътно управление. Пътните настилки в равнинната част на областта са сухи, по усойните и планински райони – частично заледени, обработени и проходими при зимни условия. Временно е ограничено движението по пътя Батак – Доспат на МПС над 12 тона с ремаркета и полуремаркета.  Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.14", "title": "Пазарджик: Ремонт ограничава движението по отсечката село Дюлево-Стрелча"}
{"url": "http://www.focus-news.net/news/2019/01/14/2611740/sport-grigor-dimitrov-zapochna-s-pobeda-na-otkritoto-parvenstvo-po-tenis-na-avstraliya.html", "text": "Григор Димитров започна с победа участието си на Откритото първенство по тенис на Австралия. Поставеният под №20 в основната схема българин се наложи с 4:6, 6:3, 6:1, 6:4 над сърбина Янко Типсаревич в двубой, продължи малко повече от два часа и половина. Победата на Григор Димитров срещу Типсаревич е втора от общо шест двубоя.  \r\nВъв втория кръг на турнира най-добрият български тенисист ще играе срещу Пабло Куевас, който победи Душан Лайович с 6:4, 7:5, 6:1. Срещата помежду им ще бъде в сряда.", "date": "2019.01.14", "title": "Спорт: Григор Димитров започна с победа на Откритото първенство по тенис на Австралия"}
{"url": "http://www.focus-news.net/news/2019/01/14/2611739/pregled-na-osnovnite-temi-v-dobruzhdanskiya-pechat.html", "text": "„Решават съдбата на блок „Добрич“ на извънредна сесия“, съобщава на първа страница вестник  „Нова добруджанска трибуна“ . Казусът с жилищния блок е с над 35-годишна история. Предложено е да бъде поет дългосрочен дълг от Общината с 5-годишен погасителен период за довършване на строително-монтажните работи. От 2009 до 2014 година са вложени в строежа 3 009 485 лв. За довършване на блока е изчислено, че са необходими около 4 500 000 лв. До 18 януари Регионална библиотека „Дора Габе“ организира Седмица на българското кино. Прожекции ще има от 10.00 и 14.00 часа по заявки, входът е свободен. „Нефтохимик 2010“ спря „Добруджа 07“ към големия финал за купата“. Бургазлии ще защитават трофея си в турнира за Купата на България. Отборът се е наложил над добруджанци с 3:0. В отделните елементи бургаският отбор отново е бил по-добър и е играл по-концентрирано. „Живко Мартинов на прага на затвора“, с това заглавие на първа страница излиза днес вестник „Добруджанска трибуна“. Обвиненият за пет престъпления бивш депутат от ГЕРБ внезапно е заболял и е отложил за 16 януари предявяването на обвинение по „суджукгейт“ в Специализираната прокуратура. „Живко Мартинов има реалният шанс да стане един от малцината български законотворци, които ще излежат ефективна присъда „лишаване от свобода“. Петте обвинения срещу него са разделени в отделни дела. При определяне на наказанията съдът според специалисти ще отчете висящи производства и предходни присъди. „Повече пари за улици и инфраструктура в новия бюджет искат добричлии“, съобщава изданието. Акцент в проектобюджета по думите на зам.-кмета Елка Димова е поставен във функция „Образование“. 31 835 142 лв. са заделени по това основание. Общината възнамерява да инвестира 570 000 лв. в ремонт и оборудване на детски градини и 385 030 лв. за училища. 12,8 млн. лв. са предвидените средства за инфраструктура. В рубриката „Новини“ – „Хиляди в Добрич останаха без вода“. Кварталите „Строител“, „Балик“, „Христо Ботев“, „Йовково“ дни наред са били без водоподаване. По високите етажи вода не е имало от четвъртък. Причината – проблем при свързване на нов водопровод в района на улиците „Орфей“ и „Димитър Ковачев“.", "date": "2019.01.14", "title": "Преглед на основните теми в добружданския печат"}
{"url": "http://www.focus-news.net/news/2019/01/14/2611741/varna-hilyadi-abonati-v-grada-otnovo-ostavat-bez-voda-za-poveche-ot-polovin-denonoshtie-poradi-rekonstruktsiya-na-vodoprovod.html", "text": "Хиляди абонати във Варна отново остават без вода за повече от половин денонощие поради реконструкция на водопровод. Това съобщиха за  Радио „Фокус“ – Варна  от дружеството „Водоснабдяване и канализация“ в града. Поради реконструкция на бул. „Васил Левски“ и изграждане на нови връзки от фирма „Хидрострой“ от 9.00 часа до около 24.00 часа нарушено водоподаване и частично спиране на водата ще има в карето – бул. „Ян Палах“, бул.“Васил Левски“,  ул. „Царевец“, бул. „8-ми Приморски полк“, бул. „Мария Луиза“, бул. „Христо БотевЧ, ул. „Д-р Пискюлиев“, ул. „Отец Паисий“ и ул. „Прилеп“. С нарушено водоподаване ще бъдат и абонатите  в района, заключен между булевардите – „8-ми Приморски полк“, ул. „Капитан Рончевски“, бул. „Княз Борис“ и бул. „Цар Освободител“. \r\nБояна АТАНАСОВА", "date": "2019.01.14", "title": "Варна: Хиляди абонати в града отново остават без вода за повече от половин денонощие поради реконструкция на водопровод"}
{"url": "http://www.focus-news.net/news/2019/01/14/2611742/burgas-normalno-se-osashtestvyava-dvizhenieto-v-oblastta.html", "text": "Нормално е движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са проходими и видимостта е отлична. Натоварено е движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към ж.к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. Интензивно се осъществява движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2019.01.14", "title": "Бургас: Нормално се осъществява движението в областта"}
{"url": "http://www.focus-news.net/news/2019/01/14/2611743/dobrich-tri-patni-otsechki-sa-v-remont-do-kraya-na-yanuari.html", "text": "Три пътни отсечки са в ремонт до края на януари, предаде кореспондентът на  Радио „Фокус” – Варна . В ремонт са част от пътя за Варна и два участъка от околовръстния път на Добрич. Няма въведени промени в движението на автомобили в областта, няма и затворени пътища. Навсякъде движението на автомобили в зоните на ремонт се регулира с пътни знаци. Пътните настилки са предимно сухи. В Добрич времето е ясно, духа слаб вятър, температурата на въздуха е около минус 2 градуса.  \r\nЖулиета НИКОЛОВА", "date": "2019.01.14", "title": "Добрич: Три пътни отсечки са в ремонт до края на януари"}
{"url": "http://www.focus-news.net/news/2019/01/14/2611733/veliko-tarnovo-shte-se-provede-obshtestveno-obsazhdane-na-byudzheta-na-obshtinata-za-2019-g.html", "text": "В града ще се проведе обществено обсъждане на бюджета на Общината за 2019 г. Това съобщиха от пресцентъра на  Община Велико Търново . Представянето на основните финансови параметри и дискусията по тях ще се състоят от 13.30 часа в голямата зала на кметството. Всички граждани и заинтересовани лица могат да присъстват на общественото обсъждане. То ще обхване както проекта за бюджета, така и поемането на краткосрочен общински дълг през 2019 година.", "date": "2019.01.14", "title": "Велико Търново: Ще се проведе обществено обсъждане на бюджета на Общината за 2019 г."}
{"url": "http://www.focus-news.net/news/2019/01/14/2611736/galin-mihalev-api-nyama-vavedeni-ogranicheniya-po-parvoklasnite-patishta-i-avtomagistrali-v-stranata.html", "text": "Няма въведени ограничения по първокласните пътища и автомагистрали в страната. Това каза за сутрешния блок „Добро утро, България“ на  Радио „Фокус“  Галин Михалев, дежурен в Ситуационния център на Агенция „Пътна инфраструктура“ във връзка с актуалната пътна обстановка у нас. Близо 300 машини превантивно са обработвали републиканската пътна мрежа през изминалата нощ, уточни той. „Всички проходи са отворени, с изключение на Троянски и Превала. Забранено е преминаването на всички превозни средства през Троянски проход. Превала е забранен за МПС над 12т., не се позволява и тегленето на ремаркета и полуремаркета. Няма други ограничения на територията на България“, коментира Галин Михалев. Дежурният в ситуационния център на Агенция „Пътна инфраструктура“ обърна внимание и на това, че няма регистрирани инциденти през изминалото денонощие на територията на страната. \r\nЙоланда ПЕЛОВА", "date": "2019.01.14", "title": "Галин Михалев, АПИ: Няма въведени ограничения по първокласните пътища и автомагистрали в страната"}
{"url": "http://www.focus-news.net/news/2019/01/14/2611738/deputati-ot-pg-na-bsp-za-balgariya-shte-vnesat-v-api-iskane-za-predostavyane-na-dogovora-za-stroitelstvo-na-avtomagistrala-hemus.html", "text": "От 11.00 часа депутати от ПГ на \"БСП за България\" ще внесат в АПИ искане за предоставяне на договора за строителство на автомагистрала „Хемус“ между АПИ и държавното дружество \"Автомагистрали\". Това съобщиха от пресцентъра на  БСП . \r\nСлед внасянето на документа е предвидено изявление за медиите.", "date": "2019.01.14", "title": "Депутати от ПГ на \"БСП за България\" ще внесат в АПИ искане за предоставяне на договора за строителство на автомагистрала „Хемус“"}
{"url": "http://www.focus-news.net/news/2019/01/14/2611746/burgas-velosipedist-e-s-opasnost-za-zhivota-sled-intsident.html", "text": "Велосипедист е с опасност за живота след инцидент. Това съобщи за  Радио „Фокус“ – Бургас  дежурният от ОДМВР – Бургас. Мъжът се е ударил в колче и е със сътресение на мозъка, приет е в бургаска болница. \r\nМария КУРТЕВА", "date": "2019.01.14", "title": "Бургас: Велосипедист е с опасност за живота след инцидент"}
{"url": "http://www.focus-news.net/news/2019/01/14/2611745/blagoevgrad-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на Благоевград, предаде репортер на  Радио „Фокус“ – Пирин . Пътните настилки са мокри и хлъзгави, на някои места заснежени, но се почистват и обработват със смеси. Няма данни за затворени пътни участъци. Не са регистрирани тежки пътни инциденти в града. Трафикът е интензивен по булевардите „Св. св. Кирил и Методий“, „Васил Левски“ и „Св. Димитър Солунски“, както и по улиците „Славянска“, „14-ти полк“ и „Владо Черноземски“. Градският транспорт се движи по разписание и без отклонения от редовния си маршрут. \r\nЛивия НИНОВА", "date": "2019.01.14", "title": "Благоевград: Проходими при зимни условия са пътищата на територията на областта"}
{"url": "http://www.focus-news.net/news/2019/01/14/2611748/shumen-suhi-sa-patishtata-v-oblastta-dvizhenieto-se-izvarshva-normalno-pri-zimni-usloviya.html", "text": "Сухи са пътищата в област Шумен. Това съобщи за  Радио „Фокус“- Шумен  дежурният в Областното пътно управление. Настилките са обработени. Движението се извършва нормално при зимни условия. Времето е с разкъсана облачност, без мъгли и валежи. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 т поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.14", "title": "Шумен: Сухи са пътищата в областта, движението се извършва нормално при зимни условия"}
{"url": "http://www.focus-news.net/news/2019/01/14/2611751/veliko-tarnovo-vazmozhni-sa-zaledeni-uchastatsi-na-mesta-v-oblastta-patnite-nastilki-sa-obraboteni.html", "text": "В едната лента се осъществява движението в участък от ул. „Климент Охридски“ във Велико Търново заради свлачище. В отсечката под крепостта „Царевец\" трафикът се пренасочва в едното платно, а участъкът е регулиран със светофар, предаде репортер на  Радио „Фокус“ – Велико Търново . Интензивно е движението в града. Настилките са предимно сухи, на места мокри и заледени. Шофьорите трябва да карат внимателно. Времето е ясно и слънчево. Колони от автомобили има по улица „Магистрална“, в района на Южен пътен възел, п. в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час.  \r\nДвижението по главните и второстепенни пътища в областта е интензивно. Настилките са предимно сухи, на места са възможни заледени участъци. Настилките са обработени и опесъчени. Проходът на Републиката е отворен за движение, но остава в сила опасността от падащи камъни.  Тежки инциденти през денонощието не са регистрирани. \r\nЛуиза ТРАНЧЕВА", "date": "2019.01.14", "title": "Велико Търново: Възможни са заледени участъци на места в областта, пътните настилки са обработени"}
{"url": "http://www.focus-news.net/news/2019/01/14/2611749/smolyan-prohodimi-pri-zimni-usloviya-sa-patishtata-v-oblastta-po-visokite-chasti-sa-vazmozhni-zaledeni-uchastatsi.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Температурите навсякъде са отрицателни. Пътните настилки са мокри, на места по високите части са възможни заледени и заснежени участъци. Настилките са обработени с пясък и сол. Остава ограничено движението на товарни автомобили без ремаркета и полуремаркета през прохода Превала и пътя Батак – Доспат. Повишена е опасността от падащи камъни по пътищата в областта, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. Заради ремонтни дейности е въведена временна организация на движението за безопасност на пътя по път II-86 в участъка Средногорци – Рудозем. Поставени са необходимите знаци, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри, на места по второстепенните улици са заледени и затова трябва да се шофира внимателно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.14", "title": "Смолян: Проходими при зимни условия са пътищата в областта, по високите части са възможни заледени участъци"}
{"url": "http://www.focus-news.net/news/2019/01/14/2611750/ministar-krasimir-karakachanov-balgariya-vinagi-e-bila-regulator-na-problemite-v-makedoniya.html", "text": "България винаги е била регулатор на проблемите в Македония. Това каза заместник министър-председателят по обществения ред и сигурността и министър на отбраната Красимир Каракачанов в разговор с Илиана Беновска в седмичното обзорно политическо предаване „Беновска пита“, съобщиха от  екипа на предаването . Той заяви позиции по следните теми: Политика в името на България; Стратегически партньор ли е САЩ?; Лобира ли президентът Радев за Грипен?; Мандат за преговори за покупка на самолети; Каква е ролята на ДПС и Марешки в закупуването на самолетите? \r\nБеновска посрещна първия си гост за новата 2019 година с пожелание да е честна и успешна. Каракачанов пожела здраве, семейно и лично щастие. Водещата припомни, че от години пита кой и на какво основание иска и може ли да управлява България, но никой не ѝ отговаря в първо лице, единствено чисто – аз мога, аз искам. Министърът на отбраната каза, че това звучи много претенциозно, но това, че Беновска задава въпрос на четири от водещите политически лица в страната – Борисов, Доган, Станишев и Радев – дали могат да бъдат заедно в името на България – означава, че не трябва отговорите им да започват с „аз искам“, а е редно да обяснят какво могат и как ще го направят заедно с останалите. „Разумният въпрос е – могат ли политиците да загърбят личното си его, собственото си „аз“ в името на големия национален интерес“ подчерта Каракачанов, който смята, че „четиримата важни“ трябва да могат да отговорят, защото както е казал Гиньо Ганев – партии много, а България една – а демократичната форма е измислена, за да могат различните партии да изразяват идеите си и без значение от насочеността им всички партии говоря от името на България и за нейния интерес. „Какво има да делят?“ реторично попита Каракачанов. Беновска обясни, че очевидно има какво да делят и спомена, че Каракачанов е внесъл доклад за покупка на самолети F16 в Министерски съвет от свое име и от името на министъра на икономиката Караниколов, който в последствие е бил внесен като решение в Народното събрание. Министърът на отбраната обясни, че никога не изхожда от гледната точка на това кой е по-добър стратегически партньор, защото част от аргументите, които анализаторите използват в полза на покупката на американските самолети F16, са че САЩ са стратегически партньор. Каракачанов поясни, че мисли дали нещо би било добро, или не за България и въздушните сили. Според него по този въпрос се наблюдава политическо говорене и се коментира защо точно американски самолети. Министърът даде за пример покупка на кола – човек събира пари и отива да си търси най-добрата марка и модел, без да влага идеологически причини. Беновска вметна, че Радев очевидно харесва шведските „коли“ – самолети Грипен. Каракачанов сподели, че всеки има право на избор, а при предишната сага за купуване на самолети през 2016 година президентът не е потвърдил, че харесва повече Грипен от F16, а прави забележки по процедурата, които според министъра на отбраната не са точни, защото не става въпрос за лобизъм от страна на Борисов и Каракачанов за закупуване на американските машини. „Не бих казал, че е лобист (президентът Радев), защото не е казал – аз харесвам този самолет, искам да купите него“ обясни Каракачанов и подчерта, че между 2010 и 2012 година президентът е бил на мнение, че американските самолети са по-добри. „Служебният кабинет на Радев искаше да постави пред свършен факт редовния кабинет на Борисов – да купи Грипен“ каза Беновска. Каракачанов обясни, че служебният кабинет е направил класацията, дисквалифицирал е американците, но е имало основание шведите да са на първо място, защото тогава покупката е трябвало да бъде на стари F16 от Португалия, които са по-стари от тези в България – МИГ 29. Министърът припомни, че тогава парламентът е взел решение да се актуализира проектът и да се започне на ново. Беновска обобщи, че с тези си аргументи Каракачанов доказва, че президентът не е лобист. Гостът подчерта, че не доказва нищо, а казва, че правителството не предлага на народното събрание да даде на управляващите мандат за сключване на договор, а предлага този мандат да бъде за водене на преговори за сключване на договор. „БСП Ви обвиняват, че Вие сега искате да натоварите народното събрание да вземе решение, което трябва да бъде взето от изпълнителната власт“ подчерта Беновска. Каракачанов обясни, че народното събрание така или иначе трябва да вземе окончателното решение, а правителството иска правомощието да се водят преговори, защото цената в момента надхвърля прага от 1,8 милиарда с ДДС и няма как да бъдат купени нови 8 самолета. Министърът подчерта, че дори и да се договорят за цена – няма как да се сключи договор без гласуване в народното събрание, което ще направи сделката валидна и ще ратифицира договора. Каракачанов поясни, че ако някой от БСП не знае думата „ратификация“, ще му я обясни. „Как ще се отрази повишаването на цената на самолетите върху бюджета?“ попита Беновска. Според Каракачанов цената няма да е непоносима и много по-висока, защото все пак не се купуват ябълки и 20, 30, 50 или 100 милиона при сделка за самолети не са фрапантна разлика. „Не трябваше ли и финансовият министър да участва в създаването на този докла за Министерски съвет?“ зададе политическия журналист. Министърът на отбраната подчерта, че в междуведомствената работна група, която оценява офертите, присъстват представители на ВВС, министерството на отбраната, министерството на икономиката, министерството на финансите, външно министерство и ДАНС и на базата на техните доклади до него и министъра на икономиката се изготвя общия доклад. Беновска сподели, че е видяла пост в Туитър на Джон Болтън, човек на Бил Клинтън, в който авторът споделя поздравленията си към Бойко Борисов за това, че ще разкрие 40 000 работни места за американци чрез покупката на техните самолети. Каракачанов поясни, че предприятието, което ги произвежда е в Америка и ако успеят да уговорят част от поддръжката на самолетите да е в България – ще се разкрият работни места и за българите. Каракачанов се върна на това, че народното събрание ще гласува за предложението преговорите да е проведат в екип със състав - министърът на отбраната, министърът на икономиката, министърът на финансите и министърът на външните работи. Беновска припомни, че днес ДПС чрез медийно участие на председателя на транспортната комисия и народен представител Халил Летифов са дали знак, че може би ще подкрепят решението за даване на мандат. Водещата попита госта си какво очаква от ДПС. Каракачанов изрази надеждата, че ДПС ще вземат правилното решение, а именно да подкрепят предоставянето на мандат за преговори. „Вашият приятел в кавички и конкурент на президентските избори – Веселин Марешки – ще гласува против. Допускате ли, че може да се получи провал и да не се вземе такова решение от 44 народно събрание и какво би означавало това – оставка ли?“ попита Беновска. Каракачанов сподели, че не е мислил дали означава оставка, но ако народното събрание не гласува, то трябва да вземе решение какво да се направи, защото трябва да имаме избор. Според министъра на отбраната има няколко варианта – народното събрание да даде мандат за преговори, да даде мандат за закупуване на самолети от Швеция или Италия, да реши процедурата да започне отначало и да се направи нов проект. Каракачанов подчерта, че са предпочели сделката да не е между министерството на отбраната и производителя, а да се сключи междудържавен договор между държавата, от която се закупуват машините и България. Това означава, че държавата трябва да ратифицира договора. Циганизацията; Има ли бъдеще бившето ГУСВ? \r\n„Получихте сезирания в комисията по дискриминацията от различни субекти, получихте много похвали, получихте подкрепа от научните, академичните и културните среди за Вашата позиция, но във Войводиново, обаче, продължават протестите срещу побоя“ каза Беновска. Каракачанов обясни, че проблемът е общ и е свързан с циганизацията на населението, защото в много от населените места немалка част от населението живее по този незаконен начин. Министърът на отбраната съобщи, че рейнджърът е претърпял операция и се възстановява. Беновска го попита дали рязко е взел решението си за намеса срещу незаконното пребиваване във Войводиново. Каракачанов отговори, че от много години с ВМРО говорят срещу циганските гета, които трябва да се съборят, защото последните 20 години са похарчени милиарди левове от бюджет и фондове за интеграция на тази част от населението. Беновска направи забележка, че не се знае колко са реалните задължения на циганите – в някои случаи не може да се докаже нищо, а в други е налице незаконно свързване към електро и водоснабдителни мрежи, но електроснабдителното дружество си е премълчало дали са били изплащани задълженията на тези, които все пак са били законно свързани. Каракачанов подчерта, че положението се влошава и даде за пример 834 непълнолетни родилки през 2013 година, 3300 през 2017 година, макар че това са само регистрираните. „Докога правителствата на България няма да имат гръб да се изправят и да кажат – дотука беше, няма повече да държим циганите на социална издръжка?“ попита политическият журналист и каза, че в САЩ първи ще ни нападнат за нарушаване на правата. Каракачанов отговори, че купуването на самолети от тях не им дава право да дават акъл как да се интегрират циганите, защото това е държавна политика и трябва да се решат няколко въпроса – образование, труд и раждаемост. За образованието Каракачанов подчерта, че продължава прилагането на практиката циганите да се вкарват в учебните заведения, но успехът не е много голям. Беновска припомни, че с него и министър Нанков са говорили бившето ГУСВ, което е разграбено, но все още притежава сграден фонд, да бъде превърнато в учебно заведение, което да събира циганите и да ги обучава. Министърът на отбраната сподели, че не знае дали това е осъществимо, защото правителството трябва да го реши и да отдели нормален бюджет. Политическият журналист предложи, а Каракачанов прие, тази идея да се превърне в съвместна инициатива с медиите „Канал 3“ и „Радио К2“. Министърът на отбраната подчерта, че е много важно да се разискват тези въпроси, защото циганското население се възпроизвежда постоянно, а децата им не учат, ТЕЛК-овете са фалшиви и т.н. Беновска попита госта си дали ще предложи идеята за обучение на циганите на министър-председателя и регионалния министър. Каракачанов отговори, че програмата е готова и до края на януари ще може да я предложи, но конкретните мерки трябва да се изработят от съответните министерства, а главен отговорник ще бъде министър-председателят.  Македония-България-Гърция \r\n„Имаме Северна Македония – нов в кавички съсед. Каква е Вашата позиция?“ попита Беновска. Министърът на отбраната заяви, че за него никога не е имало проблем с името на държавата, защото около 30 процента от българското население има произход от Македония. „Проблемът за България не е как се казва Македония, ние сме признали 1992 година държавата на запад от нас. Имаме проблем с това, че в Скопие властите от времето на 1944-5 година се опитват да фалшифицират българската история.“ допълни Каракачанов. Той продължи с това, че не е работа на правителството да излиза с позиция за смяната на името. „Не е ли опасно, както пишат опонентите, че ако Македония влезе в ЕС и НАТО македонският език ще се официализира като отделен език?“ попита Беновска. Каракачанов подчерта, че това е и негово мнение и ако Македония бъде допусната в ЕС и НАТО без гаранцията, че старите антибългарски практики са забравени и никога няма да се повтарят – България си вкарва автогол. Беновска попита как ще има такава гаранция при вече подписания договор за приятелство. Министърът на отбраната обясни, че договорът е подписан именно заради това, но няма гаранция, че в Скопие, например, няма да издадат новите учебници по история и там да пише, че цар Самуил е цар на България, който временно е резидирал на територията на Македония. Каракачанов обясни, че България може да наложи политика на изчакване, докато Македония не оправи политиката си спрямо нашата страна, защото България винаги е била регулатор на проблемите в Македония. \r\n„Вашият колега - министърът на отбраната на Гърция, коалиционен партньор на Ципрас, напуска правителството и коалицията ще иска предсрочни избори именно заради Македония и заради одобрението на Гърция“ обясни Беновска. Каракачанов подчерта, че проблемът с Македония в Гърция е по-сериозен и допреди 30 години Гърция е назовавала Македония с името Северна Гърция и също имат притеснения за кражба на история, опити за налагане на език и т.н. „Как ще се отрази това на мисията на Бойко Борисов да обедини Западните Балкани?“ попита за финал Беновска. Министърът на отбраната смята, че тази мисия е правилна и България винаги е била зависима от проблемите на Западните Балкани и по времето на войната в Югославия страната ни е претърпяла неизмерими щети върху икономиката си, но няма как да влияем на процесите и политиката в съседна Гърция, въпреки че според Каракачанов немалка част от гръцките партии са против споразумението и ще бъдат доволни, ако правителството на Ципрас си отиде от политиката. „Борисов трябва да продължи мисията си“ завърши Каракачанов. \r\nТака завърши разговорът между Красимир Каракачанов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 13-ти януари 2019 година.", "date": "2019.01.14", "title": "Министър Красимир Каракачанов: България винаги е била регулатор на проблемите в Македония"}
{"url": "http://www.focus-news.net/news/2019/01/14/2611744/afp-i-sled-zaplahite-na-donald-tramp-turtsiya-obeshta-da-prodalzhi-borbata-sreshtu-kyurdskite-militsii.html", "text": "Турция обеща да продължи борбата срещу подкрепяните от САЩ кюрдски милиции, които Анкара възприема като терористични групировки, предава  AFP ,  като припомня, че по-рано американският президент Доналд Тръмп предупреди за икономически последствия, ако кюрдите бъдат нападнати, докато контингентът на Вашингтон се изтегля от Сирия. \r\nИбрахим Калън, говорител на държавния глава на Турция Реджеп Тайип Ердоган, подчерта, че за Анкара няма различка „,между екстремистката групировка „Ислямска държава“ и „Народни отряди за защита“ (YPG). Ще продължим да се борим срещу всички тях“. Съответното предупреждение Калън отправи чрез съобщение в социалната мрежа „Туитър“. Тереза Герова", "date": "2019.01.14", "title": "AFP: И след заплахите на Доналд Тръмп: Турция обеща да продължи борбата срещу кюрдските милиции"}
{"url": "http://www.focus-news.net/news/2019/01/14/2611747/evrodeputatat-petar-kurumbashev-tryabva-ni-koalitsiya-sreshtu-plana-makron-v-chetvartak-shte-se-reshi-dali-temata-vliza-v-plenarna-zala.html", "text": "Трябва да направим коалиция от държави единомишленици срещу плана \"Макрон” и срещу Пътния алианс, в който влизат Австрия, Белгия, Дания, Франция, Германия, Италия, Люксембург, Норвегия и Швеция. Това каза евродепутатът от ПЕС/БСП Петър Курумбашев в предаването „Тази сутрин“ по  БТВ . „Спечелихме малка междинна битка“, посочи той.  „Оттук нататък не само да гледаме какво прави т.нар. Пътен алианс, а да се обединим с държавите, които не са съгласни с промените предложени в проекта \"Мобилност\", като Полша, Румъния и др.“, посочи евродепутатът и допълни, че и държави от периферията са на нашата позиция. По думите му в четвъртък ще се реши дали тази тема влиза в пленарна зала. „Навреме бяха писмата на президента и премиера до Антонио Таяни да се отложи гласуването за следващия европарламент”, отбеляза още евродепутатът. Петър Корумбашев съобщи, че в БСП предстои да се направят номинации за водач на листата за евродепутати и уточни, че от февруари ще стартира реденото на листите.", "date": "2019.01.14", "title": "Евродепутатът Петър Курумбашев: Трябва ни коалиция срещу плана \"Макрон\", в четвъртък ще се реши дали темата влиза в пленарна зала"}
{"url": "http://www.focus-news.net/news/2019/01/14/2611753/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.01.14", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/14/2611757/sliven-okrazhnata-prokuratura-predade-na-sad-mazh-obvinen-za-pritezhanie-na-nezakonen-pistolet-i-marihuana.html", "text": "Окръжната прокуратура предаде на съд Живко Ж., обвинен в държане с цел разпространение на марихуана и държане на пистолет без разрешително за това, съобщиха от пресцентъра на  Окръжната прокуратура в Сливен . Мъжът е обвинен за това, че на 07 август 2018 г. в Сливен без надлежно разрешително е държал с цел разпространение високорисково наркотично вещество – над 391 грама марихуана. Той е обвинен и за това, че от неустановена дата до 07 август 2018 г. в Сливен е държал незаконно огнестрелно оръжие - преработен сигналeн газов пистолет марка „Байкал“ и 10 броя боеприпаси калибър 9х18. \r\nПолицейски служители от Сливен получили информация, че обвиняемият държи наркотични вещества в жилище, което обитава. Живко Ж. е задържан в сградата, в която се намира жилището, като при извършения му обиск са открити близо 4 грама марихуана. Останалата част от наркотичното вещество и пистолета били открити при претърсване на жилището. \r\nОкръжен съд – Сливен е насрочил заседанието си за днес.", "date": "2019.01.14", "title": "Сливен: Окръжната прокуратура предаде на съд мъж, обвинен за притежание на незаконен пистолет и марихуана"}
{"url": "http://www.focus-news.net/news/2019/01/14/2611756/faktor-makedoniya-balgariya-ima-svoi-usloviya-nyama-kompromis-po-patya-na-makedoniya-kam-nato-i-es.html", "text": "Националният интерес на България е Република Македония да бъде стабилен и сигурен съсед, а страната ще стане такава, когато стане член на НАТО и Европейския съюз. Това е посланието на министъра на външните работи на България Екатерина Захариева, отбелязва скопското електронно издание  „Фактор“ . \r\nСъгласно думите й обаче, „България няма да прави компромиси с условията, които трябва да бъдат спазени и изпълнени“, необходими за стартиране на преговорния процес на Македония за членството в Общността.  \r\n„Едно от условията в преговорите за присъединяване е да имаме добросъседски отношения, да не бъде следвана изолационистка и националистическа политика, да не се краде историята на съседите и да не се отрича общото минало. България ясно ще определи тези условия“, увери българският външен министър, цитиран от местните медии. Тереза Герова", "date": "2019.01.14", "title": "„Фактор“ (Македония): България има свои условия: Няма компромис по пътя на Македония към НАТО и ЕС"}
{"url": "http://www.focus-news.net/news/2019/01/14/2611755/pregled-na-osnovnite-temi-v-burgaskiya-pechat.html", "text": "„Задържан екипаж на Панамски кораб чака заплати в Бургас“ е водещото заглавие от първата страница на вестник  „Черноморски фар“ . „Собственикът ги обещал, но избягал“ е подзаглавието на статията. Корабът е задържан по международна трудова конвенция за незплащане на заплатите на екипажа, пояснява статията. „Оглеждат повторно повредените дюни на „Смокиня“ е друго заглавие от първата страница на вестника. През уикенда гръмна скандала около разораването на дюните. След сигнал РИОСВ направи незабавна проверка на терена. Установено е, че увредени дюнни местообитания в защитена територия „Природна забележителност пясъчни дюни местност „Каваци“. Цялата плажна ивица е разорана от булдозер, който е натрупал купчини с пясък пред караваните и бунгалата, пише още вестникът. „Прокоратурата рови либийския скандал с кораба“ е заглавие от страниците на вестник „Черноморски фар“. Окръжна прокуратура – Бургас образува досъдебно производство заради скандал с откраднат либийски кораб. В центъра на сагата е частният съдебен изпълнител Тотко Колев, уточнява материалът. „16 души със симптоми на трихинелоза след като яли луканка от диво прасе“ е още едно заглавие от страниците на ежедневника. „Четирима с потвърдена диагноза засега, изследват още контактни лица“ и „Първият за годината взрив на опасното заболяване е от Малко Търново“ са подзаглавията на материала. \r\nТемата на деня в днешния брой е „Още паркоместа и облагородяване на междублокови пространства в жк. „Меден Рудник“.", "date": "2019.01.14", "title": "Преглед на основните теми в бургаския печат"}
{"url": "http://www.focus-news.net/news/2019/01/14/2611752/die-sddeutsche-zeitung-aleksis-tsipras-plashta-tsenata-za-razreshavaneto-na-spora-za-imeto-na-makedoniya.html", "text": "Най-тиражираният германски вестник -  Die Sueddeutsche Zeitung  - публикува статия  под заглавие „Цената на помирението“, в която коментира политическата криза в Гърция. „Бракът между лявата СИРИЗА и националистическата „Независими гърци“ бе разтрогнат. Панос Каменос (лидер на партията и министър на отбраната – бел. р.) подаде молба за развод. Така се оказа, че (премиерът Алексис) Ципрас плаща висока цена за смелостта си да сложи край на спора за името на Македония“, коментират в редакцията на германския национален ежедневник.  \r\nОтбелязва се, че по-късно през седмицата в гръцкия парламент ще бъде гласуван вот на недоверие срещу правителството на Ципрас, след което би следвало да се проведе вотът за ратифициране на Преспанското споразумение. Управляващите твърдят, че имат необходимата подкрепа. В противен случай Гърция ще понесе сериозни щети – не само във вътрешен, но и в международен план. Защото провалът на изпълнението на договора за името между Гърция и Македония ще бъде огромна грешка, категорични са в редакцията на германското издание.  Тереза Герова", "date": "2019.01.14", "title": "Die Süddeutsche Zeitung: Алексис Ципрас плаща цената за разрешаването на спора за името на Македония"}
{"url": "http://www.focus-news.net/news/2019/01/14/2611754/ivan-totev-kmet-na-plovdiv-za-mestnite-izbori-nie-sme-absolyutno-ubedeni-za-rezultata-v-plovdiv.html", "text": "Ние сме абсолютно убедени за резултата в Пловдив. Това каза Иван Тотев, кмет на Пловдив, в разговор с Илиана Беновска в седмичното обзорно политическо предаване „Беновска пита\" по „Канал 3\" и „Радио К2\", съобщиха от  екипа на предаването . Той заяви позиции по следните теми: Пловдив – Европейска столица на културата за 2019 \r\nИлиана Беновска посрещна госта си Иван Тотев и отбеляза, че той е гост в предаването, след като вчера е открил годината на град Пловдив като Европейска столица на културата. Тя му честити годината и го попита как се чувства. Г-н Тотев сподели, че вчера на откриването са се поздравявали с „Честит празник!“ и призна, че е уморен, не е могъл да спи през нощта и още е под влияние на вчерашната еуфория. Водещата отговори „Нека! Покажете я тази емоция, не я потискайте!“ Кметът на Пловдив каза, че вчера всичко е минало добре, но е било емоционален ден. Той отбеляза, че въпреки студеното време в началото на януари месец и атмосферните условия, в централната част на Пловдив е имало около 50 хиляди човека. „Такова нещо не знам какво трябва да се случи, за да събере толкова хора по това време. Просто беше уникално.“, добави той.  Работата по осъществяването на проекта Пловдив – Европейска столица на културата \r\nИлиана Беновска напомни, че процедурата докато Пловдив стане Европейска столица на културата е 7-годишна, а гостът й е кмет на този град вече осма година. Тя попита „Колко дълъг беше трендът на работа, или в края се компресираха усилията?“ Иван Тотев отговори, че това е много дългосрочен проект. Той сподели, че вчера е видял клипове със свои изказвания, когато се е кандидатирал за кмет на Пловдив, в които е обещал да работи този град да стане Европейска столица на културата и каза, че е било много емоционално за него да си ги припомни. Илиана Беновска припомни, че когато е откривал фонтаните в Пловдив, е казал същото в интервю с нея.  \r\n„Това е една много голяма мечта на Пловдив“ каза г-н Тотев и допълни, че градът през 1999 година е бил съпътстваща столица на културата и тогава е бил проведен месец на културата в Пловдив. Той каза, че още преди 7-8 години се е знаело, че този проект предстои и ще дойде времето градът да бъде български. Иван Тотев отбеляза, че много хора са работели по неговото изпълнение и вчера той е изпитал изключително удовлетворение. Той цитира поста си във Фейсбук няколко часа преди събитието, който гласи „Чувствам се като младоженец преди сватба.“, имайки предвид огромната емоция и това, че не е знаел какво ще стане. Илиана Беновска попита дали така се е вълнувал преди сватбата, а Иван Тотев каза, че така го е определил и думите напълно изразяват неговата емоция.  \r\n„Благодаря Ви, че отпуснахте емоцията да излезе, защото ние, българите, традиционно сме, не знам защо всъщност, склонни винаги да търсим недостатъците, първо, и даже да не споменем достойнствата. Всички теории на успеха показват, че първо трябва да се подчертаят успехите и постиженията и след това да се оправят недостатъците.“, каза водещата и попита „Кое беше най-силното в снощното Ви представяне според Вас?“ Относно речта си, кметът на Пловдив отбеляза, че сам я е писал и каза, че дори не е могъл да я говори, а е трябвало да я чете, за да следва и английския текст с превода. Той я определи като емоционална и сподели, че неговата цел е да обхване много аспекти в историята на Пловдив, както и да изкаже благодарност на тези, които са работили за реализирането на проекта. „Ние разказахме една история на Пловдив по един доста съвременен начин“ обобщи г-н Тотев вчерашното представяне и добави, че мястото, избрано за сцената, е било изключително подходящо. Той описа финала с десетминутната заря на фона на изпълнението на Валя Балканска като невероятно. \r\nИлиана Беновска попита „Имаше ли някакъв недостатък снощния спектакъл?“, а госта й отговори с думите „Когато коментираме културна програма със сигурност всеки може да намери нещо да каже.“ Иван Тотев добави, че това е въпрос на индивидуалните очаквания на всеки един – за някои може да е недостатъчно симфоничната музика, а други да са искали да е по-артистично.  Защо проектът се е реализирал с помощта на чуждестранни консултанти? \r\nВодещата каза, че е чела, че сред консултантите за реализирането на проекта е имало германци и отбеляза, че е имало е упреци защо германци, а не българи. Кметът призна, че цялата хореография е била на немски екип. „Защо германци? Как ги избрахте?“, попита Илиана Беновска, а гостът й отговори, че се е провел конкурс за тяхното избиране. На въпрос кой е участвал в този конкурс, Иван Тотев каза, че са били 4 компании, сред които не е имало българска, а германски, италианска и др. Те са организирали целия откриващ уикенд, а не само хореографията. „В този спектакъл музиката, която се написа, бе специално за това събитие“ отбеляза г-н Тотев и продължи „Много по интересен начин пресъздадоха българските традиции в един по-съвременен поглед.“ За него е много важно, че организаторите са успели да включат над 1000 доброволеца в тази програма, които за първи път са излезли на сцена и това трябва да се има предвид при коментирането на тяхното представяне. Илиана Беновска каза, че наистина си е личало, в добрия смисъл на думата, защото са играли себе си. „Това е идеята. Това събитие да бъде обърнато към хората. Тук в случая не е някакъв концерт, който трябва да бъде високо професионален и трябва да направи съответен ефект. Това е събитие, което се прави от хората и се прави за хората.“, допълни Иван Тотев. Европейският опит за столица на културата \r\nИлиана Беновска припомни, че Мелина Меркури е била министър на културата, когато е стартирала първата Европейска столица на културата през 1985 година и попита „Обследвахте ли опита, програмите, реализациите на други такива културни столици, да не ги изреждам всички?“ Иван Тотев потвърди и каза, че още от момента, в който Пловдив е кандидатствал за столица на културата, е създадена мрежа с партньорски градове и са направени силни международни контакти. Той отбеляза, че вчера е имало над 80 човека, които са от семейството на Европейските столици на културата, като обичайно около 40 човека от семейството присъстват на такъв тип мероприятия, които са представители на градове, жури, Европейската комисия и др. „Присъствието тук беше на двойно повече хора, от които нормално участват в другите откривания.“ повтори Иван Тотев, а водещата го попита как е постигнал това. Той дължи успеха на това, че Пловдив е изключително интересн град и на това, че в последните години са заформени много добри международни контакти, черпейки опита на Европейските столици на културата през последните 12 години. „Ние имахме постоянно посещения, изпращахме хора, присъствахме на откриващи събития.“ каза кметът на Пловдив и допълни, че са разбрали какъв е смисълът на откриващите събития – мащабно събитие, насочено към всички.  Сцената за откриването на събитието \r\n„Малко ми дожаля, че тази огромна кула няма да я запазите и няма да се използва за друго.“, каза Илиана Беновска, а Иван Тотев сподели, че и на него, защото е паснала на това място. На въпрос дали не е могло тя да остане, кметът отговори, че не можем да си я позволим, защото е много скъпа. Водещата попита дали е наета, а събеседникът потвърди и обясни, че това е 360-градусова сцена, която позволява да има публика от всички страни. На нейната структура г-н Тотев дължи и многобройната публика, която иначе не би могла да се събере само от едната страна. „Няма ли да се изкушите да си я поръчате за местните избори?“ попита Илиана Беновска и след като гостът й отговори, че не може да я платят, тя попита какво са два милиона за ГЕРБ. Иван Тотев през смях каза, че трябва да са спечелили вселенски избори, за да я наемат, но постигнатият ефект на това събитие е бил невероятен. На въпрос на водещата дали това ще бъде сцената и за закриването, кметът отговори, че закриващите събития са по-малки. „Кой определя кои са по-важни?“ попита Беновска, а събеседникът й обясни, че по традиция откриващите са по-големи, а тя подчерта, че традициите са, за да се нарушават. Отразяване на събитието в международен мащаб \r\nИван Тотев спомена и ефектът, който се е получил като добавена стойност от събитието – многото материали в международния печат и това, че много се говори за Пловдив. Той си призна, че дори не е успял да прочете всичките статии. „Кое запомнихте, кое Ви подадоха Вашите пиари като най-добро отразяване?“ попита Беновска. За кметът на Пловдив са запомнящи се сравненията, които са направени с Пловдив – като диамант, като сърцето на България. На въпрос дали тези съобщения са платени, Иван Тотев отговори „Ние не можем да ги платим, ако трябва да ги плащаме.“  и отразяването от медии като Ройтерс и Евронюс е спонтанна оценка, защото на тези медии не може да се каже какво да пишат. „Може срещу много пари.“, отбеляза водещата, а събеседникът и повтори, че в случая не е така, защото ефектът от събитието вече се е видял. Очакван ефект от Пловдив – Европейска столица на културата \r\nВ тази връзка Илиана Беновска попита „Какъв ефект очаквате Вие от това откриващо събитие и от цялата година на Европейска столица – Пловдив върху оценката на гражданите на Вас като кмет, на Вашата дейност, на подобряването на микроклимата в града, сега ви ядат за ремонтите дето сте разкопали целия град?“ и допълни, че както изглеждат далечни местните избори, те вече са започнали. Иван Тотев каза, че се усеща, че са започнали и даже може да каже къде са започнали първи в България, а именно Пловдив и хората, които са критикувани са политически ангажирани. Водещата поощри критиките и изрази вярата си, че той ще ги вземе предвид. Кметът потвърди и каза „Ние имаме абсолютно линеен график и всичко ни е ясно кога.“ и допълни, че са се смесили две неща – критиките на инфраструктурни обекти, които са от управленския мандат. Беновска попита защо двете неща са се смесили и не са могли да довършат ремонтите, а събеседникът й отговори, че проектът за Европейска столица е културен проект. По повод разкопания град, той уточни, че едва 5 процента от него са разкопани. Кметът подчерта, че има ясни срокове, които са до местните избори. Беновска попита „Тоест Вие с ясното съзнание, че е разкопан 5 процента от центъра, си направихте откриващото събитие?“ и допълни въпроса си дали това не им е лепнало черна точка. Г-н Тотев каза, че не е имало вариант да не направят откриващото събитие и отрече това да им е „лепнало черна точка“ и допълни, че най-тъмно е преди развиделяване.  Предстоящи местни избори \r\n„Всичко ще бъде наред, защото знаем кое кога ще се направи.“ завърши той, а според Беновска няма полезен ход, освен да се изпълни цялата програма, защото той ще се явява за пореден път като кандидат за кмет на Пловдив на следващите местни избори. Иван Тотев каза, че разбира като въпрос завършека на изречението на Беновска и отговори, че решенията в ГЕРБ се взимат по много специфичен начин. Водещата се изказа с думите „Не започвайте и Вие като БСП! Добре, Вие искате ли да се явите? Можете ли?“ Кметът на Пловдив категорично отговори, че ако не изпълни отговорностите, които е поел– плочките на площада, галерията, голямата базилика, няма да иска. Беновска попита дали има вероятност да не успее, а отговорът, който получи е „С такава увереност ще Ви говоря ли, ако смятам, че няма да успея?“ С това Илиана Беновска извади извод за себе си, че той ще се явява на следващите местни избори и зададе въпрос към госта си дали е готов, ако го номинират с демократичните процедури и правила в ГЕРБ. Иван Тотев обясни, че на всеки три месеца правят социологически проучвания, с които се следи пулсът на града. Според него това, което казват някои хора, е само едната страна. Във връзка с предстоящите европейски избори, които са основа за местните избори, кметът каза, че дават много добра предпоставка, а Беновска ги определи като по-неемоционален избор. Г-н Тотев каза, че след тях могат да се създадат много различни ситуации, а водещата шеговито му каза да не произнася това, което иска. „Ние сме абсолютно убедени за резултата в Пловдив“ категорично заяви Иван Тотев Проблемите в Пловдив с циганизацията \r\nЗа да приключи темата, Беновска открои още един проблем, който трябва да бъде решен преди евроизборите и който ще назрява – проблемът във Войводиново, който тя е коментирала и с вицепремиера Каракачанов по-рано. „Това е само един от случаите, които ние с години търпим и подминаваме. Въпросът за циганизацията, въпросът за неконтролируемата раждаемост, за заселването, за неплащане на задължения, за неученето, за неработенето, за битовата престъпност…“ отбеляза тя и каза, че Войводиново ще се премести в Столипиново. Кметът на Пловдив каза, че утре е канен там на Нова година, а водещата сподели какво е видяла тя, когато е била в Столипиново и го определи като Витлеем, където се влиза и не се излиза. Беновска допълни, че е пренаселено и със знанието на всички се краде ток и вода. Иван Тотев определи нещата в този квартал като спокойни и не би трябвало там да се очаква влошаване. Той няма притеснения и отбеляза, че кварталът в последните 6-7 години много се е променил, няма и безработица, някои от хората работят и в Германия. Водещата попита колко от децата там не посещават училище, а гостът й отговори, че предимно ходят до 7-8 клас, а преди са отпадали още в 3-4 клас. На въпрос за непълнолетните майки, Иван Тотев отбеляза, че те са все по-малко и нещата от както той е бил районен кмет в Столипиново до сега са много променени. Г-н Тотев не мисли, че това ще има някакво отношение, ако не се търси скандалът за политически дивиденти. „Всяко нещо при наближаващи избори може от нищо, да стане нещо. Това е големият проблем, това би ни притеснило.“ обясни кметът на Пловдив, а водещата попита за нивото на престъпността в квартала. Иван Тотев заяви, че е ниско и по данните, които има, не се различава от другите части на България.  ГЕРБ и евроизборите \r\nЗа финал Илиана Беновска обобщи казаното до момента от госта й – че ще си изпълни програмата и ще работи за евроизборите. Тя попита „Кое е най-важното, което трябва да направи ГЕРБ според Вас, за да постигне пълна мобилизация и както пожела заместник-председателят на ГЕРБ Цветанов, да имате 7 евродепутати?“, а Иван Тотев отговори, че хората в листата са много важни. Тя трябва да вдъхва доверие, хората в нея да работят за България и да се популяризира. На въпрос за личния принос на г-н Тотев за евроизборите, той предположи, че ще бъде натоварен с откриващото събитие, което вече е традиция. Илиана Беновска благодари за разговора и каза, че ще се виждат отново и по темата „избори“, и по темата „Пловдив – културна столица“. Така завърши разговорът между Иван Тотев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 13 януари 2019 година.", "date": "2019.01.14", "title": "Иван Тотев, кмет на Пловдив, за местните избори: Ние сме абсолютно убедени за резултата в Пловдив"}
{"url": "http://www.focus-news.net/news/2019/01/14/2611758/kyustendil-patishtata-v-oblastta-sa-prohodimi-pri-zimni-usloviya-na-mesta-vidimostta-e-namalena-zaradi-magla.html", "text": "Пътищата в областта са проходими при зимни условия, на места видимостта е намалена заради мъгла. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са хлъзгави, но обработени и опесъчени. Няма допълнително въведена организация на движението по републиканската пътна мрежа. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, а мястото е сигнализирано с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.14", "title": "Кюстендил: Пътищата в областта са проходими при зимни условия, на места видимостта е намалена заради мъгла"}
{"url": "http://www.focus-news.net/news/2019/01/14/2611760/sliven-oblastniyat-upravitel-chavdar-bozhurski-shte-predstavi-merkite-za-razreshavane-problema-s-rushashtata-se-belodrobna-bolnitsa.html", "text": "От 10.30 часа областният управител Чавдар Божурски ще даде пресконференция. Това съобщиха от  Областна администрация - Сливен . Повод за нея са предприетите действия от негова страна за разрешаване на проблемите, свързани с Болницата за активно лечение на белодробни болести в Сливен, която е в ликвидация. \r\nПресконференцията ще се състои в голямата заседателна зала.", "date": "2019.01.14", "title": "Сливен: Областният управител Чавдар Божурски ще представи мерките за разрешаване проблема с рушащата се белодробна болница"}
{"url": "http://www.focus-news.net/news/2019/01/14/2611759/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху работата на създадения общински фонд за подкрепа на местни инициативи. Фондът беше създаден по решение на Общинския съвет в града. Той е формиран на базата на общински средства и подпомагане от страна на фондация „Агора”, като общинският принос е 20 000 лева, а фондацията е осигурила 8000 лева от бюджета. За реализираните проекти, финансирани от фонда ще разговаряме с Росица Плачкова, зам.-кмет на Община Кюстендил с ресор „Инвестиционна политика”. В предаването ще ви срещнем със Силвия Янакиева, управител на Комплекса за социални услуги в града. С нея ще разговаряме за работата на Обществената трапезария и за проекта „Топъл обяд“, изключително важни дейности в социалния комплекс, насочени към уязвимите групи. Наш гост ще бъде и скулпторът Валентин Господинов, директор на Художествена галерия „Владимир Димитров – Майстора“ – Кюстендил. С него ще разговаряме за непозната до момента картина на Майстора, предоставена на културния институт за изложения в рамките на пет години. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.01.14", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/01/14/2611761/pregled-na-osnovnite-temi-vav-velikotarnovskiya-pechat.html", "text": "„Спасиха от къща на ужасите 85-годишна жена“ е заглавие на първа страница на областния всекидневник  „Янтра ДНЕС” . 85-годишна жена от село Росно е спасена от къща на ужасите, където е държана от нейни близки под ключ и при нечовешки условия. Марийка Станчева е открита от кметицата на селото Пенка Конакчиева, премръзнала и гладна. „28 операции само за 8 деца са извършили лекарите в Ортопедията във В. Търново“, пише още вестникът. 28 операции са извършили специалистите от Отделението по ортопедия и травматология към МОБАЛ „Д-р Стефан Черкезов“ във В. Търново от началото на годината. Цяла седмица отделението работи на пълен капацитет, като всички 22 легла са постоянно заети. „Изправят на съд мъж за имотна измама“ е новина от криминалната хроника. В днешния брой има материал за Кирил и Кремена, които „музиката събира в семейство и след 22 години дамата още свирят в една тоналност“. Страница 8-ма е посветена на Деня на производителя, който ТД „Трапезица 1902“ организира. „28 отбора в зимния турнир, „Сто кила“ и „Мъка“ ще внасят колорит в битките“ е новина от спортните страници.  \r\n„Рекорд в историята на Велико Търново! Общината с 91 милиона бюджет за 2019“ е заглавие от другия областен ежедневник  „Борба“ . С рекордния в историята на града бюджет от над 91 млн. лв. ще разполага през тази година Велико Търново, потвърди за „Борба“ зам.-кметът по икономическо развитие Снежана Данева – Иванова. Миналата година общината стартира с начална финансова рамка от 76.4 млн. За 2019 драстично са увеличени средствата за образование, здравеопазване, култура. „Баба, държана под ключ от близките си, оцеля благодарение на кмет и медици“, е друга новина от първа страница. 85-годишната Марийка Станчева от златаришкото село Росно е била държана под ключ от дъщеря си Снежина и внучка си, давали ѝ по една филийка хляб и бульон от котешка храна, колкото да преживее. „Поклонници от Македония и Румъния се записват за похода по стъпките на Иван Рилски“, пише още „Борба“. Поклонници от Македония и Румъния, както и хора, извървели вече прочутия маршрут „Камино“, искат да преминат по пътя на мощите на Свети Иван Рилски … Кога ще е похода и как можете да участвате, научете от вестника. „Затънал в борчове изкарал 20 000 лв. от мнима продажба на ипотекирания си дом“ е новина от криминалната хроника. В областния ежедневник ще намерите и материал за ремонта на търновската градина „Рада Войвода“, в който бе вложен повече от милион.", "date": "2019.01.14", "title": "Преглед на основните теми във великотърновския печат"}
{"url": "http://www.focus-news.net/news/2019/01/14/2611762/varna-prohodimi-sa-patishtata-na-teritoriyata-na-oblastta-na-mesta-sa-vazmozhni-zaledyavaniya.html", "text": "Предимно сухи са пътните настилки на територията на Варна и областта, предаде репортер на  Радио „Фокус“ – Варна . Времето е ясно, без валежи, а видимостта е добра. Пътноподдържащите фирми обработват опасните участъци, където са възможни заледявания заради ниските сутрешни температури. Трафикът по направленията за София, Добрич и Бургас се осъществява без натоварване. По автомагистралите „Хемус и „Черно море“ няма въведени ограничения за движение на моторни превозни средства. Трафикът в участъка Кранево – Варна при км 83+100 е ограничен за движение на моторни превозни средства над 10 тона, а обходният маршрут е през Кичево и Оброчище. Движението по път I-9 в участъка Обзор – Слънчев бряг от км 180+000 до км 202+000 трябва да се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. По направлението Варна – Бургас в района на село Баня от км 183+920 до км 184+595 трафикът се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. В посока курортните комплекси продължават ремонтните дейности по част от пътя, като движението се осъществява двупосочно в едното платно в участъка от Резиденция „Евксиноград“ до курорта Св. св. Константин и Елена. \r\nМарияна ВАЛЕНТИНОВА", "date": "2019.01.14", "title": "Варна: Проходими са пътищата на територията на областта, на места са възможни заледявания"}
{"url": "http://www.focus-news.net/news/2019/01/14/2611765/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Водачите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно управление – Габрово съобщиха за  Радио „Фокус“ – Велико Търново , че пътната настилка в прохода е частично мокра, но обработена и проходима при зимни условия. Там остава в сила забраната за товарни автомобили над 12 тона. Други въведени ограничения в областта няма. Времето е предимно облачно, но без валежи. В района на котловините и около водните басейни видимостта е намалена. Пътните настилки са частично мокри, по усойните и планински райони – заледени, но обработени и проходими при зимни условия. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането е 22 юни. Движението в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.14", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/01/14/2611764/kyustendil-chitalishte-bratstvo-shte-bade-domakin-na-patuvashtata-izlozhba-posvetena-na-140-godini-ot-priemaneto-na-parvata-balgarska-konstitutsiya.html", "text": "Читалище „Братство” ще бъде домакин на пътуващата изложба, посветена на 140 години от приемането на първата българска конституция. Това съобщи за  Радио „Фокус” – Кюстендил  Десислава Айдарова, пресаташе на Областна администрация – Кюстендил. Изложбата ще бъде открита от 15.00 часа в залата на читалището. Представителната изложба е по инициатива на Народното събрание и Държавна агенция „Архиви“. Областна администрация - Кюстендил е съорганизатор на събитието, посветено на 140-годишнината от провеждането на Учредителното събрание, приело Търновската конституция на 16 април 1879 година. Изложбата ще представи исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват. \r\nВенцеслав ИЛЧЕВ", "date": "2019.01.14", "title": "Кюстендил: Читалище „Братство” ще бъде домакин на пътуващата изложба, посветена на 140 години от приемането на първата българска конституция"}
{"url": "http://www.focus-news.net/news/2019/01/14/2611768/plovdiv-zasnezheni-sa-patishtata-v-planinskite-chasti-na-oblastta.html", "text": "Заснежени са пътищата в планинските части на областта, съобщи за  Радио „Фокус“ – Пловдив  дежурният в Областното пътно управление. Водачите трябва да шофират с повишено внимание и съобразена скорост там. Всички останали пътища на територията на Пловдивска област са предимно сухи. Проходът Троян - Кърнаре остава затворен за движение на всички моторни превозни средства. Забранено е движението на камиони по-високи от 4 метра през тунелите по пътя Асеновград - Нареченски бани. Обходният маршрут е по пътя Кричим - Девин. До 2 февруари е забранено и преминаването на тежкотоварни моторни превозни средства над 12 тона по пътя Поповица - Болярци. Обходният маршрут е по път Поповица - Садово - Кочево - Болярци. Опасност от падащи камъни има по направленията Асеновград - Смолян, Кричим - Стамболийски и Юговско ханче - Югово - Лъки - Здравец. \r\nТрафикът на територията на град Пловдив е интензивен. До 17 януари остават затворени за движение двете платна на бул. „Цар Борис III Обединител” в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. Променени са маршрутите на 12 автобусни линии от вътрешноградския транспорт. \r\nЦветана ТОНЧЕВА", "date": "2019.01.14", "title": "Пловдив: Заснежени са пътищата в планинските части на областта"}
{"url": "http://www.focus-news.net/news/2019/01/14/2611769/novakov-kyuchyuk-arabadzhiev-na-balgarskite-mezhdunarodni-shofyori-ne-se-plashta-pod-masata.html", "text": "На българските международни шофьори не се плаща под масата. Това обявиха Андрей Новаков, евродепутат от ГЕРБ/ЕНП, Илхан Кючюк, евродепутат от ДПС/АЛДЕ и Йордан Арабаджиев, изпълнителен директор на СМП, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Те заявиха позиции по следните теми: Гласуването на пакета „Макрон” в ЕП. \r\n„Доволни ли сте? Критикуваха Ви едни, че не сте постигнали, други пък ви хвалеха, че много сте постигнали. Разумната преценка сякаш е, че трябва всички да сме доволни, че с неприемането на два от трите доклада фактически май ще се възпрепятства обсъждането на пакета „Макрон” в този ЕП и отлагането във времето може да ни даде шансове?”, попита водещата Илиана Беновска. Андрей Новаков отговори, че по-скоро трябва да сме положително настроени, а той самият е доволен от факта, че сме блокирали 2/3 от пакета, тъй като шансът да прокараме нещо, което е изцяло в български интерес, не е бил особено висок при конфигурацията в сегашния ЕП. „Така че едната от стратегическите цели беше да постигнем толкова, че и най-лошото да не мине. С оглед на това, че се намираме в заключителната фаза на този парламент отлагането му с едно или две заседания почти сигурно означава отлагането му с неопределено време напред, защото аз считам, че занапред може да имаме и повече лостове за влияние върху този пакет. Не забравяйте, че на ЕК също изтича мандата през есента, така че нова ЕК, с нови приоритети, нов парламент, различни мнозинства, където да се потърси решение и да не се залита в крайности, така както в момента има колеги, които настояват да се случи!”, категоричен беше евродепутатът от ГЕРБ и ЕНП. \r\n„Г-н Кючюк, как вие от различните политически семейства, тук нямаме представител на БСП по различни причини, няма да ги обяснявам, но споменаха в лични разговори, че сте били обединени всички семейства в името на националните интереси на България, как успяхте?”, попита водещата Илиана Беновска. Илхан Кючюк отговори, че подобно обединение е имало не само в ЕП, но и в България. Именно така и трябва да бъде, защото гражданите не искат да гледат преследване на краткосрочни политически дивиденти и взаимни обиди, когато става дума за подобен проблем. „Това е и смисълът на политиката, защото този разговор, който го водим с колегите, не е за това каква политика искаме да имаме – лява, дясна или либерална, а за това да запазим един български бизнес, който е конкурентоспособен, който дава хляб на над 150 000 български граждани, ангажирани в сектора, плюс съпътстващи дейности и техните семейства. Говорим за един бизнес, който дава голяма добавена стойност на БВП от 17% и затова с моите колеги направихме всичко възможно и тактически, и стратегически тези два доклада да не бъдат приети. Искаше ни се да има цялостна победа, но стратегията ни на отлагане и отхвърляне към този момент работи!”, обясни евродепутатът от ДПС и АЛДЕ. Ще се кандидатира ли Андрей Новаков отново за евродепутат от ГЕРБ? \r\n„Ще запазите ли този успешен шаблон, аз бих казала матрица, защото шаблон звучи като нещо, което обезличава, за следващия ЕП? Ще бъдете ли Вие кандидат за ЕП?”, попита водещата Илиана Беновска. Андрей Новаков отговори, че в ГЕРБ си има много стриктна процедура. „Дайте кратката версия, искате ли да бъдете?”, продължи водещата. Гостът й отговори, че първо трябва да се види оценката на ръководството на партия и на хората и чак тогава да се говори. „Ако получа номинация, тогава ще разсъждавам как ще подходя за нея!”, категоричен бе той. На 20 януари предстои първото заседание на щаба в разширен формат, предстоят номинации в цяла България. Ще се кандидатира ли Илхан Кючюк отново за евродепутат? \r\n„Ще се върнете ли в ЕП и в следващия мандат?”, попита водещата Илиана Беновска. Събеседникът й отговори: „Кратък отговор – ако получа номинации по реда и правилата при гласуване на Централен съвет на ДПС, аз ще бъда отговорен към тези номинации! Аз ще бъда отговорен към тези номинации, защото евродепутатите на ДПС са част от организационната работа на партията”. Поведението на БСП и обвиненията им към правителството, че не си е свършило работата. \r\n„Казахте, г-н Кючюк, че е имало обединение и в България, но БСП не изневери на себе си да каже, г-н Новаков, към Вас специално, че правителството не си било свършило работата, та се наложило да се правят протести и т.н., между другото тук сред вас трябваше да бъде и министърът на транспорта, но министър-председателят спешно го прати в Брюксел да се срещне с председателя на ЕП Антонио Таяни. И двамата искам да Ви чуя, г-н Новаков сигурно ще защитите правителството, но г-н Кючюк може и да не го защити?”, попита водещата Илиана Беновска. Андрей Новаков отговори, че в ЕП е работил много интензивно заедно с Петър Курумбашев и Ангел Джамбазки и те заслужават похвала за това, че са се отдали на каузата. Той продължи, че изказванията на Корнелия Нинова от деня преди гласуването не са изненадващи и те изобщо не са помогнали. Той все пак подчерта, че в ЕП е бил разбит шаблона и са показали как трябва да се действа в такива ситуации занапред. „Имали сме много пререкания, ще имаме от утре пак, но когато има да се свърши нещо важно за България, тогава тези неща остават настрани, сядаме и започваме да работим заедно!”, категоричен бе евродепутатът. \r\n„Г-н Кючюк, изненадан ли сте от проявата на БСП тук в България?”, попита водещата Илиана Беновска. Илхан Кючюк отговори, че добрият резултат предполага анализ на това къде са били допуснати грешки, както и да се отчетат правилните стъпки. Той беше категоричен, че конкретната работа трябва да продължи по политически и дипломатически път. Крайната цел е това досие да не влезе в сегашния ЕП. „Не за друго, не защото ние сме непотребни като български представители в ЕП, а защото се вижда ясно, че два пъти в ресорната комисия по транспорта и веднъж в пленарна зала това досие не намира политически консенсус. Ясно е, че не му е времето сега, трябва да се види по-късно!”, категоричен бе той. Според евродепутата от друга страна е трябвало държавата да отчете, че идва австрийско председателство и техните предложения ще са по-рестриктивни към България. Причината за това е, че Австрия се намира географски в центъра на Европа, а България в периферията. От тук следва да си направим два извода. Единият е, че по такива въпроси от по-рано трябва да се захващаме на работа. „Тоест Вие потвърждавате ли думите на Нинова, че правителството не се е справило?”, попита водещата Илиана Беновска. Гостът й отговори, че не би искал да коментира думите на един или други политик, за него и политическата сила, която представлява, е важно да си направи изводите. Той продължи, че за всички е ясно, че това няма да бъде първият случай на протекционизъм от група държави. Получават ли българските шофьори заплащане под масата? \r\n„Г-н Арабаджиев, не Ви оставих за десерт, защото трябваше все пак да чуем политическата рамка, още веднъж Ви благодаря за тези протестни подаръци, които са много знакови, „Канал 3” беше през цялото време на мястото на събитието и излъчваше директно, „Радио К2” също излъчваше директно, трябва да Ви кажа, че цяла България гледаше и слушаше това, което се случваше. Няма да Ви питам дали сте доволен от политиците, защото целият светите и греете и сте получили СМП подкрепа, искам обаче да Ви попитам един деликатен въпрос – верни ли са упреците, че работещите в този сектор не са достатъчно осигурени, осигуряват се на минималната работна заплата, част от възнагражденията им са в сивата икономика под формата на осигурителен доход и т.н.?”, попита водещата Илиана Беновска. Йордан Арабаджиев отговори, че от няколко дни това е нова тема, може би защото синдикатите са подкрепили превозвачите. \r\n„Подкрепиха ви всички, и синдикати, и правителство, и политици от всякакъв цвят, и хора, и медиите. За пръв път такова единодушие. Дано да успеете да запазите това уважение и за в бъдеще!”, подчерта водещата. Събеседникът й отговори, че това наистина е безпрецедентно и ще се опитат да го запазят. Той обясни, че в България има минимални осигурителни прагове за всяка една професия. Арабаджиев категорично заяви, че на международните шофьори не се плаща под масата. „Минах директно на този въпрос, защото изведнъж излиза, че от целия народ е бил подкрепен един бранш, който не работи по правилата на икономиката!”, обясни водещата Илиана Беновска. Арабаджиев още веднъж подчерта, че работодателите в сектора спазват правилата. Всеки работодател обаче сам избира модела, който да прилага – дали да сключва договор в долната част на осигурителната скала с шофьора и висок процент от заплащането да идва от командировъчни или това да става по друг начин. „Но категорично заявявам, че нашите превозвачи спазват законодателството и осигуряват в съответствие със законите!”, категоричен бе изпълнителният директор на Съюза на превозвачите. \r\n„Готов ли сте, ако НАП ви направи една проверка на всички превозвачи в СМП?”, попита водещата Илиана Беновска. Гостът й отговори, че такава проверка е имало преди година и половина. Не е имало никакви санкционирани превозвачи в тази посока. \r\n„И вторият упрек, това, което споменахте преди малко, но не го доизяснихте докрай, за компенсиране на възнагражденията чрез командировъчни или друг нюанс към този упрек, че не изплащате достатъчни по размер командировъчни на шофьорите?”, продължи с въпросите си водещата Илиана Беновска. Йордан Арабаджиев отговори, че почти всички български транспортни фирми, които оперират на европейския пазар, плащат двоен размер на командировъчните. Това е така, защото иначе няма как да се доближат до заплащането, което има в немски, френски или австрийски фирми. По тази причина българските шофьори получават заплати, сходни с тези на западноевропейските им колеги. „Съотносимо със съответните държави, в които се намират по ниво или съотносимо с нивото в България?”, попита водещата. Гостът й отговори, че заплащането е съотносимо с държавите, в които работят. Той беше категоричен, че ако българските шофьори получаваха ниско заплащане, те щяха да отидат да работят в немски или френски фирми, защото има огромен недостиг на шофьори. \r\n„Аз бих се изразила по-неделикатно – има желание за кражба на шофьори, това не го произнасям аз първа и за първи път!”, заяви водещата Илиана Беновска. Йордан Арабаджиев отговори, че именно това е подтекстът на целия пакет „Макрон”. Водещата пожела успех на превозвачите и подчерта, че могат да разчитат изцяло на медийното съдействие на „Канал 3” и „Радио К2”. Подаръците. \r\nВ началото на предаването Йордан Арабаджиев подари на водещата Илиана Беновска един от българските флагове, който е участвал в протеста на превозвачите в Брюксел на 10-ти януари, един от плакатите против Европа на две скорости, както и жилетка. Водещата го постави на видно място в студиото. \r\nИлиана Беновска подари на Андрей Новаков и Илхан Кючюк тениски на предаването и каза, че в следващото им гостуване ще ги попита защо искат да продължат да бъдат евродепутати. Тя им подари и ябълки с пожеланието да бъдат „здрави български червени ябълки в европейската политика”, а на Илхан Кючюк и книгата с интервюто й с Ахмед Доган от 2992 г. Евродепутатът от ДПС й подари книгата „Една цел - България”, съдържаща послания на Симеон Сакскобургготски с предговор на Ахмед Доган. „Той казва – „Трудно е да се гради демокрация без демократи”, аз съм Ви написал едно пожелание, което е в същия дух – „На Илиана Беновска с пожелание за демокрация в комуникацията и комуникация, която помага на демокрацията”. Не знам колко е оригинално, но се надявам, че намирате смисъл в него!”, завърши Илхан Кючюк разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 13-ти януари 2019 г.", "date": "2019.01.14", "title": "Новаков, Кючюк, Арабаджиев: На българските международни шофьори не се плаща под масата"}
{"url": "http://www.focus-news.net/news/2019/01/14/2611770/nikolay-melemov-kmet-na-smolyan-sport-obrazovanie-i-infrastruktura-sa-prioritetite-na-obshtina-smolyan-i-tazi-godina.html", "text": "Спорт, образование и инфраструктура са приоритетите на Община Смолян и тази година. Това каза за сутрешният блок „Добро утро, България“ на  Радио „Фокус“  кметът на Община Смолян Николай Мелемов. Той обясни, че тези приоритети са поставени още в началото на мандата му. Предвидени са мерки и средства за по-качествен живот на смолянчани. Санирани са всички училища и детски градини, каза още кметът и обясни, че ще се работи и за чистотата въздуха в Общината.„Зимните месеци Смолян е един от най-запрашените градове. Това се дължи  на факта, че повечето наши съграждани се отопляват на твърдо гориво. Работим по програма за подмяна на котлите и печките на твърдо гориво на пелети и на газ. Това още един от приоритетите за тази година“ каза той. Николай Мелемов изрази надежда още тази година подмяната да се извърши. Финансовото състояние на Общината е стабилно и няма просрочени задължения, но въпреки това Общината разчита на средства от различни програми, добави кметът. \r\nЙоланда ПЕЛОВА", "date": "2019.01.14", "title": "Николай Мелемов, кмет на Смолян: Спорт, образование и инфраструктура са приоритетите на Община Смолян и тази година"}
{"url": "http://www.focus-news.net/news/2019/01/14/2611763/die-welt-akeksis-tsipras-zasluzhava-blagodarnost-ot-evropa.html", "text": "В икономически план министър-председателят на Гърция Алексис Ципрас отдавна е проблем. Но той се осмели да направи нещо, което може да укрепи Европа: в спора за името на Македония лидерът на кабинета в Атина се съгласи на компромис и точно поради тази причина заслужава благодарност, коментират в редакцията на германския национален ежедневник  Die Welt . \r\nЦипрас е руган в Германия в продължение на много години – той не се придържаше към постигнатите споразумения, бавеше провеждането на реформите в страната, харчеше парите на държавите-спонсори на Атина, а след това ги критикуваше открито пред сънародниците си. Ето защо може с чиста ръка на сърцето да се каже, че Ципрас е направил много, за да заслужи лошата си репутация.  \r\nТой бе министър-председателят, който първоначално оказа да плаща дължимите вноски по заема на Международния валутен фонд (МВФ), след това заложи и загуби с референдума за излизане от еврозоната. И след него гърците се нуждаеха от още милиарди помощ, за да спасят страната си от фалит. Политически, Ципрас отдавна е проблем. \r\nНо има нещо, което не бива да се пренебрегва: Ципрас се осмели да напраив нещо, което може да укрепи Европа. В спора за името с Република Македония, някога част от Югославия, той постигна компромис. От петък вечерта северния гръцки съсед се нарича Република Северна Македония.  \r\nТози компромис създава проблеми в Гърция, където голяма част от гражданите се гордеят с хилядолетната си история и намират споразумението между Атина и Скопие най-малко за неразумно. Оставката на министъра на отбраната Панос Каменос, лидер на коалиционния партньор на СИРИЗА „Независими гърци“, отразява точно това.  \r\nЦипрас е изправен пред вот на доверие, за който му липсва мнозинството в парламента. Избори ще има още тази година. В анкетите обаче партията на премиера очевидно стои зад консервативната опозиция в лицето на „Нова демокрация“. Така че е почти сигурно, че Ципрас ще загуби изборите. Европейските политици, които често са проклинали Ципрас заради нежеланието му за реформи, трябва да имат уважение - ако не и благодарност! – към Ципрас. Защото той пожертва поста си с цел на допринесе за баланса и мира в Европа. Тереза Герова", "date": "2019.01.14", "title": "Die Welt: Акексис Ципрас заслужава благодарност от Европа"}
{"url": "http://www.focus-news.net/news/2019/01/14/2611771/blagoevgrad-zamraznala-e-reka-sovolyanska-bistritsa-v-rayona-na-selo-garlyano.html", "text": "Замръзнала е река Соволянска Бистрица в района на село Гърляно. Днес и през следващите дни речните нива в Западнобеломорския басейн ще останат без съществени изменения, сочи справка на  сайта на Националния институт по метеорология и хидрология . Водните количества на реките в басейна ще бъдат под праговете за внимание. На територията на басейна са се образували следните ледови явления: ледена каша и ледоход на река Места в района на местността Момина кула; пълно замръзване на река Соволянска Бистрица в района на село Гърляно и брегови лед на река Речица в района на село Ваксево.", "date": "2019.01.14", "title": "Благоевград: Замръзнала е река Соволянска Бистрица в района на село Гърляно"}
{"url": "http://www.focus-news.net/news/2019/01/14/2611773/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-yanuari.html", "text": "„Софийска вода” временно ще прекъсне водоснабдяването в някои части на столицата на 15 януари. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Академик Жан Натан“ в жк. „Студентски град“ се налага спиране на водоподаването от 09.30 до 17.30 часа на клиентите на „Софийска вода”, живеещи в: бл. 30, бл. 31, бл. 32. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 32. \r\nВъв връзка с изпълнение на инвестиционен проект за реконструкция на уличен водопровод на ул. „Летоктруй“ в кв. „Васил Левски“ се налага спиране на водоподаването от 09.00  до 21.00 часа на клиентите на „Софийска вода”, живеещи в района на: ул. „Витиня“, ул. „Лепенец“, ул. „Бесарабия“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ ъгъла с ул.  „Летоструй“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на ул. „Българска морава“ в жк. „Зона Б-5“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Българска морава“ от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава“ ъгъла с бул. „Тодор Александров“. \r\nВъв връзка с подмяна на сградно водопроводно отклонение на ул. „Селимица“ в кв. „Васил Левски“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Селимица“ от ул. „Велбъжд“ до ул. „Константин Фотинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Селимица“№10. \r\nВъв връзка с изграждане на сградно водопроводно отклонение на бул. „Божин Ласков“ в с. Локорско се налага спиране на водоподаването от 10.30 до 18.30 часа на клиентите на „Софийска вода”, живеещи в района на: бул. „Божин Ласков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Тошков“ ъгъла с бул. „Божин Ласков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.14", "title": "„Софийска вода” временно ще прекъсне водоснабдяването в някои части на столицата на 15 януари"}
{"url": "http://www.focus-news.net/news/2019/01/14/2611767/tsvetan-tsvetanov-gerb-ubeden-sam-che-tsenata-predlozhena-ot-sasht-za-zakupuvane-na-f-16-mozhe-da-bade-namalena.html", "text": "Аз съм убеден, че цената, която е предложена от САЩ за закупуване на F-16, може да бъде намалена. Това каза председателят на Парламентарната група на ГЕРБ и зам.-председател на партията в предаването „Здравей, България“ по   Нова телевизия  във връзка с процедурата за закупуване на нов боен самолет. „Това е възможно най-прозрачната процедура, защото имаме работна група, доклад, решение на МС, ще има дебат в парламента, с което ще може да се даде мандат на правителството, за да може да бъдат уточнени всички детайли в разговорите между България и САЩ, за да направим така, че цената, която сега е предложена да бъде намалена. Аз съм убеден, че това може да стане, но също така да приемем, че всичко, което беше извършено като прозрачна процедура даде много по-голяма увереност за взимането на правилното стратегическо, политическо решение“, обясни той. „Всяко едно решение, което се взима за модернизацията на армията за всяка една държава на ЕС или НАТО, винаги е политическо решение накрая. Нека обаче да сложим на масата и какви са параметрите за тези два самолета, които в момента предизвикаха словесен диалог, един сблъсък, който се води между президента и всички останали атлантици и евроатлантици, които защитават позицията на правителството и решението, което трябва да вземе българският парламент“, обясни още председателят на ПГ на ГЕРБ. „В момента имаме самолет, който се предлага, но той има цялата конфигурация със съответното въоръжение и може да се интегрира и да подпомогне оперативните способности, както на националната ни сигурност, така да бъдем част от комплексния подход, който има НАТО“, посочи той. „В държавите членки в НАТО, държави от ЕС, в 10 държави на въоръжение е F-16. Само в две държави - Унгария и Чехия е „Грипен“, където обаче всички може да прочетем информация в медиите, какви са били проблемите и какви са възможните походи, които са недопустими в прозрачността, която има в днешното управление“, коментира Цветанов. Той изтъкна, че за избора на F-16  в никакъв случай няма външен натиск. „В момента има сблъсък за прозрачността, която прави правителството и парламента и другата страна за решение, което беше взето на тъмно, непрозрачно в служебния кабинет на Румен Радев“, допълни зам.-председателят на ГЕРБ.", "date": "2019.01.14", "title": "Цветан Цветанов, ГЕРБ: Убеден съм, че цената, предложена от САЩ за закупуване на F-16, може да бъде намалена"}
{"url": "http://www.focus-news.net/news/2019/01/14/2611772/das-handelsblatt-gartsiya-mozhe-da-se-okazhe-paralizirana-sled-ostavkata-na-natsionalistite.html", "text": "След четири години на съвместно управление правителството на радикалния ляв съюз СИРИЗА на премиера Алексис Ципрас и националистите от „Независими гърци“ на Панос Каменос се разпадна. В неделя Каменос се оттегли от поста на министър на отбраната на Гърция и обяви излизането на партията си от коалицията в Атина. Ципрас вече даде индикации, че няма нищо против да застане начело на правителство на малцинството, но подобен сценарий може да доведе до парализиране на Гърция, коментират в редакцията на германското списание  Das Handelsblatt . \r\nПолитическата криза даде повод на гръцкия министър-председател да предизвика гласуване на вот на доверие към правителството му. „Ципрас може и да го спечели, но остава въпросът за това колко дълго ще може да остане начело на правителство на малцинството… Това може да означава парализа за Гърция. Ето защо политическите наблюдатели са на мнение, че Ципрас ще организира предсрочни избори, а като най-вероятна дата те предвиждат 26 май“, коментират от редакцията, като припомнят, че гласуването на редовни избори за парламент в Гърция трябва да се проведе през октомври. Тереза Герова", "date": "2019.01.14", "title": "Das Handelsblatt: Гърция може да се окаже парализирана след оставката на националистите"}
{"url": "http://www.focus-news.net/news/2019/01/14/2611776/veliko-tarnovo-liturgiya-se-otsluzhva-v-hram-rozhdestvo-bogorodichno-po-sluchay-denya-na-sv-nina.html", "text": "Литургия се отслужва в храм „Рождество Богородично“ по случай Деня на св. Нина. Десетки миряни се събраха в храма, за да почетат паметта на светицата и да запалят свещ за здраве, предаде репортер на  Радио „Фокус“ – Велико Търново . \r\nНа 14 януари Българската православна църква почита света равноапостолна Нина, покровителка на Грузия. Света Нина е родена около в Кападокия, където имало много грузински селища. Баща ѝ Завулон произхождал от знатен род и е бил роднина на великомъченик Георги Победоносец. По тази причина той  се ползвал с благоволението на император Максимиан (284-305 г.). Завулон е бил на военна служба при императора и като християнин е съдействал за освобождаването на приели християнството пленени гали. Майката на света Нина – Сусана била сестра на Йерусалимския патриарх (според някои източници – Ювеналий). \r\nКогато станала на 12 години, света Нина отишла в Йерусалим с родителите си. По взаимно съгласие и с благословението на Йерусалимския патриарх родителите ѝ се разделили, за да служат изцяло на Бога. \r\nПрез целия си живот Нина била целомъдрена и благочестива. Тя успяла да установи християнска църква в Грузия и да покръсти много грузинци. Света Нина е приемана за просветителка и Небесна покровителка на Иверия (Грузия). \r\nДнес имен ден празнуват Нина и Нинка. \r\nЛуиза ТРАНЧЕВА", "date": "2019.01.14", "title": "Велико Търново: Литургия се отслужва в храм „Рождество Богородично“ по случай Деня на св. Нина"}
{"url": "http://www.focus-news.net/news/2019/01/14/2611774/pregled-na-osnovnite-temi-v-shumenskiya-pechat.html", "text": "„Ще работят ли светофарите в Шумен без проблеми?“ е водещото заглавие във вестник  „Шуменска заря“ . Избрана е фирмата, която ще поддържа в изправност светофарните уредби в Шумен. Договорът е подписан в края на миналата година след проведена обществена поръчка. Цената на услугата е 49 000 лева без ДДС. „Астрономическата обсерватория отново отвори врати за шуменци“, информира ежедневникът. През тази година се навършват 100 години от създаването на Международния астрономически съюз. По този повод се организират серия от събития от цялата планета. Първото от тях бе 100-часов уикенд, продължил от четвъртък до неделя. Шуменският университет ,,Епископ Константин Преславски“ се включва в отбелязването на вековния юбилея с над 20 инициативи през 2019 г., научи „Шуменска заря“ от докторант Станислава Тодорова, работеща в обсерваторията. „Болницата във Върбица все по-близо до реалността“, пише изданието. До две години строителството на болницата ще бъде приключено. В нея ще има 10 стационарни места за тежко болни и възрастни хора. Лечебното заведение ще бъде оборудвано с модерна апаратура, ще има операционна зала, а лекари ще се грижат за здравето на жителите на отдалечената от областния център община. „Националният съвет на БСП прие проекта “Визия за България“ е акцент от стр.3 в броя. След 3-часово обсъждане на предложенията, които постъпиха от цялата страна по различните секторни политики, Националният съвет на БСП прие с пълно единодушие проекта “Визия за България”. За пръв път той беше представен на 21 юли 2018 г. на форум на БСП в НДК. Оттогава се проведоха 571 срещи с браншови и синдикални организации, членове и симпатизанти на БСП, граждани и експерти в цялата страна. “ГЕРБ тръгват из страната под мотото „Европа в нашия дом“, информира вестникът. Председателят на ПГ на ГЕРБ Цветан Цветанов информира, че скоро започват серия от граждански диалози в цялата страна под мотото „Европа в нашия дом“. Цветанов каза още, че по време на тези диалози ще се разяснява какво е донесла на България европейската солидарност в сферите на образованието, регионалното развитие и др.", "date": "2019.01.14", "title": "Преглед на основните теми в шуменския печат"}
{"url": "http://www.focus-news.net/news/2019/01/14/2611777/pazardzhik-otborat-na-hebar-specheli-kupata-na-balgariya-po-voleybol.html", "text": "Отборът на „Хебър“ – Пазарджик спечели Купата на България по волейбол след оспорвана среща с тима на „Нефтохимик“ – Бургас, предаде репортер на  Радио „Фокус“ – Пазарджик . Пазарджишките волейболисти спечелиха с 3:2 гейма пред препълнената зала „Васил Левски“ в града. Купата е първа в историята на Хебър, а Нефтохимик не успя да защити трофея, който спечели миналия сезон. Домакините поведоха в мача след драматичен първи гейм. След това шампионите от „Нефтохимик“ показаха класата си и успяха да обърнат мача в своя полза и да поведат с 1:2. Последва нов гейм за „Хебър“, а в тайбрека момчетата на Атанас Петров бяха категорични и след 15:7 залата избухна в буйна радост. „Хебър“ достигна до триумфа след победи над „Марек“ и „Левски“ с по 3:0, докато „Нефтохимик“ победи първо драматично ЦСКА с 3:2, а след това в 1/2-финалите категорично  отбор „Добруджа“ с  3:0. \r\nАлбена ЖИЛЕКОВА", "date": "2019.01.14", "title": "Пазарджик: Отборът на „Хебър“ спечели Купата на България по волейбол"}
{"url": "http://www.focus-news.net/news/2019/01/14/2611778/sport-rafael-nadal-se-klasira-za-vtoriya-krag-na-otkritoto-parvenstvo-na-avstraliya-dzhon-isnar-otpadna-na-starta.html", "text": "Рафаел Надал се класира за втория кръг на Откритото първенство по тенис на Австралия. В двубой от първи кръг бившият номер едно в света победи представителя на домакините Джеймс Дъкуорт с 6:4, 6:3, 7:5. \r\nПоставеният под номер девет в основната схемата Джон Иснър отпадна още на старта надпреварата. Американецът бе надигран от сънародника си Рейли Опелка със 7:6, 7:6, 6:7, 7:6 в двубой, продължил три часа. Във втори кръг Опелка ще играе срещу Томас Фабиано, който победи Джейсън Кублер с 6:4, 7:6, 2:6, 6:3.", "date": "2019.01.14", "title": "Спорт: Рафаел Надал се класира за втория кръг на Откритото първенство на Австралия, Джон Иснър отпадна на старта"}
{"url": "http://www.focus-news.net/news/2019/01/14/2611779/plovdiv-zatvarya-se-yuzhnoto-platno-na-bul-shesti-septemvri-mezhdu-krastovishtata-s-ul-nikola-voyvodov-i-bul-iztochen-zaradi-remont-na-ulichen-stalb.html", "text": "Южното платно на бул. „Шести септември” в отсечката  между кръстовищата с ул. „Никола Войводов“ и бул. „Източен“ се затваря за движение на моторни превозни средства за времето от 09.00 часа до 17.00 часа, съобщиха за  Радио „Фокус“ - Пловдив  от ОП „Организация и контрол на транспорта“. Причината е авариен ремонт на дефектирал стълб на уличното осветление, който беше демонтиран на 11 януари, а сега предстои възстановяването му на място. \r\nМаршрутът  на автобусни  линии  №1, 4, 6, 9, 10, 11, 21, 22, 25, 26, 27, 44, 66, 93 и 116  от вътрешноградския транспорт се променя.", "date": "2019.01.14", "title": "Пловдив: Затваря се южното платно на бул. „Шести септември” между кръстовищата с ул. „Никола Войводов“ и бул. „Източен“ заради ремонт на уличен стълб"}
{"url": "http://www.focus-news.net/news/2019/01/14/2611780/dobrich-prodalzhava-rabotata-po-proekta-za-obnovyavane-na-vodniya-sektor-v-grada-nyakolko-rayona-sa-s-narusheno-vodopodavane.html", "text": "Продължава работата по проекта за обновяване на водния сектор в града, няколко района са с нарушено водоподаване, предаде кореспондент на  Радио „Фокус” – Варна . Поради направа на връзка днес с нарушено водоподаване остава карето между улиците „Ген. Попов“, „Христо Ботев“, бул. „Добруджа“ и ул. „Теменуга“. По същата причина от днес до 18 януари ще има нарушено водоподаване по улиците „Александър Кръстев“ и „Константин Манзей“ от 08.00 до 17.00 часа. По информация на ВиК аварии днес се отстраняват в община Добрич по ул. „Любен Каравелов“ 9А, ул. „Бачо Киро“ 35, в община Добрич-селска - в с. Росеново, с. Свобода, с. Безводица, Помпена станция- Оброчище, с. Бдинци и с. Вратарите, в община Балчик - по ул. „Св. св. Кирил и Методи“, в община Тервел - с. Орляк, с. Кладенци и с. Градница. \r\nЖулиета НИКОЛОВА", "date": "2019.01.14", "title": "Добрич: Продължава работата по проекта за обновяване на водния сектор в града, няколко района са с нарушено водоподаване"}
{"url": "http://www.focus-news.net/news/2019/01/14/2611782/vratsa-zadarzhan-e-33-godishen-mazh-zastrelyal-kuche-kray-kv-bistrets.html", "text": "Задържан е 33-годишен мъж, застрелял куче край кв. „Бистрец“. Това съобщиха от  ОДМВР - Враца . Сигналът е получен на 13 януари 2019 г., в  РУ - Враца. Жител на град Враца заявил, че на същата дата в  местността Туев дол край кв. „Бистрец\", неизвестно лице застреляло кучето му порода „Кавказка овчарка“, пуснато да се разхожда. След оперативно-следствени действия  е установено, че съпричастен към извършеното деяние е 33-годишен мъж от гр. Враца. Иззета е законно притежавана пушка. Мъжът е задържан до 24 часа в РУ - Враца. Образувано  е досъдебно производство.", "date": "2019.01.14", "title": "Враца: Задържан е 33-годишен мъж, застрелял куче край кв. „Бистрец“"}
{"url": "http://www.focus-news.net/news/2019/01/14/2611783/sofiya-mazh-e-pochinal-v-krizisniya-tsentar-za-bezdomni-v-zhk-zaharna-fabrika.html", "text": "Мъж е починал в Кризисния център за бездомни през изминалото денонощие, човекът е пристигнал в много тежко състояние. Това съобщи за  Агенция „Фокус“  Йорданка Темелкова - директор на Кризисния център за настаняване на бездомни хора в столичния ж.к. „Захарна фабрика“. Тя обясни, че причината за смъртта все още не е ясна, а лекарските екипи все още са в центъра. Йорданка Темелкова уточни, че 158 души са нощували през изминалото денонощие в Кризисния център за настаняване на бездомни хора в ж.к. „Захарна фабрика“. Тя отбеляза, че в студените почивните дни в центъра е имало много хора, които са останали на топло целия ден.", "date": "2019.01.14", "title": "София: Мъж е починал в Кризисния център за бездомни в ж.к. \"Захарна фабрика\""}
{"url": "http://www.focus-news.net/news/2019/01/14/2611766/ministar-temenuzhka-petkova-nyama-defitsit-na-elektricheska-energiya-za-2018-g-proizvodstvoto-se-e-povishilo-s-26.html", "text": "Няма дефицит на електрическа енергия, за 2018 г. производството се е повишило с 2,6%. Това каза министърът на енергетиката Теменужка Петкова в интервю за предаването „Сутрешен блок“ по  БНТ . „Основен приоритет на нашето правителство е да осигурим такива условия за българския бизнес и българската индустрия, че те да бъдат конкурентноспособни на международните пазари. Това, което правим в сектор „Енергетика“, е свързано с това, по такъв начин да се управлява секторът, че той да гарантира публичност, прозрачност и минимизиране на разходите“, заяви министър Петкова и посочи, че от 2015 г. досега са се извършили поредица промени в Закона за енергетиката, които са целели да бъде елиминиран дефицитът, който е съществувал през 2014 г., и да се създаде либерализиран пазар на електрическата енергия в България. \r\n„Когато става дума за цените на електрическа енергия за бизнеса и за битовите потребители, е важно да поясним няколко много важни елемента. На 8 януари беше проведен тристранен съвет между синдикати, бизнес и правителство, като темата беше цената на електрическата енергия на свободния пазар. Имаше и среща с председателя на КЕВР, като днес също предстои такава с всички в сектора, за да видим има ли някакъв проблем, ако има такъв – да разберем къде е генезисът, и какви стъпки трябва да направим, за да го решим. Но хората трябва да знаят следното – пазарът на електрическа енергия в България е организиран в два сегмента - това са регулиран пазар, на който са битовите потребители и малкият бизнес, и свободен пазар, на който е голямата индустрия“, обясни енергийният министър. \r\nПеткова посочи, че големият бизнес купува своята електрическа енергия на база на дългосрочни договори, които да осигурят предвидимост на неговите разходи за енергия. „По този сегмент, който се нарича „Ден напред“, се осъществява около 10% от търговията. И сега ще се опитаме да анализираме защо има някакъв проблем“, заяви тя. \r\n„Аз лично не знам за предприятия, които са затворили заради цената на електрическата енергия на борсата. И не знам от какво са продиктувани тези твърдения за затваряне на предприятия, защото само за 2018 г. производството на електрическа енергия се е повишило с 2,6%. Отделно от това, трите държавни дружества, които произвеждат електрическа енергия, през 2018 г. са провели поредица от търгове през Българската независима енергийна борса. Като само за АЕЦ „Козлодуй“ те са 127, при 48 от които няма заявен никакъв интерес към покупката на ел. енергия, ТЕЦ „Мариза-изток 2“ е провел 68 търга, като а 28 от тях не е имало интерес, а НЕК е провела 24 търга – за 4 никакъв интерес“, заяви министър Петкова и посочи, че на този фон не може да се говори, че има дефицит на електрическа енергия.", "date": "2019.01.14", "title": "Министър Теменужка Петкова: Няма дефицит на електрическа енергия, за 2018 г. производството се е повишило с 2,6%"}
{"url": "http://www.focus-news.net/news/2019/01/14/2611775/", "text": "52 млн. лева са отделени за инвестиции в пътната инфраструктура в столицата. Това каза за сутрешния блок „Добро утро, България“ на Радио „Фокус“ Дончо Барбалов, временно изпълняващ длъжността зам.-кмет по направление „Транспорт и транспортни комуникации“ в Столична община. 38 млн. от заделените средства ще са за вътрешноквартални улици, уточни той. Предстои столичният бюджет за настоящата година да бъде внесен в сряда, добави Барбалов. „През изминалата 2018 г. приблизително същата сума от 38 млн. беше успешно инвестирана в ремонт и поддръжка на квартални улици. Бяха ремонтирани 1214 улици, 929 хиляди квадратни метра асфалт, 36 хиляди квадратни метра паваж и 28 хиляди квадратни метра тротоар. Предвиждаме тази година да продължим усилената работа, веднага щом атмосферните условия позволят това. Предвиждаме изграждане на нови основни булеварди за 16 милиона лева – довършване на бул. „Монтевидео“, довършване и изграждане на подлеза на бул. „Петър Дертлиев“ при връзката с Околовръстния път и изграждане на южното платно на бул. „Т. Каблешков“ от ул. „Ген. Кирил Фотев“ до ул. „Луи Айер“, обясни временно изпълняващ длъжността зам.-кмет по направление „Транспорт и транспортни комуникации“ в Столична община. Цялата сума от 450 млн. лева за инвестиции в транспорта за 2019 година включва и най-мащабния проект – изграждането на третата линия на метрото, която ще бъде в експлоатация през есента, припомни Дончо Барбалов. Той обърна внимание, че продължава обновяването на автобусния парк в столицата. С новото оборудване през 2019 година 90% от градския транспорт в София ще бъде подновен с най-висок екологичен клас, каза още Барбалов.  \r\nЙоланда ПЕЛОВА", "date": "2019.01.14", "title": "Дончо Барбалов, зам.-кмет на София: 52 млн. лева са отделени за инвестиции в пътната инфраструктура в столицата"}
{"url": "http://www.focus-news.net/news/2019/01/14/2611785/veliko-tarnovo-s-15-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 113 см, а температурата на водата 2.2 градуса. Предимно облачно ще е времето над българския участък на Дунав днес. На запад ще има валежи от сняг, примесени с дъжд, които ще създадат условия за поледици. В Свищовско ще духа до умерен югозападен вятър. Температурите слабо ще се повишат и максималните ще са между 2° и 5°.", "date": "2019.01.14", "title": "Велико Търново: С 15 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/14/2611786/emil-neshev-pss-bezotgovorno-e-otnoshenieto-na-makedonskite-turisti-na-fona-na-sabitiyata-ot-poslednata-sedmitsa.html", "text": "Безотговорно е отношението на македонските туристи на фона на събитията от последната седмица. Това каза за сутрешния блок „Добро утро, България“ на   Радио „Фокус“  Емил Нешев, директор на Планинската спасителна служба (ПСС) към Българския Червен кръст (БЧК) за спасяването на петимата македонски туристи, от които трима скиори и двама сноубордисти. На терен за спасяването им са работили шест спасители от отряда в Банско, като още поне петима са се занимавали със сигнала и организацията за решаването му извън терен. Нешев не пожела да коментира финансовото изражение на случая, а изтъкна факта, че това е риск не само за туристите, но и за спасителните екипи, както и за доброволците. „Това са неща, които нямат финансова стойност“, обясни той. Нешев припомни какво е необходимо да се направи, преди да отидем в планината. „Да съберем информация за атмосферните условия, както в момента, така и в предходните няколко дни. Това ще ни даде информация какво се е случвало в планината и какви са рисковете, които ни дебнат, за да можем да вземем правилното решение дали да предприемем въпросния преход или действия или да не ги предприемаме. Съответно винаги да имаме план за екстремен изход от планината“, каза той. Годината завърши динамично за ППС, каза още Емил Нешев и уточни, че повече от пет сериозни акции са извършени от планинската служба. Остава в сила лавинната опасност, предупреди той. \r\nЙоланда ПЕЛОВА", "date": "2019.01.14", "title": "Емил Нешев, ПСС: Безотговорно е отношението на македонските туристи на фона на събитията от последната седмица"}
{"url": "http://www.focus-news.net/news/2019/01/14/2611787/razgrad-pozhar-e-goryal-v-skladovo-pomeshtenie-na-detska-gradina-detska-radost-v-selo-golyama-voda.html", "text": "На 13 януари в 15:59 часа в РСПБЗН - Исперих е получено съобщение за пожар в складово помещение на детска градина „Детска радост“ в с. Голяма вода, ул. “Люлин“ №2, общ. Самуил. Това съобщиха от пресцентъра на  ОДМВР - Разград . В складовото помещение са се съхранявали 7 кубика дърва за огрев. Освен дървата са изгорели 60 кв. м. покривна конструкция. В помещението няма електрическа инсталация. Причините за пожара и щетите от него са в процес на изясняване. По случая е образувано досъдебно производство по чл.330, ал.1 от НК.", "date": "2019.01.14", "title": "Разград: Пожар е горял в складово помещение на детска градина \"Детска радост\" в село Голяма вода"}
{"url": "http://www.focus-news.net/news/2019/01/14/2611790/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Кюстендил: Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили е нормален, преминаването се извършва без големи изчаквания. По пътя от и за граничния пункт има заледени участъци, които периодично се опесъчават. \r\nВенцеслав ИЛЧЕВ", "date": "2019.01.14", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/14/2611788/tass-boing-707-se-e-razbil-v-rayona-na-teheran.html", "text": "Самолет „Боинг“ 707 се е разбил в околностите на иранската столица Техеран, предава  TACC , като се позовава на данни от местни медии, според които на борда на машината е имало 10 души. \r\nУточнява се, че пилотът на самолета на „Киргизстан Еърлайнс“ не се е справил с управлението на машината при кацането. „Боинг“-ът е изпълнявал полет от Бишкек към разположения на около 40 километра от Техеран град Кередж. Пилотът обаче е допуснал грешка, която е наложило приземяването на машината на друго летище. При кацането обаче самолетът е излетял от пистата, врязал се е в летището и след това се обърнал в района на жилищните сгради край летището. \r\nКъм момента не се привеждат данни за пострадали или жертви. Тереза Герова", "date": "2019.01.14", "title": "ТАСС: „Боинг“ 707 се е разбил в района на Техеран"}
{"url": "http://www.focus-news.net/news/2019/01/14/2611789/dobrich-v-grada-shte-badat-predstaveni-kasometrazhnite-filmi-sazdadeni-po-proekta-krasiv-dobrich.html", "text": "В града ще бъдат представени късометражните филми, създадени по проекта „Красив Добрич“, иницииран от „Глобален Добрич“ и подкрепен от Община град Добрич, предаде кореспондент на  Радио „Фокус” – Варна . Премиерата е от 18.15 часа в Кино-клуб „Икар“. След прожекциите е предвидена дискусия за формата и възможностите за развитие на проекта с участието на режисьора и члена на журито Петър Русев, кмета на Добрич Йордан Йорданов и продуцента Николай Михайлов. Събитието е със свободен достъп. Филмовото предизвикателство се проведе между 21 и 23 септември 2018 година. В него участваха пет екипа кинематографисти. Жури избра като най-успешни три от продукциите, чиито екипи получиха парични награди. \r\nЖулиета НИКОЛОВА", "date": "2019.01.14", "title": "Добрич: В града ще бъдат представени късометражните филми, създадени по проекта „Красив Добрич“"}
{"url": "http://www.focus-news.net/news/2019/01/14/2611784/kyustendil-s-vazstanovka-v-dupnitsa-byaha-otbelyazani-141-godini-ot-osvobozhdenieto-na-grada.html", "text": "За втора поредна година Община Дупница и Историческият музей подготвиха възстановка по повод годишнината от освобождението на града. Това съобщи за  Радио „Фокус” – Пирин  Анелия Геренска, директор на Общински исторически музей – Дупница. Събитието беше отбелязано на 13 януари, а официалната дата е 14 януари по нов стил. В честванията се включиха всички ансамбли от града, както и гости от Сапарева баня. Както и през 1878 година, посрещането на освободителя на Дупница беше в района на Рибарника, макар, че от съображения за сигурност възстановката беше направена в район на ПГ „Акад. С. П. Корольов“, където майор Орлински пристигна заедно с войниците си на коне и в автентични униформи. В ролята на Орлински се превъплъти Влади Христов. Той беше посрещнат от свещеник, като диалогът между двамата бе автентично произведен пред зрителите. Шествието на свободата, такова, каквото е било, пое по стъпките, по които са вървели тогава освободителите и хилядите дупничани. В него се включиха депутатът Радослава Чеканска, кметът Методи Чимев, общински съветници, кметове на села, зам.-кметове и стотици граждани. Шествието спря на паметната плоча на майор Орлински, където бяха поднесени венци и цветя, в знак на признателност. Директорът на Исторически музей-Дупница Анелия Геренска припомни факти от онзи ден през 1878 година, а след това шествието продължи по стъпките на освободителите до паметната плоча на дупнишките опълченци, където отново бяха поднесени венци и цветя. Празникът продължи на пл. \"Свобода\" с народно веселие. \r\nЛора КАЛЧЕВА", "date": "2019.01.14", "title": "Кюстендил: С възстановка в Дупница бяха отбелязани 141 години от освобождението на града"}
{"url": "http://www.focus-news.net/news/2019/01/14/2611791/prof-hristo-pimpirev-predstoi-v-balgarskata-polyarna-baza-da-izgradim-savremenna-nauchna-laboratoriya.html", "text": "Предстои в българската полярна база да изградим съвременна научна лаборатория. Това каза директорът на Българския антарктически институт и ръководител на 27-ата антарктическа експедиция проф. Христо Пимпирев в интервю за  Агенция „Фокус“  за експедицията. По думите му по този начин българските изследвания ще бъдат напълно конкурентни на изследванията на всички силни антарктически държави. Той уточни, че се изпълнява национална полярна програма, която е приета с решение на Министерски съвет. „Имаме държавна задача в Антарктида. Не задоволяваме научното си любопитство, а правим изследвания, които са важни за цялото човечество и работим заедно с наши колеги от цял свят. В момента имаме учени от нови държави, които не са работили досега на българската база. Някои от тях за пръв път, стъпващи на ледения континент“, каза проф. Пимпирев. По думите му страната ни има какво да предложи – своята база, която е една инфраструктура. Проф. Пимпирев допълни, че с Министерство на образованието работи отлично. \"Има 29 държави от цял свят, които са консултативни и които управляват този континент. Основното ударение в изследванията са научните, подпомагането им от логистиката и съответно външната политика на всяка държава. Така че две министерства са основни. Това е Министерство на външните работи и Министерство на образованието и науката. Ние работим отлично с тях, специално с министър Вълчев и дирекция „Наука“, каза още проф. Пимпирев. По думите му се очакват успехи през тази година в антарктическата експедиция, защото сътрудничеството с институциите е много ефективно.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.14", "title": "Проф. Христо Пимпирев: Предстои в българската полярна база да изградим съвременна научна лаборатория"}
{"url": "http://www.focus-news.net/news/2019/01/14/2611792/varna-vremenno-se-promenya-dvizhenieto-po-bul-vasil-levski-zaradi-stroitelno-montazhni-raboti.html", "text": "Временно се затваря кръстовището на ул. „Прилеп“ с бул. „Васил Левски“ . Новата организация за движение е във връзка с предстоящи строително-монтажни работи при кръстовището, съобщиха за  Радио „Фокус“ – Варна  от Дирекция „Инженерна инфраструктура и благоустрояване“ към градската управа. По време на ремонта ще бъде извършен пробив на ул. „Кестен“ към бул. „Цар Освободител“, така ще бъде осигурен обходен маршрут за бул. „Цар Освободител“. Движещите се по бул. „Васил Левски“ – от базар „Левски“ в посока Регионалната здравна инспекция и бул. „Христо Смирненски“, ще бъдат отклонени по ул. „Роза“ и ул. „Брегалница“. За връзка с бул. „Цар Освободител“ обходът ще се осъществява по ул. „Отец Паисий“. Във връзка с дейностите от днес са в сила и маршрутни промени за автобусни линии с номера 10, 12 и 23. Те ще важат в участъка на ул. „Прилеп“ – от кръстовището с бул. „Васил Левски“. От жп гарата и квартал „Аспарухово“ след спирки „Янко Михайлов“ и „Проектантска\" автобусите ще се движат по бул. „Цар Освободител“. На кръстовището с бул. „Хр. Смирненски“ ще завиват надясно и ще се включват по утвърдените маршрути. Няма да се обслужва спирка „ВиК“, ще се обслужват спирки „Струга“ и „Победа“. Автобусите по линия №12 от „Бриз“ в посока „Аспарухово“ след спирка „Военна болница“ ще завиват наляво по ул. „Подвис“ и ще обслужат спирки „Зеленика“, „Спартак“, след което ще се включват по маршрута си. За периода на ремонтните дейности по линията няма да се обслужват спирки „Подвис“, „Вятърна мелница“, „ВиК“. \r\nДиана СТОЕВА", "date": "2019.01.14", "title": "Варна: Временно се променя движението по бул. „Васил Левски“ заради строително-монтажни работи"}
{"url": "http://www.focus-news.net/news/2019/01/14/2611795/plovdiv-izlozhbata-evrika-shte-bade-predstavena-v-muzeyniya-tsentar-za-savremenna-istoriya.html", "text": "На 16 януари екипът на Музейко ще посети Пловдив, за да открие официално изложбата „Еврика!“, която ще бъде представена в Музейния център за съвременна история на Регионалния исторически музей и ще остане в града до края на годината. Това съобщиха за  Радио „Фокус“ - Пловдив  от музея. В деня на отбелязването на 141 години от освобождението на Пловдив директори, учители и представители на образователната общност ще могат да се запознаят с интерактивните изобретения и изследователския дух на изложбата. Специално за събитието в Пловдив ще бъде и целият екип на Детския научен център, който заедно с домакините от РИМ ще представи някои от най-интересните открития на 19 и 20 век. \r\n„Еврика!“ предлага на деца и любопитни възрастни да изследват и да опитат различен подход в света на изобретенията. Посетителите могат да опитат да изпратят телеграма с морзовия апарат на Александър Бел, чийто открития имат сериозно присъствие в изложбата. Благодарение на друго негово изобретение – фоноаутографа, малките любознайковци могат буквално да видят цветовете на вълните, които се образуват в следствия на трептенията. Основната цел на изложбата е да провокира експериментаторския подход в децата, които не трябва да се страхуват от опити и грешки в опознаването на света. \r\nСъбитието ще се състои на 16 януари 2019 г. от 12.00 часа в Музеен център за съвременна история на ул. „Ангел Букорещлиев“ 14. Директори, учители и специалисти по педагогика ще се запознаят с най-любопитните акценти от изложбата, която е част от откриващата програма на Пловдив – Европейска столица на културата 2019.", "date": "2019.01.14", "title": "Пловдив: Изложбата „Еврика!“ ще бъде представена в Музейния център за съвременна история"}
{"url": "http://www.focus-news.net/news/2019/01/14/2611796/dobrich-obshtinata-depozira-proekt-za-efektivno-funktsionirane-na-oblastniya-informatsionen-tsentar.html", "text": "Общината депозира проект за ефективно функциониране на Областния информационен център. Това съобщиха от пресцентъра на  Общината . Проектът е на стойност 369 936.00 лв. и се финансира по Оперативна програма „Добро управление\", съфинансирана от Европейския съюз, чрез Европейския социален фонд. Той предвижда да осигури ефективното функциониране на ОИЦ - Добрич в периода 2019 - 2021. Центърът ще работи активно в сътрудничество с местната общност, управляващи органи, регионални администрации, университети, училища, бизнес за популяризиране на възможностите за финансиране, които предоставя чрез ЕСИФ. Областният център Добрич ще информира за възможностите за финансиране по програмите през програмен период 2014-2020 и ще популяризира политиките и ролята на ЕС.  \r\nДо края на месец декември 2018 г. Община Добрич изпълни проекта „Развитие на Областен информационен център Добрич“ с бюджет близо 300 000 лв. Проектът пряко повлия на  потенциалните бенефициенти и широката общественост на територията на област Добрич, управляващите органи, междинните звена на програмите, като осигури безплатна и достъпна информация относно възможностите за финансиране по Европейските Структурни и Инвестиционни Фондове, осигури публичност и прозрачност при реализиране на програмите. Със средства по проекта бяха организирани и проведени 79 публични информационни събития с участието на над 2600 потенциални бенефициенти; разработени са и разпространени над 50 вида информационни и рекламни материали - ръководства, наръчници, книжки, брошури и информационни листовки и др., които осигуриха актуална и навременна информация относно възможностите за финансова подкрепа със средства от ЕСИФ. Освен това са организирани и проведени 3 кампании, като част от общите национални инициативи на мрежата от 27 информационни центъра в България.", "date": "2019.01.14", "title": "Добрич: Общината депозира проект за ефективно функциониране на Областния информационен център"}
{"url": "http://www.focus-news.net/news/2019/01/14/2611797/mvr-vremenno-ne-se-izvarshvat-administrativni-uslugi-za-izdavane-na-lichni-dokumenti-zaradi-tehnicheski-problem-v-informatsionnata-sistema.html", "text": "Временно не се извършват административни услуги за издаване на лични документи заради технически проблем в информационната система. Това съобщиха от пресцентъра на  МВР . Тази сутрин е възникнал технически проблем в информационната система за издаване на българските документи за самоличност. Веднага са предприети действия за своевременното му отстраняване.  \r\nВременно не се извършват административни услуги, свързани с издаване на лични документи, в това число и свидетелства за управление на МПС.  \r\nМВР поднася извинения за причинените неудобства.", "date": "2019.01.14", "title": "МВР: Временно не се извършват административни услуги за издаване на лични документи заради технически проблем в информационната система"}
{"url": "http://www.focus-news.net/news/2019/01/14/2611781/ministar-temenuzhka-petkova-prez-fevruari-shte-startira-protsedurata-za-izbor-na-strategicheski-izpalnitel-za-proekta-aets-belene.html", "text": "През февруари ще стартира процедурата за избор на стратегически изпълнител за проекта АЕЦ „Белене“. Това каза министърът на енергетиката Теменужка Петкова в интервю за предаването „Сутрешен блок“ по  БНТ . „В края на миналата година постъпи писмо и от „General Electric”,  които виждат своето участие като потенциален инженер на проекта АЕЦ „Белене“ и  като доставчик на оборудване. Така че има интерес към проекта, но дали той е реален, предстои да разберем“, заяви Петкова. \r\nПо отношение на предстоящата проверка на Министерството на енергетиката и на КЕВР на трите електроразпределителни дружества, министър Петкова посочи, че целта е да се провери техническото състояние на енергийните обекти и да бъде направен отчет на електромерите. „За да се разбере дали енергията, която се отчита от  трите дружества, е тази енергия, която клиентите са употребили. За да може хората да бъдат спокойни и ние да бъдем уверени, че всичко е така, както трябва да бъде. Tова ще е обект на проверка на  Министерството, a КЕВР ще провери спазват ли електроразпределителните предприятия своите задължения по лицензи“, каза още тя. Енергийният министър посочи, че такъв тип проверки няма как да бъдат изненадващи. „Но проверките, които ще извършим на отделни електромери, ще бъде на случаен принцип“, заяви Петкова. \r\nПо отношение на глобата на БЕХ от миналата година, енергийният министър обясни, че трябва да се знае, че тази глоба от 77 млн. евро всъщност представлява една малка част от максималния размер на потенциалната глоба, която е можело да бъде наложена. „Нашите правни консултанти правят анализ на това решение и се надявам скоро да ни предложат и стъпки“, каза още тя.", "date": "2019.01.14", "title": "Министър Теменужка Петкова: През февруари ще стартира процедурата за избор на стратегически изпълнител за проекта АЕЦ „Белене“"}
{"url": "http://www.focus-news.net/news/2019/01/14/2611800/varna-chast-ot-grada-e-bez-vodopodavane-zaradi-rekonstruktsii-po-bul-vasil-levski.html", "text": "Поради реконструкция на бул. „Васил Левски“ и изграждане на нови връзки от фирма „Хидрострой“ до около 24 часа нарушено водоподаване и частично спиране на водата ще има в няколко района на Варна. Това съобщиха за  Радио „Фокус“ – Варна  от дружеството „Водоснабдяване и канализация“. Част от адресите с нарушено водоподаване са в карето между булевардите „Ян Палах“ и „Васил Левски, ул. „Царевец“, бул. „Осми Приморски полк“, бул. „Мария Луиза“, бул. „Хр. Ботев“, ул. „Д-р Пискюлиев“, ул. „Отец Паисий“ и ул. „Прилеп“. Вода няма да има и в района между булевард „Осми Приморски полк“ и ул. „Кап. Рончевски“, бул. „Княз Борис Първи“ и бул. „Цар Освободител“. \r\nДиана СТОЕВА", "date": "2019.01.14", "title": "Варна: Част от града е без водоподаване заради реконструкции по бул. „Васил Левски“"}
{"url": "http://www.focus-news.net/news/2019/01/14/2611802/montana-patyat-prez-prohoda-petrohan-e-pochisten-i-opesachen.html", "text": "Пътят през Петрохан е почистен и опесъчен, съобщиха от за  Радио „Фокус“ – Видин  от Областно пътно управление - Монтана. Трафикът в сутрешните часове е спокоен, няма снеговалеж в област Монтана. Остава забраната за преминаване на автомобили над 12 тона през прохода. В Монтанска област пътищата са проходими при зимни условия, почистени и опесъчени. Временно са въведени следните ограничения за движение на автомобили  над 10 тона по  път II-11Добри дол – Орсоя поради изпълнение на строително-монтажни дейности. Движението по път ІІІ-112 Тополовец – Монтана е ограничено за автомобили  над 12 т поради  строително-монтажни работи. Движението по път II-81 Расово – Лом в посока Монтана е ограничено за автомобили над 10 тона поради извършване на строително монтажни работи. Движението по път ІІІ-8104 Замфирово – Пърличево е ограничено за всички автомобили  поради пропадане на участък от пътя. Трафикът в област Монтана в сутрешните часове не е натоварен. Повече автомобили се движат по околовръстния път на града в посока за София. \r\nАнна ЛОЗАНОВА", "date": "2019.01.14", "title": "Монтана: Пътят през прохода Петрохан е почистен и опесъчен"}
{"url": "http://www.focus-news.net/news/2019/01/14/2611799/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинска спасителна служба (ПСС) към Българския червен кръст.  \r\nТемпературите варират от минус 5 до минус 10 градуса. На повечето места е слънчево, но има и разкъсана облачност в отделни части. На заслона на хижа „Алеко“ има много силен вятър. Лифтовите съоръжения работят в повечето туристически курорти, само на някои има затворени писти.  \r\nОт Планинска спасителни служба съветват да се кара само по обработените писти, да се внимава за лавинна опасност, защото все още не е преминала, както и да се движат само зимната маркировка.  \r\nИнформация за обстановката в планините можете да намерите на адреса на ПСС в интернет.  \r\nТелефоните на ПСС са: 02/ 9632000 и 088 1470.", "date": "2019.01.14", "title": "ПСС: Добри са условията за туризъм в планините"}
{"url": "http://www.focus-news.net/news/2019/01/14/2611801/dobrich-pozhar-e-goryal-v-bivshiya-tsentar-za-nauchno-i-uchenichesko-tvorchestvo-na-bul-dobrudzha.html", "text": "Пожар е горял в бившия център за научно и ученическо творчество на бул. „Добруджа” в Добрич. Това съобщиха от  ОДМВР - Добрич . Сигналът е подаден на 13 януари около 14.10 часа. Имотът е общински. Огънят е потушен от екипи на РД ПБЗН - Добрич. По данни на служители от Община град Добрич обектът е бивш център за научно и ученическо творчество и не се използва от 2013 г. Според полицията имотът е сборно място на хора изпаднали в нищета, които използват хартиени и дървесни материали с цел да се стоплят. По случая е образувано досъдебно производство.", "date": "2019.01.14", "title": "Добрич: Пожар е горял в бившия център за научно и ученическо творчество на бул. „Добруджа”"}
{"url": "http://www.focus-news.net/news/2019/01/14/2611798/kathimerini-gratskata-politsiya-e-zadarzhala-20-protestirashti-sreshtu-prespanskoto-sporazumenie.html", "text": "Полицията в гръцката столица е задържала 20 души, събрали се пред концертна зала за протест срещу Преспанското споразумение, съобщава електронното издание водещия атински ежедневник  Kathimerini . \r\nПротестиращите, които са издигнали банер с призив за провеждането на референдум за споразумението на името на Македония, са били за кратко отведени в полицейско управление в Атина. \r\nКоалиционният партньор на премиера Алексис Ципрас - Панос Каменос, призова за организирането на референдум за сделката с Македония, след като напусна правителството в знак на протест срещу нея. Не е ясно дали протестиращите имат някаква връзка с Каменос или неговата партия „Независими гърци“, подчертават от редакцията. Тереза Герова", "date": "2019.01.14", "title": "Kathimerini: Гръцката полиция е задържала 20 протестиращи срещу Преспанското споразумение"}
{"url": "http://www.focus-news.net/news/2019/01/14/2611804/die-presse-slovakiya-izklyuchi-priemaneto-na-bezhantsi-v-stranata-ne-e-politicheski-i-sotsialno-priemlivo-za-obshtestvoto-y.html", "text": "Министърът на външните работи на Словакия Мирослав Лайчек пристига на посещение във Виена, където се очаква да подкрепи непропорционалното разпределяне на бежанци в Европа, тъй като приемането им в страната му „не е приемливо“, отбелязва австрийският национален ежедневник  Die Presse . \r\nЛайчак говори преди срещата с австрийския външен министър Карин Кнайсл срещу приемането на бежанци, като предложи Братислава да подпомогне граничната агенция на ЕС „Фронтекс“. Той отново изключи задължителното разпределение на бежанците:  „Приемането на мигранти не е политически и социално приемливо за Словакия, обществото не е готово за това\", увери Лайчак, като призова за съгласуването на „европейско решение, което е приемливо за всички\". \r\n„Дали ви харесва или не – няма значение, това е реалността“, подчерта първият дипломат на Братислава.  \r\nСловакия предложи помощ за „Фронтекс“ или Европейския фонд за подпомагане на Африка. „Страните от Вишеградската четворка също решихме да закупим четири кораба, за да помогнем на Италия и на патрулите на бреговата охрана в Средиземноморието\", обяви Лайчак в навечерието на срещата си с австрийския външния министър Карин Кнайсл. Тереза Герова", "date": "2019.01.14", "title": "Die Presse: Словакия изключи приемането на бежанци в страната, „не е политически и социално приемливо“ за обществото й"}
{"url": "http://www.focus-news.net/news/2019/01/14/2611793/ombudsmanat-maya-manolova-dava-na-ks-edinnata-tsena-na-vodata.html", "text": "Омбудсманът Мая Манолова депозира днес жалба в Конституционния съд срещу текстовете за формирането на единна цена на водата от Закона за ВиК услугите. Това съобщиха от пресофиса на  омбудсмана . Позицията на обществения защитник, че разпоредбата „ВиК операторите прилагат принципа на единна цена на ВиК услуга на обособената територия“ противоречи на конституционните принципи на правовата държава и дължимата от законодателя защита на потребителя. \r\n„В случая, чрез заложеното в чл. 14, ал. 2 от закона правило за определяне на единна цена на обособена територия, подходът на законодателя е неоправдан социално и небалансиран, не отчита обществения интерес и правата на потребителите на услугите и не задоволява изискването за справедливост“, пише Манолова в жалбата до КС. \r\nСтановището на омбудсмана, изразявано нееднократно, е, че увеличението на цената на водата е несправедливо, защото то не води до подобрение нито на качеството на услугата, нито на качеството на водата. Гражданите, по думите й, спонсорират ВиК дружествата, които могат да си позволят загуби и течове, защото потребителите са тези, които плащат сметката. \r\nКонституционната жалба е публикувана  .", "date": "2019.01.14", "title": "Омбудсманът Мая Манолова дава на КС „единната цена“ на водата"}
{"url": "http://www.focus-news.net/news/2019/01/14/2611803/", "text": "Евроизборите през месец май ще са завръзка, а не очакваната развръзка – възможен е и разпад, и оздравяване. Това прогнозира за сутрешния блок „Добро утро, България“ на  Радио „Фокус“  социологът Кънчо Стойчев. Той уточни, че това ходене до урните ще е само временна точка от доста дълъг процес на дълбоко преструктуриране на ЕС с отворен край. Според социолога не бива да се заблуждаваме, че през 2019 година ще получим решение на досегашните проблеми. Основните политически сили у нас са добре електорално мобилизирани, каза още Кънчо Стойчев, но продължава да липсва адекватността им спрямо търсенията и желанията на българското общество. „ГЕРБ ни обещаха повече от същото без да определят какво точно е то. Приоритет за тях е да спечелят европейските избори, те мислят само как да удържат властта. Те изобщо не се интересуват от настроенията и животът на хората. Това е една маниакална жажда за още власт, която е обречена на провал. При БСП виждаме нещо сходно, само че в обратна посока. Те непрекъснато ни обясняват как утре ще вземат властта, как трябва незабавно да се проведат избори. БСП е в по-добро състояние от ГЕРБ, тъй като излезе пред обществото с Визия за развитие. По-напред от ГЕРБ са и представители на ДПС, които упорито и правилно говорят за сформиране на национални приоритети. ДПС сякаш е единствената партия, която има ясно очертани приоритети и затова толкова години е успешна, да не кажем може би и най-успешната политическа партия в България“, коментира социологът. Всички прогнози за изхода от евроизборите сочат смяна на статуквото, обясни Кънчо Стойчев, като прогнозира засилване на присъствието на националистическите и популистките политически формации на европейската сцена. Сумарно експертите смятат, че евроскептиците ще заемат второто място в ЕП, активно се дискутира възможността дори да изместят ЕНП от първото място, уточни той. Според социолога след месец май ще сме свидетели на нов ЕС, различен от познатия ни през последните 40 години като колаборация и подялба на властта между социалисти и ЕНП. \r\nЙоланда ПЕЛОВА", "date": "2019.01.14", "title": "Кънчо Стойчев, социолог: Евроизборите ще са завръзка, а не развръзка – ЕС няма да е същият след възхода на евроскептиците и крайнодесните"}
{"url": "http://www.focus-news.net/news/2019/01/14/2611805/rumen-gechev-bsp-izliza-edinna-na-evropeyskite-izbori-za-da-gi-specheli-a-sled-tyah-i-predsrochnite-parlamentarni-izbori.html", "text": "БСП излиза единна на европейските избори, за да ги спечели, а след тях и предсрочните парламентарни избори. Това каза Румен Гечев, народен представител от ПГ “БСП за България”, в разговор с Илиана Беновска в предаването “Беновска пита” по Радио К2 и Канал 3, съобщиха от  екипа на предаването . \r\nТрябва ли Станишев да води евролистата на БСП? \r\n“Дали Сергей Станишев, трети път лидер на ПЕС и екслидер на БСП, ще бъде водач на евролистата  и дали изобщо ще фигурира”, попита Беновска. \r\nРумен Гечев заяви, че председателят на партията или отделен партиен комитет не може да решава кой ще бъде в листата, защото правилата се определят от конгреса на 26-ти януари. Партийните организации ще могат да правят предложения и до края на март предложенията на първичните организации минават  на гласуване от по-висши органи и се гласуват от Националния съвет, който ще реши как ще се формира евролистата.  \r\n“Вие знаете, че може да се повлияе на отделни региони да вземат определено решение. Дали не е по-добре Станишев да влезе в ролята на губещия, за да влезе БСП в един катарзис, който да я прочисти политически и лидерски”, попита Беновска.  \r\nРумен Гечев каза, че е важно БСП да се мобилизира, за да спечели тези избори. Възможно е да има влияние върху отделни организации, но накрая НС гласува. Когато става дума за преизбрания президент на ПЕС Станишев, има много сериозен коз, че ако левите спечелят изборите, трябва да разчиташ на по-висша подкрепа в Брюксел и ЕП. Тогава тежестта на Станишев, който е и президент на ПЕС, би била много различна. Има гласове “за” и “против” определени кандидатури на организациите в страната.  \r\n“Корнелия Нинова и ИБ на БСП не поздравиха официално Станишев за третия му избор за президент на ПЕС. Защо?”, попита Беновска. \r\nРумен Гечев каза, че е поздравил Станишев лично със смс, защото това е успех не само за БСП, но и за България. Когато сме опрени до стената като пакета “Мобилност”, известен като “Макрон”, всички политически сили се обединиха в Брюксел, с решаващата помощ на ПЕС.  \r\n“Това не подчертава ли, че Станишев, като президент на ПЕС, трябва да има своето място в ЕП, за да може да води политика и за БСП, но и за България”, попита Беновска.  \r\nРумен Гечев отговори, че президентите на ПЕС и ЕНП ежедневно контактуват с еврокомисарите. “Има сериозни аргументи Станишев да бъде в ЕП, но това го решава НС”, допълни Гечев.  \r\n“Между Деница Златева за водач на евролистата на БСП и Станишев водач на листата, Вие за кого сте”, попита Беновска. \r\n“Няма да вляза във Вашия интелигентен капан, твърде съм образован, за да вляза в него”, отговори проф. Румен Гечев. Според него, ще бъде добре всички кандидати за евролистата на една страница да напишат какво са направили до момента.  \r\n“Станишев ще напише един том, докато други половин страница”, отвърна Беновска. \r\nРумен Гечев каза, че НС на БСП трябва да вземе плюсовете на кандидатите и гласуването да бъде тайно, за да може да се гласува по съвест. Въпросът не е личностен, кой против кого е, а БСП да спечели евроизборите, за да се представи добре и на местните избори.  Корнелия Нинова, БСП и изборите \r\n“Кой и на какво основание иска и може ли да управлява. Вие много искате да спечелите евроизборите и да надминете ГЕРБ”, попита Беновска.   \r\n“Ние можем, били сме много исторически партии, защо да не бием и ГЕРБ”, отговори Румен Гечев.  \r\n“Кога за последно сте били на парламентарни избори”, попита Беновска.  \r\nРумен Гечев отговори, че този въпрос е много сложен, но сега ще бият ГЕРБ на предстоящите евроизбори и предсрочни парламентарни избори. Според десни социологически агенции, силите са изравнени, аргументира се Гечев. “Имаме всички основания и възможности да бием ГЕРБ”, допълни той.  \r\n“Това значи ли, че Вие ще сложите и Ваш кмет на Пловдив ли”, попита Беновска. \r\n“Ще се опитаме да сложим кметове на всякъде”, отговори Гечев. \r\n“Сега казвате “опитаме”, а преди малко използвахте “ще бием” и кога ще са предсрочните парламентарни избори”, попита Беновска. \r\n“Всеки момент”, отговори Румен Гечев. Той уточни, че това все пак няма да се случи до евроизборите, защото няма да има технологично време, но скандалите, които правят ГЕРБ, ги правят неизбежни.  \r\n“Ако случайно изгубите и не биете ГЕРБ на евроизборите, ще биете ли Корнелия Нинова на поста й председател на БСП или ще й потърсите ли отговорност”, попита Беновска. \r\nРумен Гечев каза, че глаголът “бия” се използва преносно и жаргонно. “Сега не трябва да се търси сметка на когото и да било, защото трябва да се мобилизираме и победим на изборите, за да осъществим нашата програма”, уточни Гечев.  \r\n“Ако паднете под ГЕРБ, на дъното на евроизборите. Изкушавам се да хванем на бас по една книга”, отвърна Беновска.  \r\n“Ние ги побеждаваме”, сигурен е Румен Гечев. Той казва, че управляващата коалиция се намира пред разпад, защото ежедневно има скандали и не могат да отговорят защо са заедно, нито да се разберат по стратегически въпроси, схемите по корупция гърмят всеки ден, натискът върху България расте, Търговският регистър не работи, тол-системата не работи, условията за купуване на нов изтребител и те не работят. Това води до загуби на милиарди и ражда обществено напрежение.  \r\n“Правителството Ви с ДПС и Орешарски не издържи година и се провали, докато ГЕРБ вече има трети кабинет на повече от година”, отвърна Беновска. \r\nРумен Гечев прогнозира, че и третият кабинет на Бойко Борисов няма да завърши пълния си мандат. Управлението в България се крепи на искането за власт. Политиците преди изборите трябва да обяснят на хората защо искат властта. С коалиционните партньори трябва да имате общи идеи, за да може да реализирате програма.  \r\n“2009 година не успяхте да спечелите парламентарни избори. А от 1990 година не успявате да спечелите избори за кмет на София”, попита Беновска.  \r\nТройната коалиция загуби изборите през 2009 година при икономически растеж от 6,5%, при Станишев България влезе в ЕС и загубихме изборите след премерено изказване на Ахмед Доган, което свали рейтинга на правителството, отговори Румен Гечев. \r\n“Може ли да оспорите факта, че Ахмед Доган избира и качва президенти, избира и сваля правителства”, попита Беновска.  \r\n“Не бих приел, че е точно така, защото той участва в този процес и зад него стои голяма и сериозна партия – ДПС”, отговори Румен Гечев. На въпроса защо БСП не успява десетки години да спечели кмет в София, той каза, че гражданите не са припознали тяхната платформа. Но 1995 година БСП е успяла да спечели почти всички общини, но какво от това. Не трябва да се радваме на победи на местни избори само. БСП е в добра кондиция.  \r\n“Има ли препятствия кандидатите за евролистата да не са подкрепяли Истанбулската конвенция и Пактът на ООН за миграцията, като отново е насочени срещу Станишев и Пирински”, попита Беновска.  \r\nРумен Гечев каза, че това не така, защото критериите ще ги приеме конгресът на партията. Надеждите на ГЕРБ, че ще има разправии в БСП преди конгреса, няма да се сбъднат. БСП излиза единна, за да победи на избори. БСП не е лидерска партия, важен е председателят, но по-важен е отборът. Как ще гласува БСП в НС за преговорите за нови самолети?   \r\n“Как ще убедите хората във Вашата платформа по отношение на предложението на МС до НС за преговори за покупка на бойни самолети”, попита Беновска. \r\nРумен Гечев отговори, че БСП няма да коментира техническите показатели на самолетите. 7 са критериите при избора на самолет, един е да е във въоръжение на поне една страна-член на НАТО. Ф-16 не е на въоръжение нито в САЩ, нито в друга страна. Второ, типът на самолета да е в експлоатация в момента на сключване на договора. Ф-16 не е в експлоатация. Трето, срокът на доставка да не повече от три години. А те не могат да го изпълнят. Не съответства на финансовата рамка за реализация на проекта. Единствено “Грипен” отговаря на тези критерии, посочи Румен Гечев. “САЩ искат да им платим, за да си правят научните изследвания за самолета, който я литне, я не. Ние трябва да платим 2 милиарда за хипотеза, този модел е само на чертожната дъска и не лети. Първата ми докторска дисертация е военно производство и икономически растеж в НАТО и бях преподавател по военна икономика във Военна академия”, отговори Румен Гечев.  \r\n“Мислите ли, че Каракачанов, Караниколов, Горанов, Захариева, Борисов са неграмотни и не са ги прочели тези 7 точки”, попита Беновска.  \r\n“Българското правителство се подиграва с парламента. Тези колеги за много интелигентни и много добре четат. Но тук дойдоха американците им казаха, че ако не купят Ф-16 си отиват. Това е посланието на г-н Болтън и други американски съветници по сигурността”, заяви Румен Гечев.  \r\n“Говори се, че президентът Румен Радев е влязъл в някаква зависимост, която ние с Вас не сме видели за самолетите “Грипен”, попита Беновска. \r\nСАЩ искат 2-та милиарда с ДДС плащане веднага без никакви разсрочвания, продължи Румен Гечев. Други фирми предлагат разсрочено плащане и са доказали, че правят съвместни производства със страната, където изнасят самолетите, обобщи проф. Румен Гечев пред Илиана Беновска в предаването “Беновска пита” по Радио К2 и Канал 3 на 13 януари 2019 година.", "date": "2019.01.14", "title": "Румен Гечев: БСП излиза единна на европейските избори, за да ги спечели, а след тях и предсрочните парламентарни избори"}
{"url": "http://www.focus-news.net/news/2019/01/14/2611806/prof-hristo-pimpirev-antarktida-nosi-mnogo-esteticheski-zaryad.html", "text": "Антарктида носи много естетически заряд. Това каза директорът на Българския антарктически институт и ръководител на 27-ата антарктическа експедиция проф. Христо Пимпирев в интервю за  Агенция „Фокус“  за експедицията. Във връзка с предстоящия в периода 18-20 януари 2019 г. семинар „Антарктически диалози, Чили-България”, проф. Христо Пимпирев обясни, че форумът е традиционен. „Преди три години се проведе първият такъв. Освен, че на Антарктида се правят едни от най-големите научни изследвания в света, тя носи много естетически заряд. Там е царство за учени, за поети, писатели и художници. За там са написани изключително много книги, рисувани са картини, създавани са песни, така че освен науката изкуството е строго в този континент“, коментира проф. Пимпирев. По думите му Антарктида е континент, където трябва да има всичко. „Именно в тази втора среща с Чили ние ще представим нашата изложба на географско-исторически карти в Националния антарктически институт на Чили в Пунта Аренас. Ще бъдат представени моята нова книга и книгата на моята колежка и сътрудничка Гергана Лаптева. Очаквам да има много голям интерес от цялата антарктическа общественост. Чили имат много силна програма с много силна логистика, ние непрекъснато се ползваме от техните услуги, на кораби, самолети за достигане на българската полярна база. Това сътрудничество, което имаме между двете институции и културните прояви, които организираме, са изключително полезни“, каза проф. Пимпирев. Той допълни, че тази културна проява е подпомогната от Министерство на културата в България. \r\nДеница КИТАНОВА Пълния текст на интервюто четете по-късно в „Мнение”", "date": "2019.01.14", "title": "Проф. Христо Пимпирев: Антарктида носи много естетически заряд"}
{"url": "http://www.focus-news.net/news/2019/01/14/2611794/tanasis-papahristopulos-ot-nezavisimi-gartsi-shte-napusna-posta-si-sled-kato-glasuvam-za-prespanskoto-sporazumenie.html", "text": "Народният представител от „Независимите гърци“ Танасис Папахристопулос увери, че ще освободи депутатското си място, но след като гласува в подкрепа на Преспанското споразумение, съобщава електронното издание на водещия гръцки ежедневник  Kathimerini . \r\n„…Ще освободя поста си след гласуването за Преспанското споразумение. Никой не ме е молил, това е въпрос на морал, на моето лично усещане за морал“, подчерта Папахристопулос в изявление пред телевизия ANT1, цитирано от изданието.  \r\n„Никога не съм поставял партийната линия над благото на страната“, обясни депутатът на „Независими гърци“, като същевременно допълни в отговор на журналистически въпрос дали ще кандидатира като представител на СИРИЗА на следващите парламентарни избори: „Когато освободите (депутатското си място), вие ставате обикновен гражданин. Връщате мястото на партията, която ви го е дала… Един обикновен гражданин има право да прави това, което иска“. Тереза Герова", "date": "2019.01.14", "title": "Танасис Папахристопулос от „Независими гърци“: Ще напусна поста си, след като гласувам за Преспанското споразумение"}
{"url": "http://www.focus-news.net/news/2019/01/14/2611807/plovdiv-predstaviteli-na-biznesa-protestiraha-sreshtu-predstoyashto-poskapvane-na-elektroenergiyata.html", "text": "Представители на бизнеса протестираха в Пловдив тази сутрин срещу предстоящо поскъпване на електроенергията, предаде репортер на  Радио „Фокус” - Пловдив . Увеличението може да доведе до вдигане на цените на всички стоки и услуги и до съкращения на персонал, прогнозират протестиращите. Днес те дойдоха с лозунги „Докарахте ни двама човека с едни гащи да ходим“, „Хляб за всинца ни, а не милиони за двама, трима ви”, „Да дръпнем шалтера на държавното безхаберие” и др. Хората се придвижиха в протестно шествие и до сградата на  Областната управа, скандирайки „Чуйте ни”.  \r\n„Изцяло съм зад вас”, каза областният управител Здравко Димитров, който посрещна протестиращите и им обеща да предаде исканията им директно на министър–председателя. Димитров обясни, че и той е потребител като всички тях и също е засегнат от увеличаването на цената на тока. Въпреки че скандиранията на протестиращите се промениха в „Чуха ни”, те заявиха готовност да протестират всеки ден докато исканията им не бъдат изпълнени. \r\nЦветана ТОНЧЕВА", "date": "2019.01.14", "title": "Пловдив: Представители на бизнеса протестираха срещу предстоящо поскъпване на електроенергията"}
{"url": "http://www.focus-news.net/news/2019/01/14/2611808/kyustendil-v-selo-dragovishtitsa-shte-se-provede-praznika-surva-vesela-godina.html", "text": "В село Драговищица ще се проведе празника „Сурва, весела година”. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Празникът ще започне от 13.00 часа в центъра на селото. Той е организиран от читалище „Славчо Темкин”, а специален гост ще бъде сурвакарската група към „Зора” – село Ябълково. Пред присъстващите ще бъде представен обичаят „Сурва”. Жените от групата за автентичен фолклор, ще участват с няколко от своите песни, ще бъде подредена и богата трапеза с баници и топли пити. Със своите страшни маски и звуците от чановете, кукерите ще прогонят злите сили от селото. \r\nВенцеслав ИЛЧЕВ", "date": "2019.01.14", "title": "Кюстендил: В село Драговищица ще се проведе празника „Сурва, весела година”"}
{"url": "http://www.focus-news.net/news/2019/01/14/2611809/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Политическата криза в Гърция, противопоставянето на Словакия на пропорционалното разпределение на мигранти в Европа, както и стартирането на национален дебат във Франция заради „жълтите жилетки“ са част от основните теми, върху които акцентират водещите европейски печатни издания. \r\n***  Министърът на външните работи на Словакия Мирослав Лайчек пристига на посещение във Виена, където се очаква да подкрепи непропорционалното разпределяне на бежанци в Европа, тъй като приемането им в страната му „не е приемливо“, отбелязва австрийският национален ежедневник  Die Presse . \r\nЛайчак говори преди срещата с австрийския външен министър Карин Кнайсл срещу приемането на бежанци, като предложи Братислава да подпомогне граничната агенция на ЕС „Фронтекс“. Той отново изключи задължителното разпределение на бежанците:  „Приемането на мигранти не е политически и социално приемливо за Словакия, обществото не е готово за това\", увери Лайчак, като призова за съгласуването на „европейско решение, което е приемливо за всички\". \r\n„Дали ви харесва или не – няма значение, това е реалността“, подчерта първият дипломат на Братислава.  \r\nСловакия предложи помощ за „Фронтекс“ или Европейския фонд за подпомагане на Африка. „Страните от Вишеградската четворка също решихме да закупим четири кораба, за да помогнем на Италия и на патрулите на бреговата охрана в Средиземноморието\", обяви Лайчак в навечерието на срещата си с австрийския външния министър Карин Кнайсл. \r\n***  В икономически план министър-председателят на Гърция Алексис Ципрас отдавна е проблем. Но той се осмели да направи нещо, което може да укрепи Европа: в спора за името на Македония лидерът на кабинета в Атина се съгласи на компромис и точно поради тази причина заслужава благодарност, коментират в редакцията на германския национален ежедневник  Die Welt . \r\nЦипрас е руган в Германия в продължение на много години – той не се придържаше към постигнатите споразумения, бавеше провеждането на реформите в страната, харчеше парите на държавите-спонсори на Атина, а след това ги критикуваше открито пред сънародниците си. Ето защо може с чиста ръка на сърцето да се каже, че Ципрас е направил много, за да заслужи лошата си репутация.  \r\nТой бе министър-председателят, който първоначално оказа да плаща дължимите вноски по заема на Международния валутен фонд (МВФ), след това заложи и загуби с референдума за излизане от еврозоната. И след него гърците се нуждаеха от още милиарди помощ, за да спасят страната си от фалит. Политически, Ципрас отдавна е проблем. \r\nНо има нещо, което не бива да се пренебрегва: Ципрас се осмели да направи нещо, което може да укрепи Европа. В спора за името с Република Македония, някога част от Югославия, той постигна компромис. От петък вечерта северния гръцки съсед се нарича Република Северна Македония.  \r\nТози компромис създава проблеми в Гърция, където голяма част от гражданите се гордеят с хилядолетната си история и намират споразумението между Атина и Скопие най-малко за неразумно. Оставката на министъра на отбраната Панос Каменос, лидер на коалиционния партньор на СИРИЗА „Независими гърци“, отразява точно това.  \r\nЦипрас е изправен пред вот на доверие, за който му липсва мнозинството в парламента. Избори ще има още тази година. В анкетите обаче партията на премиера очевидно стои зад консервативната опозиция в лицето на „Нова демокрация“. Така че е почти сигурно, че Ципрас ще загуби изборите. Европейските политици, които често са проклинали Ципрас заради нежеланието му за реформи, трябва да имат уважение - ако не и благодарност! – към Ципрас. Защото той пожертва поста си с цел на допринесе за баланса и мира в Европа. \r\n*** \r\nb> Париж/Лондон.   Еманюел Макрон започна двумесечен „голям национален дебат“ във Франция, като написа открито писмо до страната в 2 300 думи, пише в днешния си брой всекидневникът  The Guardian .   \r\nФренският президент се надява, че публичната консултация с цялата нация ще уталожи натрупания обществен гняв, който е скрит зад движението на „жълтите жилетки“ и гражданското недоволство във Франция.   \r\nВ писмото Макрон заявява, че е готов за идеи и предложения, но е категоричен, че правителството няма да се върне към предишните реформи или ключови мерки, които беше обявил в предизборната си кампания през 2017-та година.   \r\n“Няма забранени въпроси,” пише президентът. “Няма да одобрим всичко и това е нормално, това е демокрацията. Но поне ще покажем, че сме народ, който не се бои да говори, да обменя мнения, да води спорове.  И може би, ще открием, че дори бихме могли да се съгласяваме, въпреки различните си убеждения. И че това се случва много по-често отколкото си мислим.”  \r\nМакрон е разтърсен от  жестокостта и яростта на близо двумесечните гневни протести на жълтите жилетки.  \r\nПисмото ще бъде публикувано в понеделник във френските вестници. То поставя начало на консултации с обществото, в които гражданите са поканени да предлагат своите идеи по четири основни теми: данъци, организация на държавата и нейната администрация, екология и гражданство и демокрация. \r\nМакрон задава много въпроси: как трябва да се намалят данъците?; които разходи трябва да бъдат съкратени преди всичко?; многобройна ли е администрацията?; как на хората може все повече да се чува гласът при управлението на страната? \r\nСпоред него, предложенията, които се съберат, ще изградят един нов „договор за нацията“, ще повлияят върху правенето на политика и ще изградят позицията на Франция по националните, европейските и международните проблеми.   \r\n“Така възнамерявам, заедно да преобразим гнева в решения“, е написал френският президент. Той няма да приеме „никаква форма на насилие“, включително „натиск и обиди“ срещу избрани представители,  журналисти, държавни институции  или държавни служители“. „Ако някой прояви агресия срещу някого другиго, обществото ще разпада“. \r\nНакрая Макрон е обещал, че ще представи изводите си в срок от един месец след края на периода на консултацията, който той е определил да приключи на 15 март.  \r\nПисмото завършва с думите: „ С вяра и доверие. Еманюел Макрон”. \r\n***  Полицията в гръцката столица е задържала 20 души, събрали се пред концертна зала за протест срещу Преспанското споразумение, съобщава електронното издание водещия атински ежедневник  Kathimerini . \r\nПротестиращите, които са издигнали банер с призив за провеждането на референдум за споразумението на името на Македония, са били за кратко отведени в полицейско управление в Атина. \r\nКоалиционният партньор на премиера Алексис Ципрас - Панос Каменос, призова за организирането на референдум за сделката с Македония, след като напусна правителството в знак на протест срещу нея. Не е ясно дали протестиращите имат някаква връзка с Каменос или неговата партия „Независими гърци“, подчертават от редакцията. \r\n***", "date": "2019.01.14", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/14/2611810/vasil-vasilev-rumen-radev-tvardo-zashtitava-pravilata-i-konstitutsiyata.html", "text": "Румен Радев твърдо защитава правилата и конституцията. Това каза Васил Василев, председател на Общобългарски комитет „Васил Левски“ , в разговор с Илиана Беновска в предаването “Беновска пита” по Радио К2 и Канал 3, съобщиха от  екипа на предаването . \r\n“Във Ваша сграда се помещава телевизията на БСП, Българска свободна телевизия, защо сте ги подслонили”, попита Беновска.  \r\n“Ако Вие дойдете и Вас ще подслоня. Ще се договорим и спазарим. Аз съм скромен човек”, отговори Беновска.  \r\n“Вие сте един от значимите лица на БНТ, когато тя беше единствена телевизия, които оформяха представата в България за международната политика. Другият, който е включен във фондацията, която управлява телевизията на БСП е Любомир Коларов. Какво Ви събира Вас? Вие сте бил член на БКП, но не сте член на БСП”, попита Беновска. \r\n“Събира ни адреса ул. “Индустриална” 11, отношенията между наемател и наемодател”, отговори Василев. \r\n“Вие имате ли отношения и упование в Българска свободна телевизия, Вие водите свое предаване в ТВ Евроком. Получихте ли предложение да станете едно от лицата на телевизията на БСП”, попита Беновска. \r\n“Това още не знам, дали ще го направя или не. Имам предложение. Водили сме общи разговори. Аз ще сляза няколко етажа по-надолу и ще бъде много интересно”, отговори Василев.  \r\n“Наистина ли ще бъде слизане “по-ниско” на равнището на Българска свободна телевизия, слизайки от БНТ, през Евроком”, попита Беновска. \r\n“Не забравяйте, че след това пак ще се кача в собствения си офис. Това имах предвид”, отговори Василев.  \r\n“От любов към качването ли бяхте един от първите спътници, водач на кандидата за президент Румен Радев”, попита Беновска. \r\n“Той ми беше много симпатичен на фона на това, което имахме за президент и си казах, че човек трябва да се напрегне за всяка една качествена фигура, която се яви на политическия небосклон, за да не може човекът, който беше на негово място, да повтори мандата си”, отговори Васил Василев.  \r\n“Имаше инициативен комитет по неговото издигане с доайен Стефан Данаилов. Защо точно Вие бяхте водач на Радев в първите му събития”, попита Беновска. \r\n“Защото аз съм активен и инициативен човек”, отговори Василев.  \r\n“И аз съм активна, но никой не ме повика”, отвърна Беновска. \r\n“Трябваше да се предложите”, посочи Василев. \r\n“Една жена никога не се самопредлага”, отговори Беновска.  \r\n“Тя се предлага с интелигентността си, Вие можете да го направите”, отговори Василев. Той каза, че е намерил формулата да свърже президента Радев с хората, както е организирал първата среща на Симеон Сакскобургготски в България с работодателите от цяла България в хотел “Шератон”. \r\n“Имате афинитет към мощни фигури, с висок капацитет, които се издигат и имат влияние в обществото. Защо после не продължавате да работите с тях, а други заемат Вашето първо място”, попита Беновска. \r\n“Това не ми е целта. Аз имам мои интереси, работа и отговорности. Бях в много близки отношения и с Петър Стоянов преди да се кандидатира за президент. Имал съм чувството, че тези хора ще успеят. Румен Радев успява да се изяви като президент на България. Ако смятате предишния президент за обединител на нацията…”, отговори Василев, но Беновска го прекъсна.  \r\nБеновска припомни, че е опитала да даде гнила ябълка на президента Росен Плевнелиев.  \r\nРумен Радев спазва стриктно конституцията, счита Васил Василев.  \r\n“Ако Вие одобрявате горещо досегашното поведение на Радев, какъв ще бъде резултатът за нацията”, попита Беновска. \r\n“Хората са объркани, заради мизерия и безпътица, не знаят накъде да гледат, но знаят, че Радев твърдо защитава конституцията. Той гледа правилата, по които се движи държавата”, отговори Васил Василев. \r\nБеновска подари на госта си здрава, червена ябълка, тениска на предаването и книгата “Беновска пита Ахмед Доган”. Васил Василев подари календар на Общобългарски комитет “Васил Левски” и книгата “Време разделно” с графика на Светлин Русев, която е издадена само в 250 екземпляра. Това приключва разговорът между Илиана Беновска и Васил Василев в предаването “Беновска пита” по Радио К2 и Канал 3 на 13 януари 2019 година.", "date": "2019.01.14", "title": "Васил Василев: Румен Радев твърдо защитава правилата и конституцията"}
{"url": "http://www.focus-news.net/news/2019/01/14/2611812/vidin-nivoto-na-reka-dunav-kray-novo-selo-se-e-povishilo-s-27-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 27 см и водният стоеж  е 145 см, съобщиха от местната  Хидрометеорологична станция . Нивото на реката край Видин е 179 см, регистрираното повишение е от 9 см.  Край Лом през последното денонощие няма промяна в нивото на реката и водният стоеж е 196 см. Нивото на реката край Оряхово е 82 см, там е регистрирано понижение за последното денонощие от 8 см. Температурата на водата край Ново село е 2.1 градуса, край Оряхово е 4.2 градуса.", "date": "2019.01.14", "title": "Видин: Нивото на река Дунав край Ново село се е повишило с 27 см за последното денонощие"}
{"url": "http://www.focus-news.net/news/2019/01/14/2611815/smolyan-dve-zheni-sa-postradali-pri-katastrofa-po-patya-pamporovo-stoykite.html", "text": "Две жени са пострадали при катастрофа по пътя Пампорово – Стойките, съобщиха от  ОДМВР – Смолян . Инцидентът е станал на 13 януари 2019 г. около 08.51 часа на път III-864 Пампорово – с. Стойките при км 3+400. Лек автомобил „Нисан Алмера“ с пловдивска регистрация, управляван от 21-годишна жена с инициали М.Д. от Пловдив, поради несъобразена скорост, навлиза в насрещното пътно платно и удря лек автомобил „Фолксваген голф“ с великотърновска регистрация и управляван от 31-годишен мъж с инициали А.В. от Велико Търново. В резултат на удара леко са ранени пътуващите в лекия автомобил „Нисан Алмера“ две жени съответно на 24 години и на 21 години, и двете от Пловдив. Оказана е медицинска помощ на място от екип на ФСМП - Чепеларе и са транспортирани до УМБАЛ „Св.Георги“ където при допълнителните изследвания е установени, че са двете жени са получили охлузни рани в областта на лицето. Използали са обезопасителни колани. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2019.01.14", "title": "Смолян: Две жени са пострадали при катастрофа по пътя Пампорово – Стойките"}
{"url": "http://www.focus-news.net/news/2019/01/14/2611817/veliko-tarnovo-dve-kucheta-sa-namereni-prostrelyani-v-rayona-na-yazovir-darovets-kray-kilifarevo.html", "text": "Две кучета са намерени простреляни в района на язовир Даровец край Килифарево. Служители на Районното управление във Велико Търново разследват смъртта на двете животни. Това съобщиха от  Областна дирекция на МВР – Велико Търново . Кучетата са намерени вчера в района на язовир Даровец в землището на град Килифарево. При първоначалния оглед е установено, че същите са простреляни. Телата им са изпратени за аутопсия. По случая е започнато досъдебно производство.", "date": "2019.01.14", "title": "Велико Търново: Две кучета са намерени простреляни в района на язовир Даровец край Килифарево"}
{"url": "http://www.focus-news.net/news/2019/01/14/2611819/mvr-edin-e-zaginal-a-deset-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а десет са ранени при катастрофи в страната през изминалото денонощие. Това съобщиха от пресцентъра на  МВР . В София са станали едно тежко и 21 леки пътни произшествия, ранени са двама. От началото на годината в страната катастрофите са 180, а загиналите- 14.", "date": "2019.01.14", "title": "МВР: Един е загинал, а десет са ранени при катастрофи в страната през изминалото денонощие"}
{"url": "http://www.focus-news.net/news/2019/01/14/2611818/kyustendil-chitalishte-asklepion-podgotvya-tarzhestvena-programa-za-otbelyazvaneto-na-80-godini-ot-rozhdenieto-na-poeta-binyo-ivanov.html", "text": "Кюстендил: Читалище „Асклепион“ подготвя тържествена програма за отбелязването на 80 години от рождението на поета Биньо Иванов. Това съобщи за  Радио „Фокус” – Кюстендил  председателят на читалището Виолета Атанасова. По думите ѝ на 16 януари се навършват 80 години от рождението на поета Биньо Иванов, който умира през 1998 година на 59-годишна възраст. „Първото голямо честване в негова памет беше организирано по случай 60-годишнината от рождението му от току-що учреденото ново читалище „Асклепион“. Във възпоменателното събитие, което препълни залата на Възрожденското училище, взеха участие редица литературни критици, поети, артисти и приятели на поета”, каза Виолета Атанасова. Организаторите на честването на 80-годишния юбилей са решили той да има по-нетрадиционна форма. Основните моменти от него ще бъдат край паметника на Биньо Иванов, който след реконструкцията на парка в центъра на Кюстендил бе преместен от пространството пред читалище „Братство“ край художествената галерия. Там приятели на поета ще четат негови стихове, след което неговият  по-малък син – Митко Бинев, ще направи публичен дебют със свои поетични творби. Вече 20 години читалището събира на всеки 16 януари приятели „На чаша вино за Биньо“. \r\nВенцеслав ИЛЧЕВ", "date": "2019.01.14", "title": "Кюстендил: Читалище „Асклепион“ подготвя тържествена програма за отбелязването на 80 години от рождението на поета Биньо Иванов"}
{"url": "http://www.focus-news.net/news/2019/01/14/2611813/die-mrkische-oderzeitung-istinskata-prichina-za-razvoda-v-atina-sa-razlichnite-interesi-na-tsipras-i-kamenos.html", "text": "Регионалният германски ежедневник   Die Märkische Oderzeitung   публикува статия, в която изяснява „истинските“ причини за решението на лидера на „Независими гърци“ Панос Каменос да напусне правителството на премиера Алексис Ципрас (СИРИЗА).  \r\n„Двамата политически партньори сега имат различни интереси. Панос Каменос се страхува, че на следващите избори партията му няма да достигне необходимия праг за влизане в парламента.  С оттеглянето си от правителството той се надява да укрепи своя десен национален профил и своята партия. Гласуването в парламента на договора за името на Македония ще бъде първата обща репетиция за нови съюзи на политическата сцена в Гърция. Премиерът Алексис Ципрас ще се опита да остане колкото е възможно повече на власт. Но щеше да е добре да помисли за страната си и да насрочи възможно най-скоро избори“, коментират от редакцията на германския вестник. Тереза Герова", "date": "2019.01.14", "title": "Die Märkische Oderzeitung: Истинската причина за „развода“ в Атина са различните интереси на Ципрас и Каменос"}
{"url": "http://www.focus-news.net/news/2019/01/14/2611814/aneliya-gerenska-obshtinski-istoricheski-muzey-periodat-na-osvobozhdenieto-na-dupnitsa-e-izpalnen-s-nesigurni-migove.html", "text": "Периодът на освобождението на Дупница е изпълнен с несигурни мигове за дупничани. Това каза за  Радио „Фокус“- Пирин  Анелия Геренска, директор на Общински исторически музей – Дупница. „Фактите, които описва Никола Лазарков през този период се потвърждават и от донесенията на руските офицери до командването. В този коледен, празничен декемврийски ден, за дупничани е изключително несигурно положението, защото след падането на София, много отстъпващи турски войски, заедно с бягащото турско население, заливат града“, посочи Геренска. „Лазарков свидетелства, че градът е задръстен от турска армия, като са настанявани по българските къщи“, коментира тя. „В този много критичен момент за дупничани разбира се, че има изключително много нападения, обири. Част от християнското население се изтегля в лозята около града, изчаквайки настъпление на руската армия. Въпреки, че в хода на самата руско- турска война, югозападните земи не са предвидени за активни бойни действия, именно отстъпването на турската армия предизвиква и това положение в Дупница“, обясни Геренска. „Както свидетелства и Лазарков настъпващият разузнавателен отряд от Диканите, предизвиква суматоха в турското командване и само за една вечер- от 26 декември започва оттеглянето на турската армия в посока на Горна Джумая. Като казва той сутринта на 27 декември (8 януари по нов стил) градът осъмва без останала войска, като и местното турско население е заминало  в посока на Горна Джумая“, каза още Геренска. \r\nЛора КАЛЧЕВА", "date": "2019.01.14", "title": "Анелия Геренска, Общински исторически музей: Периодът на освобождението на Дупница е изпълнен с несигурни мигове"}
{"url": "http://www.focus-news.net/news/2019/01/14/2611816/sergey-stanishev-pes-vsyaka-partiya-ima-svoite-razlichniya-da-se-aktsentira-varhu-tyah-ne-e-osobeno-razumna-tendentsiya.html", "text": "Всяка партия има своите различния, да се акцентира върху тях, не е особено разумна тенденция. Това каза председателят на Партията на европейските социалисти (ПЕС) и евродепутат Сергей Станишев пред журналисти преди началото на дискусия на тема „Три перспективи за бъдещето на обединена Европа\", предаде репортер на  Агенция „Фокус“ . Попитан, като кандидат депутат на БСП ще може ли да изпълнява програмна платформа, в която е записано, че БСП не приема Истанбулската конвенция и Пакта за миграция на ООН, той отговори, че въпросът за Истанбулската конвенция е удар на празно пространство. \"Въпросът в България е решен, правно, политически, защото има произнасяне на Конституционния съд. Аз съм се произнесъл по мотивите на Конституционния съд, но това е друга тема. Аз, като демократичен човек уважавам институциите и техните решения\", коментира той. \"ЕП се е произнасял отдавна и там също не е на дневен ред, няма нужда да се формира позиция и да се ориентираме по една и друга платформа. Глобалният пакт за миграция е един много сериозен документ, поставен на масата, един такъв проблем не може да се решава самостоятелно от една държава. Той не е правно ангажиращ, за мен това не е проблем“, посочи oще лидерът на ПЕС. „Виждам една тенденция, която не е особено разумна, да се акцентира върху различията. Всяка партия има някакви различия, по един или друг въпрос. Не се акцентира върху това, кое е общото, защото ако се следва тази линия, вие евентуално ще зададете въпроса, към кое политическо семейство принадлежи БСП“, изтъкна той.  \r\nДаяна ДЮЛГЕРОВА", "date": "2019.01.14", "title": "Сергей Станишев, ПЕС: Всяка партия има своите различния, да се акцентира върху тях не е особено разумна тенденция"}
{"url": "http://www.focus-news.net/news/2019/01/14/2611821/d-r-valentin-danchev-mbal-pazardzhik-prepalneno-s-patsienti-s-ostri-virusni-infektsii-e-vtoro-detskoto-otdelenie-na-bolnitsata.html", "text": "Препълнено е Второ детското отделение на областната болница. Това съобщи за  Радио „Фокус“ – Пазарджик  д-р Валентин Данчев, завеждащ отделението. От капацитет 27 легла към момента има настанени 32 малки пациенти. Всички те са с грипоподобни симптоми. „Оплакванията им са от хрема, кашлица, болки в мускулите и ставите, висока температура и отпадналост. Важно е да отбележим, че даването на антибиотик в тези случаи е противопоказно, тъй като той не лекува вируси, а само бактериални инфекции. Трябва да започне незабавен прием на антивирусни препарати, които се приемат по схема, както и витамин С. При липса на усложнения симптомите отшумяват за 2 - 3 дни. Усложненията са свързани с гноен отит и пневмония“, уточни д-р Данчев. Той допълни, че при първите симптоми на вирусна инфекция трябва да се потърси лекар, тъй като самолечението може да доведе до усложнения. \r\nАлбена ЖИЛЕКОВА", "date": "2019.01.14", "title": "Д-р Валентин Данчев, МБАЛ - Пазарджик: Препълнено с пациенти с остри вирусни инфекции е Второ детското отделение на болницата"}
{"url": "http://www.focus-news.net/news/2019/01/14/2611820/kyustendil-50-godishen-mazh-e-postradal-sled-kato-se-e-hvarlil-na-zhp-relsite-pred-vlak.html", "text": "50-годишен мъж е пострадал, след като се е хвърлил на жп релсите при задаващ се влак, съобщиха от  ОДМВР – Кюстендил . Инцидентът е станал на 11 януари малко след 19.30 часа в района на бившето опитно поле. Влакът е пътувал от Перник към Кюстендил. Бързата реакция на машиниста е предотвратила фатален резултат. Пострадалият е закаран в кюстендилската болница за лечение с гръдни травми. Бил е в нетрезво състояние. Машинистът е изпробван за употреба на алкохол – резултатът е отрицателен. По случая е започнато досъдебно производство в РУ - Кюстендил.", "date": "2019.01.14", "title": "Кюстендил: 50-годишен мъж е пострадал, след като се е хвърлил на жп релсите пред влак"}
{"url": "http://www.focus-news.net/news/2019/01/14/2611822/kyustendil-59-godishen-mazh-e-postradal-pri-pozhar-v-selo-dolistovo.html", "text": "59-годишен мъж е пострадал при пожар в село Долистово, съобщиха от  ОДМВР – Кюстендил . Инцидентът е възникнал на 12 януари малко след 19.00 часа, по време на изваряване на консерви на газов котлон в стопанска постройка. Пожарът е унищожил 100 кв. м покривна конструкция, масивни складови и спомагателни постройки и 50 бали фураж. Причина за възникването на пожара е техническа неизправност на газова бутилка. Пострадалият собственик на имота е закаран за лечение в столично здравно заведение.", "date": "2019.01.14", "title": "Кюстендил: 59-годишен мъж е пострадал при пожар в село Долистово"}
{"url": "http://www.focus-news.net/news/2019/01/14/2611825/nimh-nay-niskata-izmerena-temperatura-tazi-sutrin-e-v-dragoman-minus-13-gradusa.html", "text": "Най-ниската измерена температура тази сутрин е в Драгоман– минус 13 градуса. Това съобщиха за  Агенция „Фокус”   от Националния институт по метеорология и хидрология. Най-високата измерена температура е в Шабла от 2 градуса. В по-голямата част от страната са измерени между минус 9 и минус 4 градуса. В София минимална температура е била минус 7, в Кюстендил минус 11,  а във Видин е била минус 9 градуса. Вчера не е имало снеговалежи в цяла България.  \r\nИрина ИВАНОВА", "date": "2019.01.14", "title": "НИМХ: Най-ниската измерена температура тази сутрин е в Драгоман– минус 13 градуса"}
{"url": "http://www.focus-news.net/news/2019/01/14/2611823/germanskata-presa-prizova-za-uvazhenie-i-blagodarnost-kam-aleksis-tsipras-komentari-za-politicheskata-kriza-v-gartsiya-v-pechatnite-izdaniya-agentsiya-fokus.html", "text": "Политическата криза в Гърция е водеща тема в заглавията на всички печатни издания в Германия, които подкрепиха премиера Алексис Ципрас в спора с председателя на вече бившия коалиционен партньор на СИРИЗА – Панос Каменос от „Независими гърци“. Негативната оценка за лидера на кабинета в Атина, която бе наложена трайно в Германия заради финансовата криза в южната ни съседка, сега отстъпва място на призивите за „уважение и благодарност“ към Ципрас.   представя част от коментарите по темата във водещите германски издания.  \r\n*** \r\nНай-тиражираният германски вестник -  Die Sueddeutsche Zeitung  - публикува статия  под заглавие „Цената на помирението“, в която коментира политическата криза в Гърция. „Бракът между лявата СИРИЗА и националистическата „Независими гърци“ бе разтрогнат. Панос Каменос (лидер на партията и министър на отбраната – бел. р.) подаде молба за развод. Така се оказа, че (премиерът Алексис) Ципрас плаща висока цена за смелостта си да сложи край на спора за името на Македония“, коментират в редакцията на германския национален ежедневник.  \r\nОтбелязва се, че по-късно през седмицата в гръцкия парламент ще бъде гласуван вот на недоверие срещу правителството на Ципрас, след което би следвало да се проведе вотът за ратифициране на Преспанското споразумение. Управляващите твърдят, че имат необходимата подкрепа. В противен случай Гърция ще понесе сериозни щети – не само във вътрешен, но и в международен план. Защото провалът на изпълнението на договора за името между Гърция и Македония ще бъде огромна грешка, категорични са в редакцията на германското издание. \r\nВ икономически план министър-председателят на Гърция Алексис Ципрас отдавна е проблем. Но той се осмели да направи нещо, което може да укрепи Европа: в спора за името на Македония лидерът на кабинета в Атина се съгласи на компромис и точно поради тази причина заслужава благодарност, коментират в редакцията на германския национален ежедневник  Die Welt . \r\nЦипрас е руган в Германия в продължение на много години – той не се придържаше към постигнатите споразумения, бавеше провеждането на реформите в страната, харчеше парите на държавите-спонсори на Атина, а след това ги критикуваше открито пред сънародниците си. Ето защо може с чиста ръка на сърцето да се каже, че Ципрас е направил много, за да заслужи лошата си репутация.  \r\nТой бе министър-председателят, който първоначално оказа да плаща дължимите вноски по заема на Международния валутен фонд (МВФ), след това заложи и загуби с референдума за излизане от еврозоната. И след него гърците се нуждаеха от още милиарди помощ, за да спасят страната си от фалит. Политически, Ципрас отдавна е проблем. \r\nНо има нещо, което не бива да се пренебрегва: Ципрас се осмели да направи нещо, което може да укрепи Европа. В спора за името с Република Македония, някога част от Югославия, той постигна компромис. От петък вечерта северния гръцки съсед се нарича Република Северна Македония.  \r\nТози компромис създава проблеми в Гърция, където голяма част от гражданите се гордеят с хилядолетната си история и намират споразумението между Атина и Скопие най-малко за неразумно. Оставката на министъра на отбраната Панос Каменос, лидер на коалиционния партньор на СИРИЗА „Независими гърци“, отразява точно това.  \r\nЦипрас е изправен пред вот на доверие, за който му липсва мнозинството в парламента. Избори ще има още тази година. В анкетите обаче партията на премиера очевидно стои зад консервативната опозиция в лицето на „Нова демокрация“. Така че е почти сигурно, че Ципрас ще загуби изборите. Европейските политици, които често са проклинали Ципрас заради нежеланието му за реформи, трябва да имат уважение - ако не и благодарност! – към Ципрас. Защото той пожертва поста си с цел на допринесе за баланса и мира в Европа. \r\nСлед четири години на съвместно управление правителството на радикалния ляв съюз СИРИЗА на премиера Алексис Ципрас и националистите от „Независими гърци“ на Панос Каменос се разпадна. В неделя Каменос се оттегли от поста на министър на отбраната на Гърция и обяви излизането на партията си от коалицията в Атина. Ципрас вече даде индикации, че няма нищо против да застане начело на правителство на малцинството, но подобен сценарий може да доведе до парализиране на Гърция, коментират в редакцията на германското списание  Das Handelsblatt . \r\nПолитическата криза даде повод на гръцкия министър-председател да предизвика гласуване на вот на доверие към правителството му. „Ципрас може и да го спечели, но остава въпросът за това колко дълго ще може да остане начело на правителство на малцинството… Това може да означава парализа за Гърция. Ето защо политическите наблюдатели са на мнение, че Ципрас ще организира предсрочни избори, а като най-вероятна дата те предвиждат 26 май“, коментират от редакцията, като припомнят, че гласуването на редовни избори за парламент в Гърция трябва да се проведе през октомври. \r\nРегионалният германски ежедневник   Die Märkische Oderzeitung   публикува статия, в която изяснява „истинските“ причини за решението на лидера на „Независими гърци“ Панос Каменос да напусне правителството на премиера Алексис Ципрас (СИРИЗА).  \r\n„Двамата политически партньори сега имат различни интереси. Панос Каменос се страхува, че на следващите избори партията му няма да достигне необходимия праг за влизане в парламента.  С оттеглянето си от правителството той се надява да укрепи своя десен национален профил и своята партия. Гласуването в парламента на договора за името на Македония ще бъде първата обща репетиция за нови съюзи на политическата сцена в Гърция. Премиерът Алексис Ципрас ще се опита да остане колкото е възможно повече на власт. Но щеше да е добре да помисли за страната си и да насрочи възможно най-скоро избори“, коментират от редакцията на германския вестник. \r\nСтатия по темата публикува и вестник  Bild , който предупреждава, че Атина трябва да внимава политическата криза да не се отрази на изпълнението на реформите в страната.  \r\nВодещите издания  Der Spiegel ,  Die Zeit  и  Die Frankfurter Allgemeine Zeitung  също не пропускат „политическия развод“ в Атина, като публикуват материали, в които припомнят как се е стигнало до него. Тереза Герова", "date": "2019.01.14", "title": "Германската преса призова за „уважение и благодарност“ към Алексис Ципрас (Коментари за политическата криза в Гърция в печатните издания - Агенция „Фокус“)"}
{"url": "http://www.focus-news.net/news/2019/01/14/2611824/gabrovo-normalno-proticha-uchebniyat-protses-vav-vsichki-obrazovatelni-institutsii-v-obshtinata.html", "text": "Нормално протича учебният процес във всички образователни институции в общината. Пътищата в областта са почистени, опесъчени и проходими при зимни условия. Нови въведени ограничения няма, съобщиха за  Радио „Фокус“ – Велико Търново  от Община Габрово. Градските и междуградски автобусни линии на общински пътнически транспорт са покрити. Зимната покривка в прохода Шипка намалява и тази сутрин там са измерени 70 см настилката е заснежена, почистена и обработена. Остава в сила забраната за движение на МПС с обща маса над 12 тона. Пътят към курортен комплекс Узана също е почистен, снежната покривка там е около 70 см. Всички писти работят. \r\nВсички ученици от населените места без учебни заведения са транспортирани до средищните училища. \r\nОткъснати села, градове и махали, както и такива без ток и вода няма. \r\nЛуиза ТРАНЧЕВА", "date": "2019.01.14", "title": "Габрово: Нормално протича учебният процес във всички образователни институции в общината"}
{"url": "http://www.focus-news.net/news/2019/01/14/2611827/umbal-sv-ivan-rilski-shte-predlaga-novo-izsledvane-za-neponosimost-kam-108-hrani-pri-patsienti-s-avtoimunni-zabolyavaniya.html", "text": "УМБАЛ „Св. Иван Рилски” ще предлага ново изследване за непоносимост към 108 храни при пациенти с автоимунни заболявания. Това съобщиха от пресцентъра на  УМБАЛ „Св. Иван Рилски” . Ново изследване „Панел хранителен интолеранст – 108 антитела (IgG)” ще се предлага вече в Лабораторията по клинична имунология към УМБАЛ „Св. Иван Рилски\" (ЛКИ). Това стана ясно по време на дискусията „Автоимунитет и хранителен интолеранс”, която се проведе в аулата на болницата на 11 януари 2019 г.  \r\nТестът „улавя\" IgG антитела в серума на пациентите срещу 108 различни храни и е специално насочен към хора с автоимунни заболявания. Получените резултати се съпровождат с обяснение, в кои от случаите можем да подозираме интолеранс към дадената храна и кога стойностите на IgG антителата към храните не говорят за интолеранс. Това може, от една страна да подпомогне лечението на пациенти с Ревматоиден артрит (РА), болест на Бехтерев, Улцерозен колит (УК), болест на Крон, системен лупус и др., които да избягват в менюто си дадена храна, която обостря симптомите им, а от друга да им подскаже да не изключват храни, които нямат отношение към състоянието им. Във втория случай те ще бъдат насочвани от лекарите от лабораторията към специалист, който да открие причината за влошеното им състояние.   \r\nПо време на дискусията „Автоимунитет и хранителен интолеранс” лекция изнесе д-р Едуард Рослер, собственик на една от големите лаборатории в Европа за диагностика на част от човешкия микробиом, множество показатели свързани със смилането и резорбцията на храните, както и маркериq асоциирани с хранителен интолеранс в червата. Д-р Рослер говори за ролята на микробиома за пациентите с автоимунни заболявания, като РА, болест на Крон, УК, диабет тип 1 и др. Той коментира причините, от страна на гастроинтестиналната система и т. нар. ''лоши бактерии”, за развитие на автоимунна болест. Даде за пример съвременни международни публикации за процеса на ''молекулярна мимикрия'' или сходство между части на чревните микроорганизми на човека и структури на ретината на окото, което води до развитие на автоимунен увеит. Подобни доказателства има и за връзката между бактериите в червата и кожата и антитела известни като анти-Ro60 при пациенти със Системен лупус еритематозус. Д-р Рослер се спря и на състоянието известно като „пропускливи черва”, което е една от причините за развитие на интолеранс при тези пациенти.  \r\nС лекция, от името на ЛКИ, се включи д-р Екатерина Иванова-Тодорова, която постави акцент върху хранителния интолеранс при пациентите с автоимунни заболявания. Тя изясни разликата между алергия и интолеранс (непоносимост) към дадена храна. Когато говорим за алергия към храна се има предвид образуване на антитела от клас IgE и симптомите след консумацията на тази храна са мигновенни, като могат и да са животозастрашаващи. При хората с непоносимост към определена храна се образуват антитела от клас IgG и симптомите са отложени във времето, като могат да се проявят след седмици и не са животозастрашаващи. Непоносимостта към храните обаче води до чревно възпаление, което е свързано с неправилно смилане и резорбция на хранителните вещества и понякога до усилване на някои от клиничните симптоми при пациенти с автоимунно заболяване. \r\nВъпреки че откриването на храните, които обострят симптомите при всеки отделен пациент с автоимунно заболяване, може да облекчи състоянието му, лекарите предупреждават, че диетата не може да замести медикаментозната терапия. \r\nНа дискусията присъстваха много имунолози, ревматолози, гастроентеролози, лекари от други специалности, представители на пациентските организации.", "date": "2019.01.14", "title": "УМБАЛ „Св. Иван Рилски” ще предлага ново изследване за непоносимост към 108 храни при пациенти с автоимунни заболявания"}
{"url": "http://www.focus-news.net/news/2019/01/14/2611828/koha-ditore-kosovo-sasht-prizovaha-kosovo-za-nezabavno-premahvane-na-taksite-za-vnos-na-srabski-stoki.html", "text": "САЩ призоваха косовските институции незабавно да премахнат 100-процентовите мита върху вноса на продукти от Сърбия и Босна и Херцеговина, за да дадат шанс на споразумението с Белград за нормализиране на двустранните отношения, съобщава водещият прищински ежедневник  Koha Ditore . \r\nОт посолството на САЩ в Прищина подчертаха, че многократно са отправяли молби към управляващите в Косово да отменят мярката. „Ние силно насърчаваме подновяването на фокуса върху ключовите цели на Косово - европейската перспектива и нормализирането на отношенията със Сърбия\", се казва в изявлението на американското посолство.  \r\nИзданието се е обърнало към дипломатическата мисия на САЩ с въпрос за срещата между президента на Косово Хашим Тачи и посланика на САЩ в Германия Ричард Гренел, близък сътрудник на лидера на Белия дом Доналд Тръмп, но не е получило коментар. Според Тачи Косово ще преразгледа отмяната на митата, ако бъде представена възможност за споразумение със Сърбия. Тереза Герова", "date": "2019.01.14", "title": "Koha Ditore (Косово): САЩ призоваха Косово за незабавно премахване на таксите за внос на сръбски стоки"}
{"url": "http://www.focus-news.net/news/2019/01/14/2611830/spetsializiranata-prokuratura-predade-na-sad-18-te-uchastnitsi-v-grupata-za-narkotitsi-na-ivan-yosifov-izvarshila-prigotovlenie-za-ubiystvo-na-prokurori-i-politsai.html", "text": "Специализираната прокуратура внесе в Специализирания наказателен съд обвинителен акт срещу 18 лица за участие в организирана престъпна група за производство и разпространение на наркотици, рекет, побои и поръчкови убийства. Това съобщиха от пресцентъра на  Апелативна специализирана прокуратура . Групата е била ръководена от Иван Йосифов и Петко Стоянов, участниците в нея бяха задържани на 27 юни 2018 г. при операция на ГДБОП и Специализираната прокуратура в София и Софийска област. \r\nСпоред събраните по доказателства престъпната тя е била създадена в началото на януари 2018 г. от Иван Йосифов и Петко Стоянов. Двамата познавали всеки от привлечените участници, както и опита им в разпространението на наркотици. Нарекли престъпното сдружение „Фирмата“, а като негова крайна цел определили завладяването на наркопазара в София. \r\nТова наложило към основната дейност да бъдат включени и силови действия: побоища, принуда, рекет, поръчкови убийства. \r\nУчастниците разпространявани наркотични вещества от цялата позната гама - марихуана, амфетамин, кокаин, хероин и екстази. Част от тях произвеждала сама – амфетамини и марихуана. \r\nРъководителите на групата контролирали снабдяването на групата с наркотици и прекурсори, както и собственото производство, определяли начините на разпространение, подбирали хората, които да бъдат вербувани като дилъри. \r\nТе решавали и кои лица да бъдат наказвани физически и как. Двамата нерядко участвали лично в разпространението на наркотици и в наказателни акции. \r\nНепосредствено след Йосифов и Стоянов в йерархията стоял Стефан Гевгелийски, макар участието му да се изчерпвало само с указания и поръчки. От създаването на групата до днес той изтърпява присъда в Софийския затвор. \r\nПрестъпната група се снабдявала с големи количества наркотични вещества (в килограми) в България, но и от чужбина, основно от Турция. Собственото производство било дислоцирано в родния град на Йосифов - Костинброд. Дилърите продавали 1 грам кокаин за 140 лева, ,1 г хероин за 100 лева, 1 г марихуана за 15-20 лева, 1 гр. амфетамин от 12 до 20 лв. според клиента и поръчаното количество. Наркотиците се предлагали под кодови наименования - марихуаната – като „долари“ или „коприва“, амфетамините - „алфа ромео“ „камък“, „сиренце“ или „ани“, кокаинът - „левове“, екстазито - „копчета“, „бонбони“ или „домино“, а хероинът – като „кафе“. Групата обичайно продавала по 1 кг марихуана дневно и между половин и 1 килограм амфетамини. Рекордът бил 10 000 таблетки екстази за денонощие. \r\nПрез май 2018 г. Гевгелийски възложил на Иван Йосифов и Петко Стоянов задачата да организират убийствата на двама прокурори от специализираните прокуратури и двама разследващи полицаи. \r\nРъководителите на групата свикали среща с част от участниците, както и с други неустановени лица, на която били обсъдени начините на покушенията, на кои доверени лица може да се възложи изпълнението, какви оръжия да бъдат използвани. Йосифов и Стоянов дали указания на членове на групата да проследяват ежедневния маршрут на придвижване на поръчаните за убийство, да установяват ежедневните и обичайните им навици, както и местата, където живеят, които посещават, където обичайно паркират личните си автомобили. \r\nЗа тази цел били ангажирани и определени и лица, извън престъпното сдружение. Така, в условията на съучастие, като съизвършители, обвиняемите Петко Стоянов и Иван Йосифов извършили приготовление за убийство по поръчение на Стефан Гевгелийски. \r\nПредстои Специализираяният наказателен съд да насрочи разпоредително заседание по делото.", "date": "2019.01.14", "title": "Специализираната прокуратура предаде на съд 18-те участници в групата за наркотици на Иван Йосифов, извършила приготовление за убийство на прокурори и полицаи"}
{"url": "http://www.focus-news.net/news/2019/01/14/2611831/predsedatelyat-na-narodnoto-sabranie-tsveta-karayancheva-shte-uchastva-v-chestvaniyata-po-povod-141-ata-godishnina-ot-osvobozhdenieto-na-belovo.html", "text": "Председателят на Народното събрание Цвета Караянчева ще участва на 14 януари 2019 г. в честванията по повод 141-ата годишнина от Освобождението на град Белово. Това съобщиха от  пресцентъра на парламента.  В 18.00 часа председателят на парламента ще присъства на тържествената заря-проверка и ще приветства жителите и гостите на града.", "date": "2019.01.14", "title": "Председателят на Народното събрание Цвета Караянчева ще участва в честванията по повод 141-ата годишнина от Освобождението на Белово"}
{"url": "http://www.focus-news.net/news/2019/01/14/2611826/vitsepremierat-tomislav-donchev-dogovorat-za-avtomagistrala-hemus-pozvolyava-stroezh-bez-obshtestveni-porachki.html", "text": "Договорът за автомагистрала „Хемус“ позволява строеж без обществени поръчки. Това каза вицепремиерът Томислав Дончев пред журналисти преди началото на  дискусия на тема „Три перспективи за бъдещето на обединена Европа\" във връзка с изискването на договора от страната на БСП за строежа на автомагистрала „Хемус“, предаде репортер на  Агенция „Фокус“ .  \r\nПопитан дали твърденията на БСП ще затруднят работата ни с ЕС, той отговори: „В никаква степен. Има много ясни права, кое е държавна помощ, кое не е. Категорично ако едни средства са дадени през процедура по реда на Закона през обществени поръчки, това не е държавна помощ. Това са пари дадени на някой да свърши някаква работа, това не е държавна помощ. Всеки е в правото си да пише и сезира, когото си иска\".  \r\nПо повод твърдението на БСП, че са дадени 1.300 млн. за строежа на АМ „Хемус“ без обществена поръчка, той коментира: „Има категоричен текст в европейската директива, детайлно е описана процедурата. Ако едно дружество е 100% собственост на възложителя, тогава може да не се прилага плътната процедура по реда Закона за обществените поръчки. Това също е режим в самия закон и няма държавни помощи“, коментира той. Попитан има ли обществени поръчки за строежа на АМ „Хемус“, той отговори: „За АМ „Хемус“ това е изключение в самия Закон за обществени поръчки, и е позволен. Може да се види в директивата. Дружеството е 100% собственост на възложителя, възложителят има контрол над дружеството си, сходен на този на администрацията си“.  \r\nДаяна ДЮЛГЕРОВА", "date": "2019.01.14", "title": "Вицепремиерът Томислав Дончев: Договорът за автомагистрала „Хемус“ позволява строеж без обществени поръчки"}
{"url": "http://www.focus-news.net/news/2019/01/14/2611829/blagoevgrad-74-godishna-zhena-e-postradala-pri-pozhar-v-apartament-v-zhk-elenovo.html", "text": "74-годишна жена е пострадала при пожар в апартамент в жк. „Еленово“. Това съобщиха от  ОДМВР - Благоевград . Сигналът за пожара е подаден около 00.33 часа тази нощ. Огънят е погасен от екип на РСПБЗН - Благоевград. При пожара с обгазяване е пострадала 74-годишна жена от град Благоевград. Щетите са домашно имущество и опушени стени.", "date": "2019.01.14", "title": "Благоевград: 74-годишна жена е пострадала при пожар в апартамент в жк. „Еленово“"}
{"url": "http://www.focus-news.net/news/2019/01/14/2611811/v-1315-chasa-v-kevr-shte-se-provede-brifing-po-povod-sreshtata-s-rakovodstvoto-na-ministerstvoto-na-energetikata-i-na-darzhavnite-druzhestva.html", "text": "В 13.15 ч. в сградата на КЕВР (Заседателна зала - 4 ет.) ще се проведе брифинг по повод организираната от КЕВР среща с ръководството на Министерство на енергетиката, ръководителите на държавните компании, които осигуряват основните количества електроенергия за свободния пазар (НЕК ЕАД, АЕЦ \"Козлодуй\" ЕАД и ТЕЦ \"Марица-Изток 2\" ЕАД), ръководствата на БЕХ ЕАД, на ЕСО ЕАД, на Българската независима енергийна борса, както и на електроразпределителните дружества.  Това съобщиха от пресцентъра на  КЕВР .", "date": "2019.01.14", "title": "В 13.15. часа в КЕВР ще се проведе брифинг по повод срещата с ръководството на Министерството на енергетиката и на държавните дружества"}
{"url": "http://www.focus-news.net/news/2019/01/14/2611832/shumen-55-godishen-mazh-e-postradal-pri-vzriv-na-gazova-butilka.html", "text": "55-годишен мъж е пострадал при взрив на газова бутилка. Това съобщиха от  ГД „Пожарна безопасност и защита на населението“ . Сигналът за инцидента е подаден на 13 януари в 8.17 часа. Газовата бутилка се е взривила в апартамент на  ул. „Септемврийско Въстание“ № 20.", "date": "2019.01.14", "title": "Шумен: 55-годишен мъж е пострадал при взрив на газова бутилка"}
{"url": "http://www.focus-news.net/news/2019/01/14/2611840/burgas-noviyat-broy-na-literaturnoto-spisanie-more-izleze-ot-pechat.html", "text": "Новият брой на литературното списание „Море“ на Община Бургас излезе от печат. Това съобщиха от пресцентъра на  Общината . В него са включени подбрани стихове от Лора Динкова, Палми Ранчев, Екатерина Григорова, Владислав Христов, Анна Христова, Деян Янев и др. \r\nС критически материали и проза на страниците на новия брой на литературно списание „Море“ присъстват Марин Георгиев, Биляна Курташева, Владимир Свинтила и др. \r\nВ броя са поместени още отзиви за книги от Калина Лукова за „Обратна гравитация“, Станчо Пенчев за „Самотното спасение“, Румен Денев за „Преди тишината“, Владимир Шумелов за „Перо от черен котарак“ и Иван Сухи за „Намръщени веселяци“. \r\nВ рубриката „Памет“ е поместена статия, посветена на 110-тата годишнина от рождението на бургаския художник Павел Вълков, с автор Георги Райков.", "date": "2019.01.14", "title": "Бургас: Новият брой на литературното списание „Море“ излезе от печат"}
{"url": "http://www.focus-news.net/news/2019/01/14/2611837/burgas-obshtinata-predlaga-proekt-s-aktualiziranite-pravila-za-priem-v-parvi-klas-detska-gradina-i-yasla-prez-20192020-godina.html", "text": "Общината предлага на вниманието на всички родители проект с актуализираните правила за прием в първи клас, детска градина и ясла през 2019/2020 година. Това съобщиха от пресцентъра на  Община Бургас . Внесени са някои промени, съобразени с новостите в българското законодателство в областта на образованието. Бургаските родители имат достатъчно време да разгледат правилата, които са публикувани на сайта на Общината, да изкажат мнение и да направят предложения за промени. След това проектът ще бъде внесен за одобрение в местния парламент заедно с проектобюджета за настоящата година. \r\nПриемът за първи клас, детска градина и ясла в Бургас ще се осъществи по електронен път и тази година. Новото за училищата е това, че два от важните критерии стават абсолютно равностойни - дете с постоянен/настоящ адрес, което живее над 3 г. на посочения адрес, считано от датата на стартиране на системата за електронен прием и други деца от семейството, обучаващи  се в училището към 15.09.2019 г. Предложението е вече и за двата критерия да се дават по 200 точки. \r\nВажно е родителите да знаят, че заявената при кандидатстването адресна регистрация трябва да е на детето. Ползването на предимства, заявени при подаване на регистрация, се доказва в момента на записване на детето в учебното заведение. На място трябва да се представят всички необходими документи (оригинали), доказващи съответните предимства, в противен случай детето няма да бъде записано в учебното заведение. \r\nЗаявеният в Регистрационния талон от родителите адрес на местоживеене на детето се проверява по служебен ред. Ако декларираният адрес не съвпада с този, подаден от ГРАО, детето не се записва. Родителите са длъжни в периода, определен за корекции, да актуализират адреса. Ако не го направят, той ще бъде променен по служебен ред, за да може детето да участва на второ класиране с правилния адрес. Също така тази година правилата и районите за прием в училище и детска градина са практически уеднаквени. \r\nИзвън темата за правилата за прием, Община Бургас вече обяви при представянето на проектобюджета за 2019 година, че ще обнови всички класни стаи за първокласниците в абсолютно всички училища – от това в най-малкото село до най-голямото градско. Те ще бъдат с нови антибактериални настилки, LED осветление, нови шкафчета, нови единични чинове, които могат да се конфигурират по различен начин, и нови интерактивни дъски с възможности за използване на електронни учебници и електронен дневник. Община Бургас е предвидила за целта 1 000 000 лева, от които 800 000 за ремонт на класните стаи и 200 000 за електронно съдържание и обучения. \r\nТази година се увеличават средствата за издръжка на едно дете в детските градини при 5- и 6-годишните – от 260 на 350 лева, и за 3 и 4-годишните – от 810 на 860 лева, за дете в яслена група – от 810 на 860, за дете със СОП – от 910 на 930 лв., като таксите, които ще плащат родителите, остават непроменени. С увеличаването на издръжката детските градини ще получат с 450 000 лева повече. Така ще могат да осигурят още по-качествено хранене, по-добри учебни помагала, повече занятия на открито, по-добра програма за работа с децата със СОП и повишаване квалификацията на учителите.", "date": "2019.01.14", "title": "Бургас: Общината предлага проект с актуализираните правила за прием в първи клас, детска градина и ясла през 2019/2020 година"}
{"url": "http://www.focus-news.net/news/2019/01/14/2611834/pazardzhik-v-bratsigovo-zapochna-vazpomenatelnoto-tarzhestvo-za-otbelyazvane-na-174-godini-ot-rozhdenieto-na-vasil-petleshkov.html", "text": "В Брацигово започна възпоменателното тържество за отбелязване на 174 години от рождението на Васил Петлешков, съобщиха от  Общината . Възпоменателното тържество започна в 11.00 часа в мемориалния парк „Априлци“.  \r\nВасил Петлешков е роден на 14 януари 1845 година в Брацигово. Работи като аптекар, занимава се с търговия и участва активно в обществения живот на града. Под негово ръководство е създадено читалището в града, на което дарява всички свои книги и става негов председател. През 1876 г. е избран за председател на местния революционен комитет, основан от Георги Бенковски. След потушаването на Априлското въстание е заловен, изтезаван жестоко, горен с огън. Не издава никого от другарите си. Негови са думите: „Сам съм, други няма!“.", "date": "2019.01.14", "title": "Пазарджик: В Брацигово започна възпоменателното тържество за отбелязване на 174 години от рождението на Васил Петлешков"}
{"url": "http://www.focus-news.net/news/2019/01/14/2611839/d-r-velka-voynova-odbh-kyustendil-zadalzhitelno-e-izsledvaneto-na-meso-ot-divi-svine-kakto-i-domashno-otglezhdani-praseta.html", "text": "Задължително е изследването на месо от диви свине, както и домашно отглеждани прасета. Това каза пред  Радио „Фокус” – Кюстендил  д-р Велка Войнова, началник на отдел „Контрол на храните” към Областна дирекция по безопасност на храните в Кюстендил. По думите ѝ месото задължително трябва да се изследва за трихинелозата. Става въпрос за паразитно заболяване по домашните животни – свине, коне, месоядни, както и по гризачи и диви животни – лисици, вълци, мечки, диви свине и други. От консумираното трихинелозно месо се развиват трихинели, които се локализират в мускулатурата. „Това е изключително опасно и трудно лечимо заболяване, когато се диагностицира. Нека всички хора, които са ловци или гледат домашни животни – свине, еднокопитни, да изследват месото, за да могат да бъдат сигурни поне от гледна точка на трихинелозата”, каза д-р Войнова. \r\nВенцеслав ИЛЧЕВ", "date": "2019.01.14", "title": "Д-р Велка Войнова, ОДБХ - Кюстендил: Задължително е изследването на месо от диви свине, както и домашно отглеждани прасета"}
{"url": "http://www.focus-news.net/news/2019/01/14/2611838/sergey-stanishev-pes-predstoyashtite-evropeyski-izbori-shte-reshat-dali-evropa-shte-sashtestvuva-vav-vida-koyto-ya-poznavame.html", "text": "Предстоящите европейски избори ще решат дали Европа ще съществува във вида, който я познаваме. Това каза председателят на ПЕС и евродепутат Сергей Станишев по време на дискусия на тема „Три перспективи за бъдещето на обединена Европа\", предаде репортер на  Агенция „Фокус“ .  „Толкова много лъжи, глупости и абсурди се изговарят за Европа, че просто на човек трудно му се вярва, не се вмества в здравия разум“, подчерта Станишев. Той обясни, че ситуацията, в която се намираме е предизборна. „И то европейски избори, които ще решат дали ще съществува Европа във вида, в който я познаваме“, посочи Станишев. Според него за бъдещето на Европа има три възможни сценария. „Европа на статуквото- той се олицетворява от Европейската народна партия, която през последните 20 г. доминира над институциите и формира политиките и облика на ЕС. Това е факт. ЕП и ЕК, и Европейският съвет са под контрола и оглавявани от Европейската народна партия“, посочи той. По думите му този модел подчертава неравенствата, които вече са нетърпими в обществата. „Вторият сценарий е Европа на няколко скорости. Крайно опасно е за България, защото вътрешните неравенства в страните и между страните зараждат една идея, че тези, които сме наистина за сериозна интеграция, трябва да вървим с ускорени темпове напред, тези които изостават да си стоят там, където са. Вина носят всички, дори Централните и Източните държави, които често се държат провокативно към останалите“, подчерта Сергей Станишев.  „Третият сценарий е Европа на нациите. Звучи гордо и прекрасно, защото всички идваме в ЕС от една държава, от друга, ние сме патриоти гордеем се с историята си. Това е много примамливо. Тази идея развива скорост през последните години, заради множеството кризи- икономическа, социална, политическа, психологическа, всякаква, “ коментира още Станишев. „При тези проблеми, които са глобални и взаимосвързани е пълна илюзия, лъжа и измама към хората е да кажеш, ние ще ви оградим от тероризъм, миграция, икономически кризи, като ви върнем в доброто старо време, в златния век, който никога не е съществувал,“ обясни той.  \r\nДаяна ДЮЛГЕРОВА", "date": "2019.01.14", "title": "Сергей Станишев, ПЕС: Предстоящите европейски избори ще решат дали Европа ще съществува във вида, който я познаваме"}
{"url": "http://www.focus-news.net/news/2019/01/14/2611833/pg-na-bsp-za-balgariya-vnese-iskane-za-predostavyane-na-dogovora-mezhdu-api-i-avtomagistrali-za-stroitelstvo-na-hemus.html", "text": "ПГ на „БСП за България“ внесе искане за предоставяне на договора между АПИ и „Автомагистрали“ за строителство на „Хемус“, предаде репортер на  Агенция „Фокус“ . Искането бе внесено в Агенция „Пътна инфраструктура“ (АПИ) от  говорителя на парламентарната група Елена Йончева, зам.-председателите на ПГ Георги Свиленски и Христо Проданов и народни представители. Агенция „Фокус“  припомня: Това не е първото искане на БСП към Пътната агенция. На 6 ноември БСП настоя за независима техническа експертиза на автомагистрали и пътища. Искането бе внесено в Агенция „Пътна инфраструктура“ (АПИ) от говорителя на ПГ на „БСП за България“ Елена Йончева, заместник-председателите на парламентарната група Христо Проданов, Крум Зарков, Георги Свиленски и депутати. От опозицията настояха да се направи независима техническа експертиза на автомагистралите „Тракия“, „Хемус“, „Струма“ и „Марица“, както и на пътя Видин – Кула и околовръстният път на София. Идеята на БСП бе експертизата да бъде в независима лаборатория в Европа, като партията пое ангажимента да не ангажира държавния бюджет и да осигури финансирането на проверката. На 14 ноември БСП внесе за втори път искане в Агенция „Пътна инфраструктура“ за независима проверка на магистралите в страната. Тогава лидерът на партията Корнелия Нинова обясни, че действията им идват в отговор на Камарата на строителите, които настояха за оставките на четиримата депутати от левицата, внесли първото искане. От АПИ изпратиха отговор до народните представители от ПГ на „БСП за България“ на 4 декември. В него се посочва, че Агенцията е анализирала нормативната база, определяща извършването на експертиза и изпитвания на пътната настилка, и е установено, че разписаните процедури в нормативните актове се отнасят за етапа на строителство на пътната инфраструктура, а след въвеждането на обектите в експлоатация не е предвиден ред, по който да бъдат изпълнявани изследвания на вече готовите пътни обекти. В отговора си АПИ предложи на ПГ „БСП за България“ да излъчи работна група от пътни експерти, с която представителите на Агенция „Пътна инфраструктура“ да потърсят варианти за експертни и технически решения, съответстващи на законовите рамки, подписаните договори за безвъзмездна финансова помощ и на международния опит. \r\nДеница КИТАНОВА", "date": "2019.01.14", "title": "ПГ на „БСП за България“ внесе искане за предоставяне на договора между АПИ и „Автомагистрали“ за строителство на „Хемус“"}
{"url": "http://www.focus-news.net/news/2019/01/14/2611835/ministerstvo-na-otbranata-kursanti-ot-natsionalniya-voenen-universitet-sa-bili-napadnati-na-patya-ot-kriminalno-proyaven-tsiganin.html", "text": "На 13 януари към 19.00 часа курсанти от Националния военен университет са били нападнати снощи, докато пътуват в посока от Сливен към село Гурково. Това съобщиха от пресцентъра на  Министерството на отбраната . Автомобилът им е засечен от друг автомоби. След принудителното спиране, нападателят излиза от автомобила си и нанася удари с брадва по предното стъкло на колата на курсантите. След подаден сигнал на телефон 112 служителите на МВР са издирили и задържали нападателя им. По случая е образувана проверка, а нападателят е задържан за 24 ч. в Районното управление на МВР-Казанлък. Задържаният е Йордан Пенев. Лицето е от ромски произход и до момента има над 20 криминални регистрации – множество кражби, сред които кражби с взлом; хулигански прояви, сред които и нанасяне на средна телесна повреда; възпрепятстване на органите на властта и няколко влезли в сила присъди. Има данни, че той е извършител на още 11 престъпления, за които се очаква да му бъдат повдигнати обвинения.", "date": "2019.01.14", "title": "Министерство на отбраната: Курсанти от Националния военен университет са били нападнати на пътя от криминално проявен циганин"}
{"url": "http://www.focus-news.net/news/2019/01/14/2611836/efimerida-ton-syntakton-gartsiya-v-tarsene-na-nomer-shest.html", "text": "Четиригодишното правителствено сътрудничество бе прекратено по най-добрия начин в неделя сутринта, когато Алексис Ципрас и Панос Каменос официално отбеляза края на досегашната управляваща коалиция. Премиерът обяви, че ще поиска вот на доверие от парламента и с това започнаха сценариите за това кои са шестимата депутати, които ще се присъединят към 145-те народни представители на СИРИЗА, за да бъде достигната нужната бройка от 151 души за оставането на лявата партия на власт, пише  проправителственото гръцко издание Efimerida ton Syntakton . \r\nОчаква се парламентарната процедура по вота на доверие да започне във вторник и кулминира с гласуване в сряда вечерта. \r\nКакто отбелязва изданието, в правителствения лагер са оптимисти, че ще намерят нужните гласове, докато самият Алксис Ципрас подчерта в реч относно Преспанския договор в неделя, че следващите парламентарни избори в страната ще се състоят през октомври 2019 година и не по-рано. \r\nПредвид отказа на „Нова Демокрация“, „Движение за промяна“, „Съюза на центристите“ и „Златна зора“ да подкрепят правителството, останалите шест гласа ще се очакват от депутатите на АНЕЛ („Независимите гърци“), независимите народни представители и „То Потами“ (Реката). Шестте плюс едно лица \r\nВестникът отбелязва, че още от неделя сутринта започнаха спекулациите около депутатите Елена Кунтура, Василис Кокалис, Танасис Папахристопулос, Костас Зурари (от АНЕЛ), Катерина Папакоста, Спирос Данелис и Янис Саридис. Както се знае, дим без огън няма, а и имената на тези народни представители се знаят отдавна. \r\nЩо се отнася до четиримата от „Независимите гърци“, изглежда всички те подкрепят правителството на Алексис Ципрас. Танасис Папахристопулос отдавна е изяснил позицията, същото се отнася и за Елена Кунтура. За Василис Кокалис, през последните няколко дни се разбра, че той се е ориентирал към подкрепа на СИРИЗА, а в същото време Костас Зурарис вече открито изрази опозицията си спрямо Преспанския договор, но и нежеланието си да гласува срещу премиера Алексис Ципрас на вота на доверие, посочва Efimerida ton Syntakton. \r\nНа пресконференцията си в неделя Панос Каменос съобщи, че той, Колия Царуча и Кацикис ще гласуват против СИРИЗА и Преспанския договор, както и че Кокалис и Кунтура ще бъдат изключени от редиците на АНЕЛ. \r\nТова обаче не се отнася до Папахристопулос и Зурари. Бившият военен министър каза за първият, че той ще се откаже от депутатското си място след ратифицирането на Преспанския договор, докато за втория призна, че е срещу договора за името, но ще подкрепи правителството. \r\nЗа останалите трима е налична следната информация: \r\n•         Катерина Папакоста (независим депутат) се очаква да запази министерството си, да стане част от СИРИЗА и да гласува положително на вота на доверие. \r\n•         Спирос Данелис, който е част от партия „То Потами“ е открито в полза на Преспанския договор и е очевидно желанието му да подкрепи правителството на гласуването в сряда. \r\n•         Янис Саридис от „Съюза на центристите“ гласува позитивно за бюджета на СИРИЗА за 2019 година, в противоречие с линията на фракцията си. Той, обаче, в неделя се изясни по въпроса и бе категоричен, че няма да подкрепи нито правителството, нито Преспанския договор. \r\nАвторът предупреждава, че този пъзел се отнася само за вота на доверие към правителството, а балансът и личностите за Преспанския договор може да са съвсем различни. \r\nПревод и редакция:", "date": "2019.01.14", "title": "Efimerida ton Syntakton: (Гърция): В търсене на номер шест"}
{"url": "http://www.focus-news.net/news/2019/01/14/2611841/veliko-tarnovo-kompyutri-za-19-hilyadi-leva-shte-poluchi-profesionalnata-gimnaziya-po-elektronika-aleksandar-popov.html", "text": "Компютри за 19 хиляди лева ще получи Професионалната гимназия по електроника „Александър Попов“. Средствата са осигурени от Министерство на образованието и науката и ще бъдат вложени в нова техника. Това каза за  Радио „Фокус“ – Велико Търново  директорът на учебното заведение Нели Великова. Поводът за новите придобивки е идеята за разкриване на две нови специалности в училището – „Транспортна логистика“ и „Промишлен дизайн“. „Те са единствено и само за нуждите на учениците, тъй като през тази година на пазара ще предложим две нови направления. За старите две специалности също са ни нужни, защото знаете, че ние имаме „Компютърна техника и технологии“. Парите са вече вкарани и с тях ще бъде купено оборудване, което ще бъде поставено в класните стаи“, обясни Нели Великова. \r\nТя уточни, че двете специалности са договорени с бизнеса. Към момента се чака експертна оценка от Регионално управление на образованието дали те действително ще бъдат разкрити. „За едната – „Логистика“ – искането да бъде пусната е от Съюза на международните превозвачи в България, в който членуват 62 транспортни фирми. Втората специалност – „Промишления дизайн“, също е поискана от бизнеса“, посочи още директорът. \r\nВеликотърновската гимназия разполага още с лаборатория за обучението по професията „Електрообзавеждане на автомобилна техника”. Залата е оборудвана с най-модерните машини, които диагностицират проблемите с автомобила и правят електронна обработка на данните. В нея могат да се провеждат и часове по математика и физика. \r\nЛуиза ТРАНЧЕВА", "date": "2019.01.14", "title": "Велико Търново: Компютри за 19 хиляди лева ще получи Професионалната гимназия по електроника „Александър Попов“"}
{"url": "http://www.focus-news.net/news/2019/01/14/2611845/blagoevgrad-futbolen-klub-septemvri-simitli-zapochva-zimnata-si-podgotovka.html", "text": "Футболен клуб „Септември“ – Симитли започва зимната си подготовка. Това съобщиха за  Радио „Фокус“ – Пирин  от клуба. От 14.00 часа на стадиона ще бъде извършен водосвет. В рамките на зимната подготовка отборът ще изиграе 7 контролни срещи. От 21 януари до 3 февруари футболистите ще тренират двуразово на базата в Симитли. Мачовете на отбора започват на 23 януари. Първата контрола е срещу отбор „Царско село“. На 26 януари футболистите на „Септември“ – Симитли ще играят срещу „Ботев“ – Ихтиман, а на 29 януари - срещу „Добруджа“. На 2 февруари отборът ще се изправи срещу „Славия“ (U19), на 6 февруари срещу „Локомотив“ – София, на 9 февруари срещу „Пирин“ – Разлог, а на 13 февруари в Дойран ще играят срещу „Пехчево“ – Македония. \r\nЛивия НИНОВА", "date": "2019.01.14", "title": "Благоевград: Футболен клуб „Септември“ – Симитли започва зимната си подготовка"}
{"url": "http://www.focus-news.net/news/2019/01/14/2611846/sliven-30-godishna-zhena-e-postradala-pri-katastrofa-na-patya-sliven-selo-chintulovo.html", "text": "На 11 януари в 08.54 часа е получен сигнал от телефон 112 за настъпило пътно произшествие на пътя Сливен- с. Чинтулово. Това съобщиха от пресцентъра на  ОДМВР - Сливен . Инцидентът е станал между лек автомобил „Мицубиши“, управляван от жена на 30 години от град Сливен, и лек автомобил „Рено“, управляван от мъж на 65 години от село Гавраилово. От произшествието е пострадала 30-годишната жена, която е транспортирана до МБАЛ - Сливен с опасност за живота. По случая е образувано досъдебно производство.", "date": "2019.01.14", "title": "Сливен: 30-годишна жена е пострадала при катастрофа на пътя Сливен - село Чинтулово"}
{"url": "http://www.focus-news.net/news/2019/01/14/2611843/elena-yoncheva-bsp-osven-dogovora-ot-api-iskame-ot-mrrb-ramkovite-sporazumeniya-mezhdu-avtomagistrali-i-firmite-koito-shte-stroyat-hemus.html", "text": "Ние искаме от АПИ да ни бъде предоставен договорът между АПИ и държавната фирма „Автомагистрали“ за строителството на „Хемус“. Искаме от МРРБ да ни бъдат предоставени рамковите споразумения между държавното дружество „Автомагистрали“ и фирмите, които ще строят отсечките от автомагистрала „Хемус“.  Това каза говорителят на ПГ на „БСП за България“ Елена Йончева пред журналисти след внасянена искането на БСП до АПИ за предоставяне на договора й с „Автомагистрали“ за „Хемус“, предаде репортер на  Агенция „Фокус“.  „В края на миналата година няколко строителни фирми организираха протест с 1000 строителни машини в София срещу искането на опозицията за проверка качеството на магистралите. Малко след това същите фирми получиха без общестена поръчка, без търг, без конкурс  1, 350 млрд. лв. за доизграждането на магистрала „Хемус“.  \r\nДеница КИТАНОВА", "date": "2019.01.14", "title": "Елена Йончева, БСП: Освен договора от АПИ, искаме от МРРБ рамковите споразумения между „Автомагистрали“ и фирмите, които ще строят „Хемус“"}
{"url": "http://www.focus-news.net/news/2019/01/14/2611851/blagoevgrad-s-podnasyane-na-tsvetya-i-ventsi-v-grada-byaha-otbelyazani-141-godini-ot-rozhdenieto-na-poeta-dramaturg-i-revolyutsioner-peyo-yavorov.html", "text": "С поднасяне на цветя и венци благоевградската общественост отбеляза 141 години от рождението на поета, драматург и революционер Пейо Яворов, предаде репортер на  Радио „Фокус“ – Пирин . Събитието се състоя пред бюст-паметника на поета в Градската градина в Благоевград. На събитието присъстваха заместник-кметът по финанси към Община Благоевград Иво Николов; зам. областният управител Иван Стоянов, зам.-ректорът на Югозападен университет „Неофит Рилски“ проф. д-р Георги Апостолов, представители на Община Благоевград, граждани, общественици и ученици. Отбелязването на датата започна под звуците на химна на Република България. След това ученици от Девето Основно училище „Пейо Крачолов Яворов“ в Благоевград изнесоха рецитал за поета. \r\nИзвестният като Пейо Яворов, Пейо Тотев Крачолов, е български поет символист и революционер, войвода на Вътрешната македоно-одринска революционна организация. Той е един от най-големите поети на 20-ти век. Сред неговите произведения са „Две хубави очи”, „Ще бъдеш в бяло“, „Градушка“, „Песен на песента ми“ и много други. \r\nПейо Яворов е роден в Чирпан на 1 януари 1878 г. Участва в четническото движение за освобождението на Македония и е един от сподвижниците на Гоце Делчев. В София Яворов е сътрудник и редактор на сп. „Мисъл” заедно с д-р Кръстев, П. П. Славейков и П. Ю. Тодоров. Пейо Яворов е бил и първият кмет на град Неврокоп (днешен Гоце Делчев) след Освобождението. След бурна и драматична връзка с Лора Каравелова на 29 октомври 1914 година поетът слага край на живота си. \r\nЛивия НИНОВА", "date": "2019.01.14", "title": "Благоевград: С поднасяне на цветя и венци в града бяха отбелязани 141 години от рождението на поета, драматург и революционер Пейо Яворов"}
{"url": "http://www.focus-news.net/news/2019/01/14/2611849/sliven-57-godishna-zhena-e-postradala-pri-rabota-v-takachen-tseh-na-bul-hadzhi-dimitar.html", "text": "На 13 януари в 20.09 часа от телефон 112 е получен сигнал за пострадала жена на 57 години при работа в тъкачен цех на бул. “Хаджи Димитър“ в град Сливен. Това съобщиха от пресцентъра на  ОДМВР - Сливен . Тя е приета в МБАЛ „Д-р Иван Селимински“ с наранявания, без опасност за живота. За случая е уведомена Дирекция „Инспекция по труда - Сливен“. Образувано е досъдебно производство.", "date": "2019.01.14", "title": "Сливен: 57-годишна жена е пострадала при работа в тъкачен цех на бул. \"Хаджи Димитър\""}
{"url": "http://www.focus-news.net/news/2019/01/14/2611852/sergey-stanishev-pes-misiyata-na-predstoyashtite-izbori-e-da-spasyat-evropa.html", "text": "Мисията на тези избори - Европа трябва да бъде спасена. Това каза председателят на Партията на европейските социалисти (ПЕС) и евродепутат Сергей Станишев по време на дискусия на тема „Три перспективи за бъдещето на обединена Европа\", предаде репортер на  Агенция „Фокус“ . „Според мен заплахите са две: заплаха от статуквото, арогантно което казва, че всичко е наред, ние излязохме от кризата, имаме икономически растеж, безработицата е ниска. Никакви промени не са необходими. Това е абсолютно неприемливо за мнозинството от хора в ЕС. Втората заплахата това е войнстващият краен национализъм. Опасен е, освен неработещ. Той се нуждае от образа на враг, който може да бъдат бежанците, етническите малцинства, винаги това довежда, че враговете са съседите ни“, коментира той. Според него най-голямата ценност на Европа е, че живеем в мир. „В мир, за това поколение изглежда естествено състояние, но не е. То е извоювано“, подчерта той. По думите му за средна страна, каквато сме ние, най-добрата защита и намирането на балансите, свързани с националните интереси е да бъдем част от общността. „Иначе оставаме сами срещу всички предизвикателства, заобиколени от големите играчи, които винаги се държат арогантно, когато общуват с малките. В тази общност, ако умееш, може да отстоиш своите интереси и идеи, намирайки вътрешни съюзници, опирайки се на европейските ценности, които са ценности на солидарност, взаимно разбирателство, търсене на баланси“, посочи още лидерът на ПЕС.    \r\nДаяна ДЮЛГЕРОВА", "date": "2019.01.14", "title": "Сергей Станишев, ПЕС: Мисията на предстоящите избори е да спасят Европа"}
{"url": "http://www.focus-news.net/news/2019/01/14/2611850/elena-yoncheva-bsp-vyarno-li-e-che-direktorat-na-avtomagistrali-stoyan-belichev-e-bil-sadruzhnik-na-ginka-varbakova.html", "text": "Съмняваме се, че „Автомагистрали“ се използва като черна кутия за разпределяне на милиарди - вярно ли е, че директорът й е бил съдружник на Гинка Върбакова. Това каза говорителят на ПГ на „БСП за България“ Елена Йончева пред журналисти след внасянето на искането на БСП до АПИ за предоставяне на договора й с „Автомагистрали“ за АМ „Хемус“, предаде репортер на  Агенция „Фокус“ . Йончева припомни, че на 10 октомври бившият директор на АПИ инж. Светослав Глосов е казал, че до края на 2018 г. ще бъдат обявени обществените поръчки за строителството на автомагистрала „Хемус“. „Малко след това строителството се възлага на фирми без никакъв конкурс, без обществена поръчка. Това е един пример за това как една държавна фирма в случая „Автомагистрали“, имам обосновано съмнение за това, се използва като черна кутия за разпределяне на милиарди“, коментира говорителят на БСП. По думите й това е нещо, което в съвременна България е безпрецедентно. „Държавната фирма „Автомагистрали“ няма капацитет за изграждането на автомагистрала „Хемус“. Нейните финансови резултати за 2018 г. са влошени“, посочи Елена Йончева. „Интересно е, че нейният изпълнителен директор не е заставал пред медиите. Нашият въпрос е вярно ли е, че изпълнителният директор на фирма „Автомагистрали“ Стоян Беличев е бивш съдружник с Гинка Върбакова, която е кандидат за закупуване на ЧЕЗ“, попита Йончева.  \r\nДеница КИТАНОВА", "date": "2019.01.14", "title": "Елена Йончева, БСП: Вярно ли е, че директорът на „Автомагистрали“ Стоян Беличев е бил съдружник на Гинка Върбакова"}
{"url": "http://www.focus-news.net/news/2019/01/14/2611848/sport-mariya-sharapova-se-klasira-za-vtoriya-krag-na-otkritoto-parvenstvo-po-tenis-na-avstraliya.html", "text": "Мария Шарапова се класира за втория кръг на Откритото първенство по тенис на Австралия. Бившата номер едно в света победи дебютантката в основната схема в Мелбърн Даниел Харт с 6:0, 6:0 в двубой, продължил 63 минути.  \r\nОт турнира отпадна и една от поставените в основната схема. Шампионката от Оукланд Юлия Гьоргес отстъпи на Даниъл Колинс с 6:2, 6:7, 4:6. \r\nРезултати от други срещи от кръга:  \r\nАрина Сабаленка – Анна Калинская 6:4, 6:1;  \r\nКейти Боутър – Екатерина Макарова 6:0, 4:6, 7:6; \r\nРебека Петерсон – Сорана Кърстя 6:4, 6:1;  \r\nКаролин Гарсия – Джесика Понче 6:2, 6:3;  \r\nДона Векич – Кристина Младенович 6:2, 6:4;", "date": "2019.01.14", "title": "Спорт: Мария Шарапова се класира за втория кръг на Откритото първенство по тенис на Австралия"}
{"url": "http://www.focus-news.net/news/2019/01/14/2611847/aneliya-gerenska-istoricheski-muzey-dupnitsa-sled-otteglyaneto-na-turskata-armiya-dupnichani-organizirat-grazhdanski-komitet-koyto-da-osiguri-sigurnost-na-naselenieto.html", "text": "През периода на освобождението на Дупница, след оттеглянето на турската армия в посока на Горна Джумая, в този критичен момент на неизвестност и безвластие, дупничани организират Граждански комитет, който да осигури някаква сигурност на останалото население. Това каза за  Радио „Фокус“ - Пирин  Анелия Геренска, директор на Общински исторически музей – Дупница. „В този комитет се включват първенците на града. Това са и двамата стареи на Рило-манастирски метох - Хаджи Никифор и Хаджи Гаврил, който е на Хилендарския метох в града. Тук се включват и Христо Димитров - известен учител, Величко Хаджиангелов, Васил Мазников. Махмут Талак се включва в този Граждански комитет, като първата му задача е да сформира доброволнически полицейски отряди, за да могат да осигурят нормалното функциониране на дюканите, населението да се чувства добре“, каза още Геренска . Пише се писмо и се изпраща до руските военни части, които се знае, че вече са стигнали Диканските хълмове, за да бъдат уведомени, че градът е напуснат от турска армия и приканването им да го заемат, защото те се безпокоят, че вече приключват военните действия и че градът и районът може да остане в пределите на османската държава“, каза още Геренска. \r\nЛора КАЛЧЕВА", "date": "2019.01.14", "title": "Анелия Геренска, Исторически музей - Дупница: След оттеглянето на турската армия дупничани организират Граждански комитет, който да осигури сигурност на населението"}
{"url": "http://www.focus-news.net/news/2019/01/14/2611854/burgas-hristo-shopov-i-liliya-maravilya-shte-predstavyat-v-grada-postanovkata-vsyaka-godina-po-sashtoto-vreme.html", "text": "Христо Шопов и Лилия Маравиля ще представят в Бургас спектакъла „Всяка година по същото време“. Това съобщиха от пресцентъра на  Общината . Постановката ще бъде играна на 13 февруари от 19.00 часа в Културен дом на Нефтохимика. Тя е продължение на продукцията с участието на Христо Шопов и Лилия Маравиля – „Догодина по същото време“ по сценарий на блестящия драматург Бърнард Слейд. \r\nВъв втората част от нея актьорите продължават завидната си творческа симбиоза, за да разкрият чрез героите си – Джордж и Дорис, тайните на трогателна любов, неподвластна на житейските обстоятелства. Прекрасният превод е дело на проф. Андрей Аврамов. Режисьорът – Георги Михалков успява интуитивно да изгради образите по най-добрия начин и заедно с целия екип да подари на публиката един очакван и незабравим спектакъл. \r\n„Всяка година по същото време“ е пиеса, която рисува история с палитрата на всички човешки емоции и състояния. Чувствен и забавен диалог за неизбежните лутания между удобните самоизмами и отрезвяващите истини. За онзи етап, в който изпитваш нужда да осмислиш пропуснатите възможности и да се отдадеш на неосъществените идеи, заедно с някой, който те обича и подкрепя. За моментите, в които бързаш да прекосиш пустинята на неполучените отговори и да изкачиш своя личен Еверест. \r\nБилети за постановката можете да закупите на касата на НХК и в мрежата на Eventim.bg.", "date": "2019.01.14", "title": "Бургас: Христо Шопов и Лилия Маравиля ще представят в града постановката „Всяка година по същото време”"}
{"url": "http://www.focus-news.net/news/2019/01/14/2611858/burgas-multimediyniyat-spektakal-prikazni-sezoni-shte-bade-predstaven-v-doma-na-neftohimika-na-22-yanuari.html", "text": "Балетната импресия за деца „Приказни сезони“ ще бъде представена в Бургас на 22 януари от 19.00 часа в Дома на нефтохимика. Това съобщиха от пресцентъра на  Община Бургас . Мултимедийният спектакъл е по музика на Вивалди. Малките зрители ще имат възможността да се насладят на приказна атмосфера, изящни костюми и специално създадена мултимедия. Автор на текста на спектакъла е дългогодишният балетмайстор на Държавна опера – Бургас Недко Георгиев. Хореографията и режисурата са дело на Мария Маркова.  Художник на костюмите е Натали Маркова. Зад мултимедията стои визуалният артист Красимир Марчев. Билети за спектакъла се разпространяват на касата на НХК. За резервации и информация може да позвъните на следните телефони: +359 888 72 37 33 / +359 889 00 47 58.", "date": "2019.01.14", "title": "Бургас: Мултимедийният спектакъл „Приказни сезони“ ще бъде представен в Дома на нефтохимика на 22 януари"}
{"url": "http://www.focus-news.net/news/2019/01/14/2611853/api-darzhavnoto-druzhestvo-avtomagistrali-shte-izgrazhda-134-km-ot-am-hemus.html", "text": "В края на декември 2018 г. между Агенция „Пътна инфраструктура“ и „Автомагистрали“ ЕАД е сключен договор за изграждането на 134,14 км от автомагистрала „Хемус“ в участъка от пътен възел „Боаза“ до пресичането с път I-5 Русе - Велико Търново. Това съобщиха от пресцентъра на  Агенция „Пътна инфраструктура“ . Той е на основание чл. 14, ал. 1, т. 6 от Закона за обществените поръчки, приложим за публични възложители, какъвто е АПИ. Стойността му е 1 124 880 000 лв. без ДДС и средствата са от републиканския бюджет. Цялата сума е в специална сметка в БНБ. Средствата от нея могат да бъдат използвани само за изпълнение на дейности по участъка от 134 км от АМ „Хемус“. Към настоящия момент няма извършени плащания. Договорът ще бъде изпратен за информация в Агенцията по обществени поръчки /АОП/ в законоустановения срок до един месец от сключването му. Преди неговото подписване в АПИ е постъпило положително становище от АОП. „Автомагистрали“ ЕАД няма сключени договори с подизпълнители за строителство на възложените от АПИ 134,14 км на АМ „Хемус“. Изграждането на отсечката е разделено на 6 участъка. Целта е тя да бъде готова до 2023 г. Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел „Дерманци“. Връзката със съществуващата републиканска мрежа ще се осъществява чрез два пътни възела - п. в. „Боаза“ при 88-ми км и п. в. „Дерманци“ при 98-ми км. Участък 2 е 19,2 км. Той е от края на пътен възел „Дерманци“ - при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел „Каленик“ (от км 103+060 до км 122+260). Участък 3 е 17,08 км. Той ще започва от края на пътен възел „Каленик“ при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. „Плевен“ (от км 122+260 до км 139+340). Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09). Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344). Участък 6 е 32,6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000). Техническото проектиране на участъци 4, 5 и 6 ще бъде изпълнено през 2019 г. Целта е цялостното изграждане на АМ „Хемус“ в участъка от Боаза до пресичането с път I-5 Русе - Велико Търново да приключи до 2023 г. За първи път Агенция „Пътна инфраструктура“ възлага изпълнението на строително-монтажни работи на инфраструктурен проект на основание чл. 14, ал. 1, т. 6 от Закона за обществените поръчки. МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ е второстепенен разпоредител на бюджетни средства към министъра на регионалното развитие и благоустройството. В последните години „Автомагистрали“ ЕАД е изпълнило редица обекти с висока обществена значимост като тунели, виадукти, мостове, асфалто-бетонови настилки на автомагистралите „Хемус“, „Тракия“, „Люлин“, „Струма“ и „Марица“. Общата дължина на автомагистрала „Хемус“ от София до Варна е около 420 км. Изградени са участъците между София и Ябланица и от Белокопитово до Варна, които са близо 170 км. В момента със средства от републиканския бюджет се строят 26 км от автомагистралата – 9,3 км в отсечката между Ябланица и Боаза и 16,32 км от п. в. „Буховци“ до п. в. „Белокопитово“.", "date": "2019.01.14", "title": "АПИ: Държавното дружество „Автомагистрали“ ще изгражда 134 км от АМ „Хемус“"}
{"url": "http://www.focus-news.net/news/2019/01/14/2611844/to-vima-gartsiya-oshte-edin-chlen-na-nezavisimi-gartsi-shte-podkrepi-pravitelstvoto-na-aleksis-tsipras.html", "text": "Заместник-министърът на развитието на селските райони и храните Василис Кокалис („Независими гърци“) ще подкрепи правителството на премиера Алексис Ципрас във вота за доверие, който ще бъде гласуван по-късно тази седмица, отбелязва електронното издание на атинския ежедневник  To Vima . \r\nИзявлението на заместник-министъра гласи: „Моето присъствие в Китай се дължи на планирана мисия на правителството, включваща представители на три министерства на гръцкото правителство, след покана от китайския министър на земеделието. \r\nЩо се отнася до изявленията от председателя на „Независими гърци“ Панос Каменос, на ккогото благодаря за съдействието през всичките тези години, аз трябва да коментирам, че всеки от нас има своя политически курс. От първия ден на общия курс на „Независими гърци“ и СИРИЗА бе ясно разбираемо, че това е чисто кооперативно сътрудничество. \r\nСамата история обаче показа, че това, което ни обедини, се оказа по-силно от всякаква политическа разлика. \r\nПо време на този курс… никога не съм преставал да се позовавам за единство и национален консенсус. Чрез вярно следване на тази политическа нагласа, аз служех и служа всеки ден на правителството.  Вярвам дълбоко, че това правителство трябва да има историческия шанс да приключи работата си, с поредица от важни реформи и закони, които ще възстановят нормалността в страната и ще предотврати всички дестабилизиращи сценарии. Затова ще дам подкрепата си за правителството\", се казва в изявлението на Кокалис, цитирано от изданието.  Тереза Герова", "date": "2019.01.14", "title": "To Vima (Гърция): Още един член на „Независими гърци“ ще подкрепи правителството на Алексис Ципрас"}
{"url": "http://www.focus-news.net/news/2019/01/14/2611842/gratskiyat-ministar-na-turizma-ot-anel-shte-podkrepya-pravitelstvoto.html", "text": "„Изцяло подкрепям правителството да завърши работата си. Съзнателно се държа на разстояние от политическите игрички и ще продължа политическата си кариера със сериозност, отговорност и в полза на националния интерес“, заяви министърът на туризма на Гърция от партия „Независимите гърци“ Елена Кунтура в понеделник пред  гръцката държавна агенция ANA-MPA  във връзка с излизането на АНЕЛ от управляващата коалиция и предстоящия вот на доверие към правителството на премиера Алексис Ципрас. \r\n„Искам да е ясно, че не преговарям за гласа си и ще избирам по съвест“, посочи още политикът. \r\nКунтура изтъкна, че правителството е работило усилено за излизането на Гърция от меморандума и финансовите програми и тя не може да позволи да бъде спрян пътя на страната към растеж и благоденствие и жертвите на гръцкия народ да бъдат напразни. \r\n„Още повече, че не можем да дадем правото на тези, които са отговорни за унищожаването на Гърция, да причинят дастибилизация на правителството на страната“, завърши министърът. \r\nПревод и редакция:", "date": "2019.01.14", "title": "Гръцкият министър на туризма от АНЕЛ: Ще подкрепя правителството"}
{"url": "http://www.focus-news.net/news/2019/01/14/2611859/api-prohod-prevala-veche-e-otvoren-za-dvizhenie-na-vsichki-avtomobili.html", "text": "Проход Превала е отворен за движение на всички автомобили. Това съобщиха от пресцентъра на  Агенция „Пътна инфраструктура“ . Възстановено е и движението на тежкотоварни автомобили над 12 тона по път ІІ-37 Батак – Доспат.", "date": "2019.01.14", "title": "АПИ: Проход Превала вече е отворен за движение на всички автомобили"}
{"url": "http://www.focus-news.net/news/2019/01/14/2611860/burgas-v-biznes-inkubatora-v-grada-shte-se-provede-bezplaten-kurs-po-predpriemachestvo.html", "text": "В бургаския Бизнес инкубатор ще се проведе безплатен курс по предприемачество. Това съобщиха от пресцентъра на  Общината . Това е възможност за предварителна подготовка на всеки, който иска да започне собствен бизнес, но иска да навлезе в това начинание с добър набор от базисни знания. Допустими са всички работещи и безработни, които не са студенти, пенсионери или собственици на фирми. \r\nКурсът е с продължителност 60 часа. Предвидени са групи за работещи и за безработни, съобразени с графика на хората. Курсът започва на 22 януари, като крайният срок за записване е 18 януари. \r\nПовече подробности ще откриете   или на телефон 0879 017 665.", "date": "2019.01.14", "title": "Бургас: В Бизнес инкубатора в града ще се проведе безплатен курс по предприемачество"}
{"url": "http://www.focus-news.net/news/2019/01/14/2611861/blagoevgrad-politseyski-patrul-s-radar-e-razpolozhen-v-tsentara-na-grad-kresna.html", "text": "Полицейски патрул с радар е разположен в центъра на град Кресна, съобщи  слушател на Радио „Фокус“ - Пирин .", "date": "2019.01.14", "title": "Благоевград: Полицейски патрул с радар е разположен в центъра на град Кресна"}
{"url": "http://www.focus-news.net/news/2019/01/14/2611862/mariya-semerdzhieva-ruo-smolyan-sledi-se-zabolevaemostta-ot-grip-v-oblastta-no-zasega-vsichki-uchenitsi-sa-na-uchilishte.html", "text": "Днес всички ученици от област Смолян са на училище, като се проследява заболеваемостта от грип. Това каза за  Радио „Фокус“ – Смолян  Мария Семерджиева – началник на Регионалното управление на образованието – Смолян. По думите й в момента, в който равнището на заболели се качи над нормативно определения минимум, Регионалната здравна инспекция ще информира, за да се предприемат действия по евентуално обявяване на грипна ваканция. „Засега обаче всички са на училище, включително и децата от Средногорци, в чието училище имаше авария в парната инсталация и те не посещаваха училище в края на миналата седмица. Засега няма информация да има повече отсъстващи деца заради болест“, поясни Семерджиева. Тя допълни, че все още се събира се информация от учебните заведения за броя на отсъстващите ученици и в следобедните часове ще стане ясно дали има увеличена заболеваемост сред учащите в област Смолян. \r\nНели ГЕРГЬОВСКА", "date": "2019.01.14", "title": "Мария Семерджиева, РУО – Смолян: Следи се заболеваемостта от грип в областта, но засега всички ученици са на училище"}
{"url": "http://www.focus-news.net/news/2019/01/14/2611857/georgi-svilenski-bsp-nadyavame-se-da-poluchim-otgovor-ot-api-za-dogovora-za-hemus-chas-po-skoro-ako-vsichko-e-prozrachno-bi-tryabvalo-da-go-napravyat.html", "text": "Надяваме се да получим отговор от АПИ за договора за „Хемус“ час по-скоро, ако всичко е прозрачно, би трябвало да го направят. Това каза заместник-председателят на  ПГ на „БСП за България“ и на Комисията по транспорт Георги Свиленски пред журналисти след внасяне на искането на БСП до АПИ за предоставяне на договора й с „Автомагистрали“ за „Хемус“, предаде репортер на  Агенция „Фокус“.  Свиленски посочи, че очаква този договор да бъде предоставен в рамките на днешния и утрешния ден. \"Ако, разбира се, нямат притеснения“, каза Свиленски. По думите му, ако всичко е прозрачно, точно и ясно, би трябвало договора с „Автомагистрали“  и рамковите споразумения днес или утре да бъдат предоставени на народните представители.  „Надяваме се отговорът да го получим час по-скоро и не така формално, както ни отговориха за проверката. Не сме се отказали от извършването на проверка на българските пътища от независими лаборатории. Чакаме от АПИ и от МРРБ да си свършат работата, а не с формални отговори да ни поставят в ситуация и да си мислят, че това нещо ще бъде подминато\", допълни Свиленски.  \r\nНа въпрос за колко фирми става въпрос, Свиленски заяви, че в медийното пространство се чуват около 4-5 фирми. „Искаме официално, за да не спекулираме с имена, от АПИ и от МРРБ да кажат кои са фирмите, с които имат рамкови споразумения. Нямаме нищо против фирмите, а против подхода, затова искаме и методиката на ценообразуване, т.е. когато възлага АПИ на „Автомагистрали“ и „Автоматистрали“ на други фирми по каква методика, на какви цени, за да може всички български граждани да видят на какви цени се строят българските пътища“, коментира още зам.-председателят на ПГ на „БСП за България“.  \r\nДеница КИТАНОВА", "date": "2019.01.14", "title": "Георги Свиленски, БСП: Надяваме се да получим отговор от АПИ за договора за „Хемус“ час по-скоро, ако всичко е прозрачно, би трябвало да го направят"}
{"url": "http://www.focus-news.net/news/2019/01/14/2611856/dzhumhuriet-sled-zaplahite-na-tramp-turskata-lira-pak-se-predade-pred-shtatskiya-dolar.html", "text": "По повод среднощното послание на президента на САЩ Доналд Тръмп към Турция, курсът на щатския долар започна бързо да се вдига, информира електронното издание на вестник  „Джумхуриет” . Още в началото на валутната търговия разменните нива се ориентират около психологическата и техническата граница от 1 ЩД = 5.50 турски лири.  \r\nПо повод плановете на Турция да проведе  военна операция в района източно от река Ефрат в Сирия, Доналд Тръмп оповести на 19 декември м.г., че САЩ ще изтеглят войските си от страната. Валутните пазари посрещнаха положително тази новина. \r\nСнощи обаче президентът на САЩ заплаши и чисто икономически Турция: „Ако Анкара нападне кордите, ще сринем икономически Турция. В Северна Сирия ще установим 20-милна зона за сигурност. По същия начин не желаем и кюрдите да провокират Турция.” \r\nПод въздействие на това послание в момента разменният курс е 1 ЩД = 5.51 турски лири, посочва още „Джумхуриет”.  Георги Димов", "date": "2019.01.14", "title": "„Джумхуриет”: След заплахите на Тръмп, турската лира пак се предаде пред щатския долар"}
{"url": "http://www.focus-news.net/news/2019/01/14/2611863/pazardzhik-s-shestvie-i-polagane-na-tsvetya-pred-pametnika-na-nesho-bonchev-v-panagyurishte-shte-badat-otbelyazani-180-godini-ot-rozhdenieto-na-balgarskiya-vazrozhdenets.html", "text": "С шествие и полагане на цветя пред паметника на Нешо Бончев в Панагюрище ще бъдат отбелязани 180 години от рождението на българския възрожденец. Това съобщи за  Радио „Фокус“ – Пазарджик  Радка Костуркова от Общината. Тя уточни, че шествието започва в 17.00 часа от СУ „Нешо Бончев“ до Градския парк, а поклонението пред паметника и поднасянето на цветя е в 17.15 часа. Нешо Бончев е български възрожденец, първият наш литературен критик и педагог. Според директора на Историческия музей в Панагюрище доц. д-р Атанас Шопов, Бончев е идеен архитект на промяната в българското училище през 70-те години на ХIХ век. Значим дял в творчеството му заемат статиите за българските училища. Определян е и като първият професионален литературен критик, тъй като след основаването на Българското книжовно дружество сътрудничи на неговото издание „Периодическо списание“. \r\nВаня НИКОЛОВА", "date": "2019.01.14", "title": "Пазарджик: С шествие и полагане на цветя пред паметника на Нешо Бончев в Панагюрище ще бъдат отбелязани 180 години от рождението на българския възрожденец"}
{"url": "http://www.focus-news.net/news/2019/01/14/2611864/burgas-rinker-youth-challenge-shte-podpomogne-500-mladi-hora-da-razviyat-predpriemacheski-svetogled.html", "text": "Rinker Youth Challenge е най-новата програма на Център „Ринкър“ на Фондация BCause и се осъществява с подкрепата на Citi Foundation. Това съобщиха от пресцентъра на  Община Бургас . Програмата цели да подкрепи развитието на предприемачески светоглед и лидерски умения сред младите хора, да ги вдъхнови и подготви за успех в предприемаческите им идеи или в кариерата. Четирите най-добри идеи ще получат безвъзмездно стартово финансиране в размер на 20 000 лв. Програмата ще бъде представена в Бургас на 19 януари в Хамалогика от 14.00 ч. до 19.00 ч., като входът е  свободен. Тогава бургазлии ще могат да се запознаят с програмата и условията за кандидатстване и ще се срещнат с няколко вдъхновяващи предприемачи – Дарин Маджаров от Уча.се, Александър Хубчев от littlegg, Антон Пенчев и Калоян Коев отBeer Bastards. Подкрепата на Фондация Citi е в рамките на инициативата Pathways to Progress (Пътеки към прогреса), която цели да помогне на младите хора да придобият знания и умения да стартират свой бизнес, както и да развият предприемаческо мислене, необходимо за успешна реализация на трудовия пазар през 21 век. Програмата ще работи с повече от 500 младежи от големите университетски центрове. За да достигне до повече младежи, Фондация BCause организира 5 регионални форума „Влез в Предизвикателството!“.  \r\nФорумите „Влез в предизвикателството!“ са еднодневна интерактивна среща на Център „Ринкър“ с млади хора, които имат намерения или интерес към предприемачеството и устойчивите социални проекти. Участниците ги очакват разкази на вече стартирали предприемачи, обучения, споделяне и работа по идеи с хора със сходни интереси, презентиране и обратна връзка и никакво стоене на едно място – в буквален и преносен смисъл. Участието във форумите е свободно и безплатно, но изисква регистрация. Включването в следващите етапи –  3-дневен лагер „Миксер“ и последващ интензивен Акселератор, ще става с кандидатстване и подбор. Преминалите успешно всички стъпки на програмата ще се изправят пред журито, за да ги убедят и спечелят 4 финансови награди, с които да започнат осъществяването на плановете си. В трудното начало ще ги подкрепят и ментори.  \r\nПълната информация за включване в отделните етапи на програмата има на www.rinkercentre.org. „С подкрепата на Сити продължаваме да откриваме и подкрепяме жизнеспособни предприемачески идеи със социален ефект. Младежите ще работят по усъвършенстване на инициативността си и ще развият много меки умения с приложение в кариерата, в житейски план и изобщо в изграждането на личността им“, заяви Елица Баракова, директор на Фондация BCause.", "date": "2019.01.14", "title": "Бургас: Rinker Youth Challenge ще подпомогне 500 млади хора да развият предприемачески светоглед"}
{"url": "http://www.focus-news.net/news/2019/01/14/2611865/politika-sarbiya-reshenieto-za-provezhdane-na-parlamentarni-izbori-v-sarbiya-shte-bade-vzeto-sled-poseshtenieto-na-putin.html", "text": "Решението за провеждане на парламентарни избори в Сърбия ще бъде взето след посещението на държавния глава на Руската федерация Владимир Путин в страната, съобщава електронното издание на водещия белградски ежедневник  „Политика“ . \r\nЗа президента на западната ни съседка Александър Вучич, който е и председател на Сръбската прогресивна партия (СПП), най-важно към момента е посрещането на Путин. То трябва да бъде като за „лидер на глобална сила като Русия, така, както е подобаващо“. Едва след това в Белград ще се разсъждава върху въпроса за това дали парламентарните избори, които трябва да се проведат през пролетта на 2020 г., да не бъдат изтеглени за по-предна дата.  \r\n„Основната причина, поради която Александър Вучич все още не е решил дали ще се проведат избори през пролетта, е страхът, че евентуален нов вот може да застраши чуждестранните инвестиции. Стратегическият държавен интерес е да се продължи икономическото развитие и тази година да бъдат открити още работни места. Ако бяха проведени избори, имаше вероятност някои чуждестранни инвеститори да се отдръпнат, никой не иска този сценарий“, разкри източник на изданието. Тереза Герова", "date": "2019.01.14", "title": "„Политика“ (Сърбия): Решението за провеждане на парламентарни избори в Сърбия ще бъде взето след посещението на Путин"}
{"url": "http://www.focus-news.net/news/2019/01/14/2611855/nova-makedoniya-makedoniya-tayno-sporazumenie-mezhdu-tsipras-i-kamenos-pazi-prespanskiya-dogovor.html", "text": "Политическите сътресения в Гърция няма да застрашат ратифицирането на Преспанското споразумение от парламента в Атина, тъй като премиерът Алексис Ципрас и напускащият министър на отбраната Панос Каменос са договорили съвместна позиция, която няма да застраши договора с Македония, съобщава електронното издание на първия вестник в югозападната ни съседка –  „Нова Македония“. \r\nОчаква се правителството на СИРИЗА да остане на власт, с подновен мандат, въпреки критиките към начина, по който е достигнато новото мнозинство. СИРИЗА има 145 депутати, но според съобщенията е получила още шест гласа за необходимото мнозинство от 151 глас в 300-местния парламент. Само бившият министър на отбраната Каменос и неговият заместник Мария Коля-Царуча ще подадат оставка от правителството. \r\nПо този начин правителството ще издържи вота на доверие, който ще се гласува в четвъртък, а споразумението между премиера и напускащия коалиционен партньор означава почти със сигурност приемането на Преспанското споразумение. \r\nЦипрас е решен да прокара договора с Македония, за да покаже на САЩ и на Европейския съюз, че е доверен партньор. Именно западните партньори на Гърция ще приветстват оставането на гръцкото правителство на власт с облекчение, тъй като те са положили значителни усилия за приемането на Преспанското споразумение.  \r\nМеждувременно Каменос ще остане лидер на парламентарната си група, като по този начин ще осигури влиянието, от което се нуждае, за да се бори за политическото оцеляване на своята партия, т.е. за повторно влизане в парламента след следващите избори. Тереза Герова", "date": "2019.01.14", "title": "„Нова Македония“ (Македония): Тайно споразумение между Ципрас и Каменос пази Преспанския договор"}
{"url": "http://www.focus-news.net/news/2019/01/14/2611866/burgas-priemat-na-rakopisi-po-obshtinskata-programa-za-finansirane-na-burgaski-knigi-zapochva-na-1-fevruari.html", "text": "На 1 февруари започва приемът на ръкописи по общинската програма за финансиране на бургаски книги, съобщиха от пресцентъра на  Община Бургас . Във връзка с Правилника за условията, реда и критериите за предоставяне на финансови средства от бюджета на Община Бургас за финансиране издаването на книги на бургаски автори, Общината уточнява, че предоставянето на ръкописи ще се осъществи в периода 01 февруари 2019 г. – 31 март 2019 година (60 календарни дни). Работата на експертната комисия ще започне от 01 април 2019 година и ще завърши на 15 май 2019 година (45 календарни дни). След приключване на работата Експертната комисия ще предостави на Постоянната комисия по култура, туризъм, вероизповедания и читалищна дейност към Общински съвет – Бургас своите предложения за финансиране. \r\nРъкописите се подават съгласно изискванията на Правилника, чл. 4 и чл. 5, в Деловодството на Община Бургас, ул. „Александровска“ 26, за г-жа Йорданка Ананиева, зам.-кмет „Образование и култура“. \r\nАвторите, кандидатстващи за финансово подпомагане от Община Буртас, трябва да са с постоянен адрес на територията на община Бургас. За кандидатстване в информационния център на Община Бургас се представят следните документи: \r\n- цялостен ръкопис в три екземпляра – напечатан на хартиен носител, съобразно машинописния стандарт: 30 реда x 60 знака, шрифт Times New Roman, 12 пункта, при възможност да се представи и на електронен носител; \r\n- кратка анотация на произведението, с което се кандидатства; \r\n- формуляр за кандидатстване по образец; \r\n- оферта от издателство, съдържаща техническите параметри, (тираж до 300 броя, обем до 250 стр.) и проектна стойност за издаване на книгата; \r\n- творческа биография на кандидата. \r\nДокументите се представят в запечатан непрозрачен плик от участника или упълномощен от него представител лично или по пощата с препоръчано писмо с обратна разписка, и върху плика кандидатът посочва адрес за кореспонденция, телефон и по възможност електронен адрес. За гарантиране анонимността на кандидата, при оценяване на произведението му в плика се поставят два отделни запечатани непрозрачни и надписани плика, както следва: \r\n- плик №1 с надпис „Произведение“, в който се поставят документите; \r\n- плик №2 с надпис „Информация за автора“.", "date": "2019.01.14", "title": "Бургас: Приемът на ръкописи по общинската програма за финансиране на бургаски книги започва на 1 февруари"}
{"url": "http://www.focus-news.net/news/2019/01/14/2611867/pregled-na-nyakoi-ot-osnovnite-temi-v-balkanskiya-pechat-komentari-za-politicheskata-kriza-v-gartsiya-v-pechatnite-izdaniya-agentsiya-fokus.html", "text": "Политическата криза в Гърция и бъдещето на Преспанското споразумение, спекулациите за предсрочни парламентарни избори в Сърбия и напрегнатите отношения между Белград и Прищина са част от основните теми във водещите балкански печатни издания . \r\n***  Четиригодишното правителствено сътрудничество бе прекратено по най-добрия начин в неделя сутринта, когато Алексис Ципрас и Панос Каменос официално отбеляза края на досегашната управляваща коалиция. Премиерът обяви, че ще поиска вот на доверие от парламента и с това започнаха сценариите за това кои са шестимата депутати, които ще се присъединят към 145-те народни представители на СИРИЗА, за да бъде достигната нужната бройка от 151 души за оставането на лявата партия на власт, пише  проправителственото гръцко издание Efimerida ton Syntakton . \r\nОчаква се парламентарната процедура по вота на доверие да започне във вторник и кулминира с гласуване в сряда вечерта. \r\nКакто отбелязва изданието, в правителствения лагер са оптимисти, че ще намерят нужните гласове, докато самият Алксис Ципрас подчерта в реч относно Преспанския договор в неделя, че следващите парламентарни избори в страната ще се състоят през октомври 2019 година и не по-рано. \r\nПредвид отказа на „Нова Демокрация“, „Движение за промяна“, „Съюза на центристите“ и „Златна зора“ да подкрепят правителството, останалите шест гласа ще се очакват от депутатите на АНЕЛ („Независимите гърци“), независимите народни представители и „То Потами“ (Реката). Шестте плюс едно лица \r\nВестникът отбелязва, че още от неделя сутринта започнаха спекулациите около депутатите Елена Кунтура, Василис Кокалис, Танасис Папахристопулос, Костас Зурари (от АНЕЛ), Катерина Папакоста, Спирос Данелис и Янис Саридис. Както се знае, дим без огън няма, а и имената на тези народни представители се знаят отдавна. \r\nЩо се отнася до четиримата от „Независимите гърци“, изглежда всички те подкрепят правителството на Алексис Ципрас. Танасис Папахристопулос отдавна е изяснил позицията, същото се отнася и за Елена Кунтура. За Василис Кокалис, през последните няколко дни се разбра, че той се е ориентирал към подкрепа на СИРИЗА, а в същото време Костас Зурарис вече открито изрази опозицията си спрямо Преспанския договор, но и нежеланието си да гласува срещу премиера Алексис Ципрас на вота на доверие, посочва Efimerida ton Syntakton. \r\nНа пресконференцията си в неделя Панос Каменос съобщи, че той, Колия Царуча и Кацикис ще гласуват против СИРИЗА и Преспанския договор, както и че Кокалис и Кунтура ще бъдат изключени от редиците на АНЕЛ. \r\nТова обаче не се отнася до Папахристопулос и Зурари. Бившият военен министър каза за първият, че той ще се откаже от депутатското си място след ратифицирането на Преспанския договор, докато за втория призна, че е срещу договора за името, но ще подкрепи правителството. \r\nЗа останалите трима е налична следната информация: \r\n•         Катерина Папакоста (независим депутат) се очаква да запази министерството си, да стане част от СИРИЗА и да гласува положително на вота на доверие. \r\n•         Спирос Данелис, който е част от партия „То Потами“ е открито в полза на Преспанския договор и е очевидно желанието му да подкрепи правителството на гласуването в сряда. \r\n•         Янис Саридис от „Съюза на центристите“ гласува позитивно за бюджета на СИРИЗА за 2019 година, в противоречие с линията на фракцията си. Той, обаче, в неделя се изясни по въпроса и бе категоричен, че няма да подкрепи нито правителството, нито Преспанския договор. \r\nАвторът предупреждава, че този пъзел се отнася само за вота на доверие към правителството, а балансът и личностите за Преспанския договор може да са съвсем различни.  Политическите сътресения в Гърция няма да застрашат ратифицирането на Преспанското  споразумение от парламента в Атина, тъй като премиерът Алексис Ципрас и напускащият министър на отбраната Панос Каменос са договорили съвместна позиция, която няма да застраши договора с Македония, съобщава електронното издание на първия вестник в югозападната ни съседка –  „Нова Македония“. \r\nОчаква се правителството на СИРИЗА да остане на власт, с подновен мандат, въпреки критиките към начина, по който е достигнато новото мнозинство. СИРИЗА има 145 депутати, но според съобщенията е получила още шест гласа за необходимото мнозинство от 151 глас в 300-местния парламент. Само бившият министър на отбраната Каменос и неговият заместник Мария Коля-Царуча ще подадат оставка от правителството. \r\nПо този начин правителството ще издържи вота на доверие, който ще се гласува в четвъртък, а споразумението между премиера и напускащия коалиционен партньор означава почти със сигурност приемането на Преспанското споразумение. \r\nЦипрас е решен да прокара договора с Македония, за да покаже на САЩ и на Европейския съюз, че е доверен партньор. Именно западните партньори на Гърция ще приветстват оставането на гръцкото правителство на власт с облекчение, тъй като те са положили значителни усилия за приемането на Преспанското споразумение.  \r\nМеждувременно Каменос ще остане лидер на парламентарната си група, като по този начин ще осигури влиянието, от което се нуждае, за да се бори за политическото оцеляване на своята партия, т.е. за повторно влизане в парламента след следващите избори. \r\n***  САЩ призоваха косовските институции незабавно да премахнат 100-процентовите мита върху вноса на продукти от Сърбия и Босна и Херцеговина, за да дадат шанс на споразумението с Белград за нормализиране на двустранните отношения, съобщава водещият прищински ежедневник  Koha Ditore . \r\nОт посолството на САЩ в Прищина подчертаха, че многократно са отправяли молби към управляващите в Косово да отменят мярката. „Ние силно насърчаваме подновяването на фокуса върху ключовите цели на Косово - европейската перспектива и нормализирането на отношенията със Сърбия\", се казва в изявлението на американското посолство.  \r\nИзданието се е обърнало към дипломатическата мисия на САЩ с въпрос за срещата между президента на Косово Хашим Тачи и посланика на САЩ в Германия Ричард Гренел, близък сътрудник на лидера на Белия дом Доналд Тръмп, но не е получило коментар. Според Тачи Косово ще преразгледа отмяната на митата, ако бъде представена възможност за споразумение със Сърбия. \r\n***  Решението за провеждане на парламентарни избори в Сърбия ще бъде взето след посещението на държавния глава на Руската федерация Владимир Путин в страната, съобщава електронното издание на водещия белградски ежедневник  „Политика“ . \r\nЗа президента на западната ни съседка Александър Вучич, който е и председател на Сръбската прогресивна партия (СПП), най-важно към момента е посрещането на Путин. То трябва да бъде като за „лидер на глобална сила като Русия, така, както е подобаващо“. Едва след това в Белград ще се разсъждава върху въпроса за това дали парламентарните избори, които трябва да се проведат през пролетта на 2020 г., да не бъдат изтеглени за по-предна дата.  \r\n„Основната причина, поради която Александър Вучич все още не е решил дали ще се проведат избори през пролетта, е страхът, че евентуален нов вот може да застраши чуждестранните инвестиции. Стратегическият държавен интерес е да се продължи икономическото развитие и тази година да бъдат открити още работни места. Ако бяха проведени избори, имаше вероятност някои чуждестранни инвеститори да се отдръпнат, никой не иска този сценарий“, разкри източник на изданието. \r\n***", "date": "2019.01.14", "title": "Преглед на някои от основните теми в балканския печат (Коментари за политическата криза в Гърция в печатните издания - Агенция „Фокус“)"}
{"url": "http://www.focus-news.net/news/2019/01/14/2611868/pregled-na-osnovnite-temi-vav-varnenskiya-pechat.html", "text": "„Няма опасност от грипна епидемия във Варна“ е водещо заглавие в днешния брой на варненския вестник  „Черно море“ . „Заболеваемостта от грип е характерна за съответния сезон“, това каза директорът на дирекция „Надзор на заразните болести“ на РЗИ - Варна, д-р Янка Драганова. Тя представи данни, според които заболеваемостта за трите работни дни през първата седмица на 2019 г. е изключително ниска. „Романтични истории за нощното небе във варненската обсерватория“ е друго заглавие в броя. Под наслов „100 часа астрономия“ Народната астрономическа обсерватория и планетариум „Николай Коперник“ във Варна проведе Ден на отворените врати. Мероприятието е част от астромаратона от 10 до 13 януари по случай 100-годишния юбилей на Международния астрономически съюз. Директорът на обсерваторията Свежина Димитрова обясни, че всички събития до края на годината ще бъдат посветени на юбилея. „И хибридни автобуси тръгват по варненските улици“, четем още в броя. Съчленен и солов хибридни автобуси „Соларис“ ще бъдат тествани за около месец по улиците на Варна от „Градски транспорт“. Това съобщи шефът на общинския превозвач инж. Злати Златев. Возилата с аналогово захранване ще бъдат изпитани във варненски условия. Ако покажат качества, те могат да бъдат закупени на следващ етап от общината. „Намалява броят на лекарите, напускащи областта“, допълва изданието. „Ние сме облагодетелствани от това, че в града има Медицински университет. Често срещаме голям интерес от страна на завършващите“ – това каза директорът на Центъра за спешна медицинска помощ ЦСМП във Варна д-р Мая Рашева по повод наличието на 10 вакантни работни места в лечебното заведение. Тя заяви, че тревожното е процентът на текучеството. „Всички кораби ще имат съоръжения за пречистване на баластните води“ е тема с продължение в броя. 79 държави, чиито кораби сумарно съставляват малко над 80% от световния търговски бруто тонаж, вече са подписали Международната конвенция за контрол и управление на корабните баластни води и седименти, известна като Баластната конвенция. България прие закон за нейната ратификация, който беше обнародван в „Държавен вестник“ на 30 юли 2018 г., и от тази дата изискванията в нея са в сила и за нашите пристанища, заяви за в. „Черно море Венета Георгиева, гл. инспектор в отдел „Прегледи, освидетелстване и регистрация на кораби и корабопритежатели“, сектор „Пристанищен и екологичен контролµ към дирекция „Морска администрация“ – Варна.", "date": "2019.01.14", "title": "Преглед на основните теми във варненския печат"}
{"url": "http://www.focus-news.net/news/2019/01/14/2611870/dobrich-v-grada-shte-se-provede-kontsert-na-ina-kancheva-i-lyudmil-angelov.html", "text": "На 7 февруари 2019 г. от 18.00 часа в Огледална зала \"Нели Божкова\" Община град Добрич ще подари на гражданите концерт на известните Ина Кънчева - сопран и Людмил Ангелов - пиано. Това съобщиха от пресцентъра на  Общината . \r\nИна Кънчева е творец, който очарова и завладява публиката със своята музика. Оперна певица с умение да се превъплъщава, тя пее с лекота и споделя по изненадващо естествен начин радостта си от пеенето. Широкият диапазон и цветови спектър на драматичния ѝ колоратурен сопран се проявяват в богатия вокален репертоар – от барок през белканто, до изкуството на песента. Гласът ѝ с виртуозност пресъздава музикалните партии и създава единствени по рода си ярки интерпретации. В началото на кариерата репертоарът ѝ се гради върху големите роли от творби на Верди, Пучини, Гуно, Белини, като през оперния сезон 2002 – 2005 е постоянен гост в Държавната опера - Хановер с роли като Мими („Бохеми”), Джилда („Риголето”), Виолета Валери (”Травиата”), както и с Жулиета („Капулети и Монтеки”). От 2006 до 2011 г. Ина Кънчева е солист на трупата на Държавната опера – Щутгард, където  блести в многобройни партии в един богат и тежък репертоар. Ина Кънчева е изключително многостранен артист, който работи със световни оркестри и диригенти. Наред с изявите ѝ в оперни театри като Ковънт Гардън (Лондон), Миланската \"Ла Скала\", Кралската датска опера (Копенхаген), Операта „Кралица София” (Валенсия), Филхармоничния театър (Верона), тя редовно участва в международни музикални фестивали по цял свят. Лауреат на множество награди, отличия и стипендии, сред които от Центъра за усъвършенстване \"Пласидо Доминго\" (Валенсия), Европейския оперен център (Манчестър), Фондация Арена ди Верона (Италия), Фондация на Музикална академия Киджана–Сиена (Италия), международните конкурси \"Монсерат Кабайе\"(Андора/Испания),  Дебют (Германия), Международен музикален конкурс „Жан Батиста Виоти” (Италия),  национален конкурс „Панчо Владигеров” (България), конкурса на БНР „Музикант на годината 2002” - млад музикант (България), Международен конкурс \"Мануел Аусенси\" Барселона  (Испания), \"Спирос Арджирис\" (Италия), Млади музикални дарования (България), \"Aз.Ли.Ко.” (Италия), международен певчески конкурс в Пасау (Германия). Наред с международната й оперна и концертна дейност Ина Кънчева получава важни творчески импулси от оперни знаменитости на нашето време като Красимира Стоянова, Анна Томова-Синтова, Монсерат Кабайе и усъвършенства музикалното си дарование в майсторските класове на Райна Кабаиванска, Ренато Брузон, Лео Нучи, Анна-Луиза Чова, Джанлуиджи Джелмети. През 2016 г. заедно с пианиста Людмил Ангелов - един от водещите съвременни изпълнители на Шопен, тя издава чрез лейбъла Toccata Classics своя диск „Полин Виардо”, който съдържа  прекрасни композиции на Виардо по текстове от световната руска литература и обработки на самата Виардо на мазурки от Шопен, с които тя гостува на  много международни сцени. През последните години излизат и други дискове със записи, сред които песни от Модест Мусоргски (Детска стая),  диск със записи от Фестивала „Гауде Матер“ и албум с арии от Верди, Пучини, Белини, Гуно и Доницети в съпровод на Симфоничния оркестър на БНР под диригентството на Милен Начев. Един от големите приоритети на Ина Кънчева е насърчаването на даровити млади артисти. В качеството си на директор на фондация „Културни перспективи” тя от години подпомага  национални и международни културни проекти и отпуска стипендии. Освен това тя продуцира и издава няколко музикални книги за деца и се ангажира в областта на ранното музикално възпитание на певчески надарени деца.   \r\nЛюдмил Ангелов е роден във Варна. Завършва ДМА “Проф. Панчо Владигеров”. Негови учители са Виктория Спасова, Людмила Стоянова и изключителният педагог Константин Станкович. Носител е на награди от международните конкурси “Фр. Шопен” (Полша), Palm Beach (САЩ), Piano Masters (Монте Карло) и World Piano Masters Tour (Франция). Популярен на петте континента, Людмил Ангелов е изнасял рецитали, камерни концерти и е бил солиcт на реномирани оркестри, под палката на световноизвестни диригенти. Свирил е в Берлинската Филхармония, “Музикферайн” във Виена, “Концертгебау” в Амстердам, “Плейел” и “Гаво” в Париж, ”Линкълн Сентър” в Ню-Йорк, “Ла Скала“ в Милано, “Алтеопер“ във Франкфурт, “Херкулес” в Мюнхен, BOZAR в Брюксел, KKL в Люцерн, Операта в Монте Карло, Цюрихската опера, “Аудиторио Насионал” в Мадрид, залата на Московската консерватория, Националната Филхармония във Варшава, KBS в Сеул и много други. Записвал е за фирмите RСА, Gega new, Pentatone, Danacord, Non Profit Music, Toccata Classics, Hyperion, Vela Records и Virginia Records. Негов диск с творби от Шопен е удостоен от Националния Шопенов Институт във Варшава с “Grand Prix du Disque Chopin”. През 2016 г. британската фирма Hyperion издава звукозаписната премиера на Концерт за пиано и оркестър Оп. 3 от Мориц Мошковски, записан от пианиста с Оркестъра на ВВС в Глазгоу. \r\nПризнат като един от големите съвременни интерпретатори на Шопен, Людмил Ангелов е изпълнявал многократно Интеграла на клавирното творчество на този композитор и е чест гост на най-известните Шопенови фестивали. От 1995 г. си партнира с цигуларя Веско Ешкенази, с когото изнасят многобройни концерти в едни от най-престижните зали по цял свят. Тяхното дуо записва 4 компактдиска, последният от които - „Танго“ - бележи двадесетата годишнина на съвместната им концертна дейност.  Людмил Ангелов е носител на наградата Аполон Токсофорос и член-кореспондент на Кралската Академия на изящните изкуства в Толедо. През 2011 г. е награден от Министерството на културата на Полша с медал “ГЛОРИА АРТИС“ за заслуги в популяризирането на полската музика по света, а през 2015 г. е удостоен с Голямата награда на град Варна за цялостната си дейност. Преподава като почетен професор в Нов български университет, където ежегодно изнася и голям майсторски клас. Канен е за жури на международни конкурси, между които „Фр. Шопен“ във Варшава през 2010 и 2015 г.", "date": "2019.01.14", "title": "Добрич: В града ще се проведе концерт на Ина Кънчева и Людмил Ангелов"}
{"url": "http://www.focus-news.net/news/2019/01/14/2611871/shumen-uchenitsi-ot-su-trayko-simeonov-presazdadoha-obichaya-vasilitsa-v-obshtinata.html", "text": "На Василица сурвакари наричаха за здраве и късмет в община Шумен, предаде репортер на  Радио \"Фокус\" - Шумен . Празничната обредност, свързана с ромската Нова година, преставиха деца от начален етап на СУ \"Трайко Симеонов\". В началото пред кмета Любомир Христов и неговият екип се яви коледарска дружина, която пожела \"на празника ни свят, всеки дом да е богат!\". С музика и танц децата пресъздадоха и една от легендите за празника. След ритуала сурвакане, те подариха на кмета на Шумен \"златен химикал, за да подписва златни договори\". Програмата завърши с дунавско хоро. Кметът пожела на децата да растат живи и здрави, да бъдат ученолюбиви и да постигат успехи. Любомир Христов ги дари с подаръци и лакомства. Учениците от СУ „Трайко Симеонов“ пресъздадоха обичая Василица и в Областна администрация. От заместник-областните управители Петко Шаренков и Ширин Вели малките сурвакари получиха по традиция торбички с лакомства. \r\nИвелина ИВАНОВА", "date": "2019.01.14", "title": "Шумен: Ученици от СУ „Трайко Симеонов“ пресъздадоха обичая Василица в общината"}
{"url": "http://www.focus-news.net/news/2019/01/14/2611873/kyustendil-snyag-vali-v-grada-patnite-nastilki-za-zasnezheni-i-hlazgavi.html", "text": "Сняг вали в града, пътните настилки за заснежени и хлъзгави, предаде репортер на  Радио „Фокус” – Кюстендил . Навсякъде започва да се образува нова снежна покривка, която към момента е под 1 сантиметър. Температурата е минус 3 градуса. \r\nВенцеслав ИЛЧЕВ", "date": "2019.01.14", "title": "Кюстендил: Сняг вали в града, пътните настилки за заснежени и хлъзгави"}
{"url": "http://www.focus-news.net/news/2019/01/14/2611872/pernik-obshtinskiyat-savet-shte-obsadi-izbora-na-nov-sobstvenik-na-spetsializiranata-bolnitsa-za-prodalzhitelno-lechenie-i-rehabilitatsiya.html", "text": "Общински съвет ще обсъди прекратяването на договора за възлагане на управлението на общинското дружество „Специализирана болница за продължително лечение и рехабилитация“ ЕООД, с едноличен собственик на капитала Община Перник и избора на нов управител. Това съобщиха от пресцентъра на  Общински съвет – Перник . Предложението е внесено от председателя на общински съвет Перник инж. Иво Савов. Заседанието ще се проведе на 15 януари 2019 г. в 09.00 часа в зала „Панорама“. Сред точките в дневния ред ще бъдат обсъдени и дела за предоставяне на имоти - земеделски земи на бивши собственици с признато право на възстановяване в стари реално съществуващи или възстановими граници.", "date": "2019.01.14", "title": "Перник: Общинският съвет ще обсъди избора на нов собственик на Специализираната болница за продължително лечение и рехабилитация"}
{"url": "http://www.focus-news.net/news/2019/01/14/2611875/plovdiv-nad-8-000-leva-sa-otkradnati-ot-sklad-na-ul-brezovsko-shose.html", "text": "Над 8 000 лева са откраднати от склад на ул. „Брезовско шосе“. Това съобщиха от  ОДМВР - Пловдив . Взломната кражба се разследва от криминалисти на Трето РУ в Пловдив. Според първоначалната информация, в нощта на 11 срещу 12 януари 2019 г. в търговска база на ул. „Брезовско шосе“  бил счупен прозорец на склад и задигнати над 8 000 лева. На местопроизшествието е извършен оглед. Работата по сигнала продължава в рамките на досъдебно производство.", "date": "2019.01.14", "title": "Пловдив: Над 8 000 лева са откраднати от склад на ул. „Брезовско шосе“"}
{"url": "http://www.focus-news.net/news/2019/01/14/2611874/yanis-saridis-sayuzat-na-tsentristite-na-gartsiya-nyama-da-podkrepya-pravitelstvoto-na-tsipras.html", "text": "Името на депутата от „Съюза на центристите“ Янис Саридис беше едно от тези, около които се спекулираше дали ще гласува в полза на правителството на премиера Алексис Ципрас на предстоящия вот на доверие през тази седмица след излизането на „Независимите гърци“ (АНЕЛ) от управляващата коалиция. Политикът разкри картите си в интервю пред радио News 24/7 и бе категоричен, че няма да подкрепи СИРИЗА, пише  електронното издание на вестник Efimerida ton Syntakton \r\n„Ще гласувам срещу Преспанския договор и дори няма нужда да разглеждам детайлите. Имам възражения срещу термина „Македония“ и го казвам категорично. Затова няма да подкрепя вота на доверие пред гласуването за Договора. Той не трябва да бъде ратифициран, трябва да отидем на избори“, обясни Саридис. „Има два демократични начина споразумението да не бъде прието: Парламента да не го ратифицира, или да отидем на избори. Затова аз ще присъствам в залата и няма да подкрепя правителството“. \r\nСпекулациите около възможността депутатът от „Съюза на центристите“ да подкрепи Преспанския договор и правителството на Ципрас се появиха, тъй като той гласува за бюджета на СИРИЗА, пренебрегвайки позицията на партията си. \r\nПревод и редакция:", "date": "2019.01.14", "title": "Янис Саридис, „Съюзът на центристите“ на Гърция: Няма да подкрепя правителството на Ципрас"}
{"url": "http://www.focus-news.net/news/2019/01/14/2611876/kyustendil-za-poredna-godina-obshtina-dupnitsa-zadelya-sredstva-za-obshtinskata-programa-invitro.html", "text": "За поредна година Община Дупница заделя средства за общинската програма „Инвитро”. Това съобщиха за  Радио „Фокус” – Кюстендил  от Община Дупница. Средствата са включени в графата за разходите за социални, спортни и културни дейности, както и помощи по решение на Общинския съвет. Те ще бъдат представени детайлно в рамките на насроченото за днес публично обсъждане на проекта за бюджет за 2019 година. Планират се 26 000 лева по общинската програма “Инвитро”, 9 000 лева помощи по решение на Общински съвет за социално слаби жители, както и 9 000 лева за финансиране на даровити деца. В проекта за разходите са включени 1000 лева целево финансиране за Съюза на слепите. Предвиждат се 90 000 лева за спортните клубове по общинската наредба, 80 000 лева целево финансиране за Футболен клуб „Марек 1915“, както и 30 000 лева за Волейболен клуб „Марек Юнион-Ивкони“. Предвиждат се 57 000 лева за оркестри, ансамбли и фестивали, общински духов оркестър, мъжки хор „Св. Иван Рилски“, ФСГП „Ноктюрно“, международни и национални фестивали. Предвидени са 90 500 лева за общински културни мероприятия и празници, както и 30 000 лева за текущи разходи за материали и мероприятия на кметствата. \r\nВенцеслав ИЛЧЕВ", "date": "2019.01.14", "title": "Кюстендил: За поредна година Община Дупница заделя средства за общинската програма „Инвитро”"}
{"url": "http://www.focus-news.net/news/2019/01/14/2611877/razvodat-v-atina-osnovna-tema-v-gratskata-presa-komentari-za-politicheskata-kriza-v-pechatnite-izdaniya-agentsiya-fokus.html", "text": "Политическата криза в Гърция и бъдещето на Преспанското споразумение, спекулациите за предсрочни парламентарни избори и предстоящия вот на доверие към правителството на премира Алексис Ципрас са основната тема във всички печатни издания в южната ни съседка, които се опитват да намерят отговора на въпроса как ще се развие ситуацията в страната. . \r\n*** \r\nЧетиригодишното правителствено сътрудничество бе прекратено по най-добрия начин в неделя сутринта, когато Алексис Ципрас и Панос Каменос официално отбеляза края на досегашната управляваща коалиция. Премиерът обяви, че ще поиска вот на доверие от парламента и с това започнаха сценариите за това кои са шестимата депутати, които ще се присъединят към 145-те народни представители на СИРИЗА, за да бъде достигната нужната бройка от 151 души за оставането на лявата партия на власт, пише  проправителственото гръцко издание Efimerida ton Syntakton . \r\nОчаква се парламентарната процедура по вота на доверие да започне във вторник и кулминира с гласуване в сряда вечерта. \r\nКакто отбелязва изданието, в правителствения лагер са оптимисти, че ще намерят нужните гласове, докато самият Алксис Ципрас подчерта в реч относно Преспанския договор в неделя, че следващите парламентарни избори в страната ще се състоят през октомври 2019 година и не по-рано. \r\nПредвид отказа на „Нова Демокрация“, „Движение за промяна“, „Съюза на центристите“ и „Златна зора“ да подкрепят правителството, останалите шест гласа ще се очакват от депутатите на АНЕЛ („Независимите гърци“), независимите народни представители и „То Потами“ (Реката). Шестте плюс едно лица \r\nВестникът отбелязва, че още от неделя сутринта започнаха спекулациите около депутатите Елена Кунтура, Василис Кокалис, Танасис Папахристопулос, Костас Зурари (от АНЕЛ), Катерина Папакоста, Спирос Данелис и Янис Саридис. Както се знае, дим без огън няма, а и имената на тези народни представители се знаят отдавна. \r\nЩо се отнася до четиримата от „Независимите гърци“, изглежда всички те подкрепят правителството на Алексис Ципрас. Танасис Папахристопулос отдавна е изяснил позицията, същото се отнася и за Елена Кунтура. За Василис Кокалис, през последните няколко дни се разбра, че той се е ориентирал към подкрепа на СИРИЗА, а в същото време Костас Зурарис вече открито изрази опозицията си спрямо Преспанския договор, но и нежеланието си да гласува срещу премиера Алексис Ципрас на вота на доверие, посочва Efimerida ton Syntakton. \r\nНа пресконференцията си в неделя Панос Каменос съобщи, че той, Колия Царуча и Кацикис ще гласуват против СИРИЗА и Преспанския договор, както и че Кокалис и Кунтура ще бъдат изключени от редиците на АНЕЛ. \r\nТова обаче не се отнася до Папахристопулос и Зурари. Бившият военен министър каза за първият, че той ще се откаже от депутатското си място след ратифицирането на Преспанския договор, докато за втория призна, че е срещу договора за името, но ще подкрепи правителството. \r\nЗа останалите трима е налична следната информация: \r\n•         Катерина Папакоста (независим депутат) се очаква да запази министерството си, да стане част от СИРИЗА и да гласува положително на вота на доверие. \r\n•         Спирос Данелис, който е част от партия „То Потами“ е открито в полза на Преспанския договор и е очевидно желанието му да подкрепи правителството на гласуването в сряда. \r\n•         Янис Саридис от „Съюза на центристите“ гласува позитивно за бюджета на СИРИЗА за 2019 година, в противоречие с линията на фракцията си. Той, обаче, в неделя се изясни по въпроса и бе категоричен, че няма да подкрепи нито правителството, нито Преспанския договор. \r\nАвторът предупреждава, че този пъзел се отнася само за вота на доверие към правителството, а балансът и личностите за Преспанския договор може да са съвсем различни. \r\nИмето на депутата от „Съюза на центристите“ Янис Саридис беше едно от тези, около които се спекулираше дали ще гласува в полза на правителството на премиера Алексис Ципрас на предстоящия вот на доверие през тази седмица след излизането на „Независимите гърци“ (АНЕЛ) от управляващата коалиция. Политикът разкри картите си в интервю пред радио News 24/7 и бе категоричен, че няма да подкрепи СИРИЗА, пише  електронното издание на вестник Efimerida ton Syntakton  в друга статия, посветена на политическата криза в страната. \r\n„Ще гласувам срещу Преспанския договор и дори няма нужда да разглеждам детайлите. Имам възражения срещу термина „Македония“ и го казвам категорично. Затова няма да подкрепя вота на доверие пред гласуването за Договора. Той не трябва да бъде ратифициран, трябва да отидем на избори“, обясни Саридис. „Има два демократични начина споразумението да не бъде прието: Парламента да не го ратифицира, или да отидем на избори. Затова аз ще присъствам в залата и няма да подкрепя правителството“. \r\nСпекулациите около възможността депутатът от „Съюза на центристите“ да подкрепи Преспанския договор и правителството на Ципрас се появиха, тъй като той гласува за бюджета на СИРИЗА, пренебрегвайки позицията на партията си. \r\nЗаместник-министърът на развитието на селските райони и храните Василис Кокалис („Независими гърци“) ще подкрепи правителството на премиера Алексис Ципрас във вота за доверие, който ще бъде гласуван по-късно тази седмица, отбелязва електронното издание на атинския ежедневник  To Vima . \r\nИзявлението на заместник-министъра гласи: „Моето присъствие в Китай се дължи на планирана мисия на правителството, включваща представители на три министерства на гръцкото правителство, след покана от китайския министър на земеделието. \r\nЩо се отнася до изявленията от председателя на „Независими гърци“ Панос Каменос, на ккогото благодаря за съдействието през всичките тези години, аз трябва да коментирам, че всеки от нас има своя политически курс. От първия ден на общия курс на „Независими гърци“ и СИРИЗА бе ясно разбираемо, че това е чисто кооперативно сътрудничество. \r\nСамата история обаче показа, че това, което ни обедини, се оказа по-силно от всякаква политическа разлика. \r\nПо време на този курс… никога не съм преставал да се позовавам за единство и национален консенсус. Чрез вярно следване на тази политическа нагласа, аз служех и служа всеки ден на правителството.  Вярвам дълбоко, че това правителство трябва да има историческия шанс да приключи работата си, с поредица от важни реформи и закони, които ще възстановят нормалността в страната и ще предотврати всички дестабилизиращи сценарии. Затова ще дам подкрепата си за правителството\", се казва в изявлението на Кокалис, цитирано от изданието. \r\nНародният представител от „Независимите гърци“ Танасис Папахристопулос увери, че ще освободи депутатското си място, но след като гласува в подкрепа на Преспанското споразумение, съобщава електронното издание на водещия гръцки ежедневник  Kathimerini . \r\n„…Ще освободя поста си след гласуването за Преспанското споразумение. Никой не ме е молил, това е въпрос на морал, на моето лично усещане за морал“, подчерта Папахристопулос в изявление пред телевизия ANT1, цитирано от изданието.  \r\n„Никога не съм поставял партийната линия над благото на страната“, обясни депутатът на „Независими гърци“, като същевременно допълни в отговор на журналистически въпрос дали ще кандидатира като представител на СИРИЗА на следващите парламентарни избори: „Когато освободите (депутатското си място), вие ставате обикновен гражданин. Връщате мястото на партията, която ви го е дала… Един обикновен гражданин има право да прави това, което иска“. \r\nВ друга статия  Kathimerini  подчертава: „След шума от последните дни, който постави под въпрос бъдещето на сегашното правителство и ратификацията на Преспанския договор от Атина, премиерът Алексис Ципрас и коалиционният му партньор Панос Каменос по същество постигнаха съгласие да вървят по път, който е удобен и за двете страни и повече да не се заплашват“.  \r\nКато не направи една равносметка от онова, което в неделя бе обявено, но бе предварително договорена сделка, за всички е ясно, че правителството на СИРИЗА ще остане на власт, но с обновен мандат и въпреки критиките за начина, по който това мнозинство е ще се създаде.   \r\nСамата СИРИЗА има 145 депутати в гръцкия парламент и може да разчита на подкрепа от страна на Катерина Папакоста, заместник министър по въпросите за сигурността на гражданите, на Спирос Данелис, заместник председател на партия„ „Потами“, както и на четирима депутати от „Независими гърци“. Така гласовете, които си осигуряват за необходимото обикновено мнозинство, са 151 от 300-членен Парламент.  \r\nСамо Панос Каменос, който е министър на отбраната, и неговият заместник Мария Коля-Царуха ще напуснат постовете си.   \r\nВсе пак правителството трябва да премине и през вот на доверие, който ще се гласува в сряда или четвъртък в предстоящата седмица. И да продължи с подновен мандат въпреки критиките.   \r\nВ същото време споразумението, постигнато между гръцкия премиер и напускащия кабинета му негов коалиционен партньор, индиректно, но ясно почти напълно гарантира, че Преспанският договор ще бъде ратифициран.   \r\nЗоран Заев призова гръцките законодатели да го одобрят, както стана известно от неговата съботна пресконференция. Най-вероятно на неговия призив да бъде отговорено.   \r\nЦипрас е решен да доведе до финал процесът от Преспа. Така той ще покаже на ЕС и на САЩ, че е реалистичен партньор, на когото може да се вярва.   \r\nНа свой ред и Панос Каменос ще остане лидер на парламентарна група, тъй като според гръцкия закон са нужни 5 души да създадат самостоятелна група. Той ще продължи да се ползва от някои институционални блага. На следващите парламентарни избори той ще си гарантира отново депутатски кресла. \r\n***", "date": "2019.01.14", "title": "„Разводът“ в Атина – основна тема в гръцката преса (Коментари за политическата криза в печатните издания - Агенция „Фокус“)"}
{"url": "http://www.focus-news.net/news/2019/01/14/2611879/aneliya-gerenska-istoricheski-muzey-dupnichani-ne-sa-poluchili-svobodata-si-darom-a-sa-se-borili-aktivno-za-neya.html", "text": "Дупничани не са получили свободата си даром, а са се борили активно за нея. Това каза за  Радио „Фокус“ - Пирин  Анелия Геренска, директор на Общински исторически музей – Дупница. „На 14 януари дупничани посрещат руските войски, начело с майор Орлински, който е предводител на руския ескадрон. Това е много вълнуващ момент, като много колоритно Никола Лазарков разказва за него. Начело със свещениците и първенците, на моста на река Джерман, са посрещнати руските войски, които влизат в града и установяват временно руско управление. Дупничани в този момент се включват активно и искат от майор Орлински да бъдат въоръжени доброволци, за да могат да са в помощ и на останалото население, защото все още продължават да върлуват башибозуци. Така дупничани не стоят със скръстени ръце, а се включват и по- късно в освобождението на Горна Джумая“, разказва Анелия Геренска. Знаменателното събитие се е провело в северната част на града, в района на днешната улица „Орлинска“, където на една от къщите е поставена паметна плоча на майор Орлински, останал в историята ни с прозвището Освободителя на Дупница и Горна Джумая. От спомените на Никола Лазарков разбираме, че майор Орлински влиза в Дупница около три часа по пладне на 2 януари 1878 година. Очаква го цялото население начело с местните първенци и духовенството. Той слиза от коня, целува кръста и ръката на архиерейския наместник Сакеларий Христо Костов, който се обръща към него с думите: „Благословен гряди помежду нас, в името Господне и ни носи свобода. Като поздравяваме Ваше Високо Благородие с благополучно пристигане от мое име от името на всички граждани, приветствам Вас и целия Ви ескадрон с добре дошли!“ Майор Орлински, от своя страна, се обръща към свещеника и насъбралото се множество с думите: „Св. Отче! И Вие, граждани на Дупница! Гусудар император, послал руское войнство для освобождение, еднокръвним нам българского народа от турским владичества. По приказание убо моего началника, Я приехал с моим ескандронам заети город. Да здраствуват граждание – ура!“ \r\nЛора КАЛЧЕВА", "date": "2019.01.14", "title": "Анелия Геренска, Исторически музей: Дупничани не са получили свободата си даром, а са се борили активно за нея"}
{"url": "http://www.focus-news.net/news/2019/01/14/2611878/veliko-tarnovo-politsiyata-razsledva-krazhba-na-pari-ot-tsarkvata-v-lyaskovets.html", "text": "Полицията разследва кражба на пари от църквата в Лясковец. Това съобщиха от  Областна дирекция на МВР – Велико Търново . Деянието е извършено в периода 9-13 януари, чрез счупване на прозорец. На местопроизшествието е извършен оглед. По случая е започнато досъдебно производство.", "date": "2019.01.14", "title": "Велико Търново: Полицията разследва кражба на пари от църквата в Лясковец"}
{"url": "http://www.focus-news.net/news/2019/01/14/2611881/sofiya-pred-sgradata-na-patna-politsiya-shte-se-provede-brifing-s-podrobnosti-za-tehnicheskiya-problem-v-sistemata-za-izdavane-na-dokumenti-za-samolichnost.html", "text": "От 13.15 часа пред сградата на „Пътна полиция“ ще се проведе брифинг. Това съобщиха от пресцентъра на  МВР . Директорът на Дирекция „Комуникационни и информационни системи” ще обясни предприетите дейности по отстраняване на възникнал технически проблем в информационната система за издаване на българските документи за самоличност.", "date": "2019.01.14", "title": "София: Пред сградата на „Пътна полиция“ ще се проведе брифинг с подробности за техническия проблем в системата за издаване на документи за самоличност"}
{"url": "http://www.focus-news.net/news/2019/01/14/2611883/smolyan-pozhar-e-goryal-v-lovna-hizha-v-mestnostta-bureto.html", "text": "Пожар е горял в ловна хижа в местността Бурето край Смолян. Това съобщиха от  ОДМВР – Смолян . На 13 януари 2019 г. в 05.50 часа на тел. 112 е получен сигнал за пожар в ловна вила, собственост на 70-годишен мъж, намираща се  в с. Требище, местност Бурето, общ. Смолян. Причината е неправилно ползване на отоплителен уред – оставена без надзор камина на дърва. Пламъците са унищожили около 80 кв. м покривна конструкция, 70 кв. м паянтова постройка (навес), около 100 кв. м паднала мазилка, бяла и черна техника, мебели. Спасена е една сграда. Произшествието е посетено и ликвидирано от два екипа на РСПБЗН - Смолян със седем служители.", "date": "2019.01.14", "title": "Смолян: Пожар е горял в ловна хижа в местността Бурето"}
{"url": "http://www.focus-news.net/news/2019/01/14/2611886/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-nikolay-nikolov-shte-provedat-priemna-za-grazhdani-na-15-yanuari.html", "text": "На 15 януари от 15.00 до 17.00 часа народният представител от „БСП за България“ Румен Георгиев и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\"10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.01.14", "title": "Народният представител от „БСП за България“ Румен Георгиев и общинският съветник Николай Николов ще проведат приемна за граждани на 15 януари"}
{"url": "http://www.focus-news.net/news/2019/01/14/2611885/varna-apelativniyat-sad-potvardi-reshenie-na-okrazhen-sad-za-ekstraditsiya-na-balgarin-izdirvan-s-evropeyska-zapoved-za-arest-za-nyakolko-prestapleniya.html", "text": "Състав на Варненския апелативен съд потвърди като правилно и законосъобразно решение на Окръжен съд – Варна от 4 януари тази година, с което на основание Европейска заповед за арест (ЕЗА), издадена от прокуратурата на ФР Германия е била допусната екстрадицията на Красимир Д., за да бъде разследван там за няколко престъпления, като предаването му е било отложено до приключване на наказателно дело, което се води срещу него в Районен съд – Варна. Това съобщиха от пресцентъра на  Варненския апелативен съд . \r\nЕЗА е била издадена в началото на септември миналата година от прокуратурата на Висбаден, ФР Германия. Въз основа на европейския документ ОС – Варна е взел мярка за неотклонение „домашен арест“ спрямо Красимир Д. и е поискал допълнително различни документи от германските власти. Преди броени дни първата съдебна инстанция е допуснала под условие предаването на българина. \r\nДнес Апелативният съд във Варна определи като неоснователна жалбата на защитата на Красимир срещу решението на ОС – Варна. На твърдените от адвоката основания за отказ от предаване, втората съдебна инстанция посочи, че всички изисквания на ЗЕЕЗА са съобразени в атакуваната ЕЗА. Предаването на  българския гражданин се иска, за да бъде провеждано наказателно преследване за извършен  „организиран грабеж“, „мошеничество“, „подправка на административни документи и търговия с тях“ и „търговия с незаконно отнети превозни средства“. В ЕЗА се посочва, че в периода септември 2017г. до 22 октомври същата година във Висбаден, Франкфурт, Рункел, Холандия е била извършена „тежка кражба от организирана банда“, „пласиране на крадена стока с цел печалба“ и „подправяне на документи“. Това са деяния, които представляват престъпления и по българското законодателство, се посочва в решението на Апелативния съд. \r\nПротивно да твърденията на защитата, че властите в Германия не са предоставили категорични данни, че именно Красимир Д. е издирваното лице, и този съд намира, че ЕЗА съдържа всички данни относно самоличността, гражданството и адреса на лицето. \r\nВарненският апелативен съд сподели всички аргументи на първата съдебна инстанция, според които са налице предпоставките за екстрадицията на българина, за да бъде за наказателно преследван в Германия за извършените престъпления. Въззивният съд намира, че съвсем правилно ОС – Варна е отложил предаването на Красимир на германските власти до приключване на висящото наказателно производство срещу него. \r\nРешението на Варненския апелативен съд е окончателно.", "date": "2019.01.14", "title": "Варна: Апелативният съд потвърди решение на Окръжен съд за екстрадиция на българин, издирван с европейска заповед за арест за няколко престъпления"}
{"url": "http://www.focus-news.net/news/2019/01/14/2611884/dzhumhuriet-turtsiya-sriv-v-promishlenostta.html", "text": "Оповестени е индексът на промишленото производство в Турция,  който показва, че през ноември м.г. то е намаляло с 6.5% в сравнение със същия месец на 2017 година, съобщава електронното издание на вестник  „Джумхуриет” . Така например, при анализа на подсекторите на индустрията (референтна година – 2015-та) през ноември 2018 година ситуацията е следната (в сравнение с ноември 2017 година): \r\n- индекс в миннодобивната промишленост – спад с 1.1%; \r\n- индекс общо в производствения сектор – спад със 7.1%; \r\n- индекс в производството на електрически, газови, парни и климатични прибори и стоки – спад с 1.8%. \r\nИма спад в индекса на промишленото производство през ноември м.г.  в сравнение и с предходния месец октомври: \r\n- индекс в миннодобивната промишленост – спад с 3.7%; \r\n- индекс общо в производствения сектор – спад със 0.1%; \r\n- индекс в производството на електрически, газови, парни и климатични прибори и стоки – без промяна.  Георги Димов", "date": "2019.01.14", "title": "„Джумхуриет”: Турция: Срив в промишлеността"}
{"url": "http://www.focus-news.net/news/2019/01/14/2611887/sport-daniel-ivanov-aoiyama-postigna-vtora-pobeda-na-golemiya-novogodishen-turnir-po-sumo.html", "text": "Българският състезател Даниел Иванов-Аоияма постигна втора победа във втория ден на Големия новогодишен турнир по сумо срещу Котошогику.  \r\nТова бе юбилеен 20-ти двубой между двамата, като до този момент българинът имаше само пет победи срещу японеца. Българинът продължава напред в състезанието с баланс 2:0 и утре ще има за съперник друг борец с ранг маегашира 4- Окиноуми. \r\nГолемият новогодишен турнир по сумо ще продължи до 27 януари.", "date": "2019.01.14", "title": "Спорт: Даниел Иванов-Аоияма постигна втора победа на Големия новогодишен турнир по сумо"}
{"url": "http://www.focus-news.net/news/2019/01/14/2611889/lyubomir-hristov-kmet-na-shumen-shte-poiskam-reshenie-na-obshtinskiya-savet-po-vaprosa-za-vinetki-do-kv-makak-i-matnitsa.html", "text": "Ще поискам решение на Общинския съвет по въпроса за винетки до кв. „Макак“ и „Мътница“. Това заяви пред журналисти кметът на Шумен Любомир Христов, предаде репортер на  Радио „Фокус“ - Шумен . Кметът обясни, че според изпратените разценки от АПИ, поискани от него, годишното поддържане и зимно почистване на едната отсечка би струвало на Общината около 500 000 лв., а за втората - около 100 000 лв. „Сумите са впечатляващи, стряскащи, все още нямам окончателна цена. Няма как Общината да си ги позволи. Най-голямата сума, гласувана за поддръжка на пътищата, е около 1,5 млн. лв.“, каза Любомир Христов. Той посочи, че ще изчака да види окончателно каква ще е необходимата сума и ще поиска решение на Общинския съвет. По думите му и досега за двете отсечки се е изисквало винетка, но е имало негласно споразумение да не се проверяват. „Сега аз такъв ангажимент не мога да поема“, каза Любомир Христов. Той обясни, че единият участък е с дължина около 1.2 км, а вторият - близо 10 км. „Около 600 000 лв. разходва АПИ за поддръжка на двете отсечки, но договорите, които АПИ сключва с поддържащите фирми, са за много по-голяма дължина на пътя. Ако ние като Община тръгнем да играем на обществена поръчка за поддръжка на тези участъци, цената ще значително по-висока от тази, постигната от АПИ\", коментира Любомир Христов. Той посочи, че е изискал и справка за броя на моторните превозни средства в двата квартала, според която автомобилите в \"Макак\" са 400, а тези в \"Мътница\" - 200. \r\nИвелина ИВАНОВА", "date": "2019.01.14", "title": "Любомир Христов, кмет на Шумен: Ще поискам решение на Общинския съвет по въпроса за винетки до кв. „Макак“ и „Мътница“"}
{"url": "http://www.focus-news.net/news/2019/01/14/2611890/plovdiv-kmetat-ivan-totev-pozdravi-zhitelite-na-kvartal-stolipinovo-s-bango-vasil.html", "text": "Кметът Иван Тотев поздрави жителите на пловдивския квартал Столипиново с Банго Васил – Циганската Нова година, предаде репортер на  Радио „Фокус” - Пловдив . Тотев посети квартала и наблюдава театър, изнесен от младежи от Сдружение “Младежки клуб Рома – Столипиново 1996 на Асен Карагьозов, които спечелиха от Фондация „Пловдив 2019” 80 000 лева за разнообразни дейности тази година, групирани в тематични модули. Асен е син на бившия общински съветник Антон Карагьозов, който управлява няколко фондации, основната от които е „Рома”. Като старши думата взе Антон Карагьозов, който отбеляза, че откакто е кмет, Иван Тотев винаги е подкрепял  циганите в Пловдив в образователните и културни техни проекти. „Надяваме се това отношение да продължи”, каза той и пожела на кмета трети мандат, като обаче обърне повече внимание на инфраструктурните проекти в квартала. \r\nИван Тотев каза, че се радва, че е заедно с тях по време на техния голям празник в Новата 2019 година, когато Пловдив е Европейска столица на културата. „Нека точно в този ден, и в тази година покажем, че различните етноси можем да живеем добре заедно, както е било от хиляди години насам”, каза кметът на Пловдив. Той обеща, че ще има още много проекти с циганите и че циганският младежки театър ще направи свое представление и на Античния театър тази година. „Програмите ни са устойчиви и ще продължат и занапред”, добави кметът. След това имаше томбола, на която голямата награда беше жив петел. Победителят го получи лично от кмета Иван Тотев. \r\nТрадиционно циганският празник се празнува три дни – от 13 до 15 януари. 14 януари обаче е най-важният ден, тогава от най-голямо значение е първият гост в къщата. Смята се, че какъвто човек прекрачи пръв прага на дома, такава ще бъде и цялата нова година. \r\nЦветана ТОНЧЕВА", "date": "2019.01.14", "title": "Пловдив: Кметът Иван Тотев поздрави жителите на квартал Столипиново с Банго Васил"}
{"url": "http://www.focus-news.net/news/2019/01/14/2611888/tehran-times-tovaren-samolet-e-katastrofiral-blizo-do-teheran-16-dushi-sa-zaginali.html", "text": "Ирански товарен самолет се е разбил при кацане в района на град Сафадхащ, западно от столицата Техеран, 16 души са загинали, а един е тежко пострадал, пише иранското електронно англоезично издание  Tehran Times . \r\nСамолетът е изпълнявал полет от киргизтанската столица Бишкек до летище Паям, разположено в град Кередж, в непосредствена близост до Техеран и е превозвал месо. При кацането машината е излязла от пистата и е разрушила оградата на летището, след което е навлязла в жилищен, но необитаем район. \r\nНа борда е имало 17 души, като съгласно последната информация 16 са загинали. Не се привеждат данни за загинали или пострадали хора на земята. \r\nРазбилият се самолет е \"Боинг\" 707, собственост на Иранските ВВС, нает от частна иранска авиокомпания. Това е най-старият все още активен Боинг 707 – на 42 години, произведен в далечната 1976 година. \r\nКатастрофата е станала при сложни метеорологични условия, като според първоначалната информация пилотите са се опитали да приземят самолета на грешно летище – военното летище Фатх, чиято къса писта не е предназначена за токова големи самолети. То се намира само на 10 километра от летище Паям. Пистите са успоредно разположени, което вероятно е причина за навигационната грешка. През ноември 2018 година самолет на частна иранска авиокомпания се е приземил също по грешка на това летище, но никой не пострадал.  Юлиян Марков", "date": "2019.01.14", "title": "Tehran Times: Товарен самолет е катастрофирал близо до Техеран, 16 души са загинали"}
{"url": "http://www.focus-news.net/news/2019/01/14/2611882/kathimerini-panos-kamenos-izklyuchi-ot-parlamentarnata-grupa-na-nezavisimi-gartsi-dvama-chlenove-koito-podkrepiha-publichno-pravitelstvoto-na-premiera.html", "text": "Председателят на „Независими гърци“ Панос Каменос насочи гнева си към двама членове на партията, които подкрепиха публично правителството на премиера Алексис Ципрас – министъра на туризма Елена Кундура и заместник-министъра на земеделието Василис Кокалис, съобщава електронното издание на водещия гръцки ежедневник  Kathimerini . \r\nКаменос обяви изключването на Кундура от парламентарната група на „Независими гърци“, като заяви, че тя е „разменила гласа си и името на Македония за министерско място\". \r\nСъдбата и сподели също и заместник-министърът на земеделието и храните Василил Кокалис, който в сутрешните часове на деня заяви: „Вярвам дълбоко, че това правителство трябва да има историческия шанс да приключи работата си, с поредица от важни реформи и закони, които ще възстановят нормалността в страната и ще предотврати всички дестабилизиращи сценарии. Затова ще дам подкрепата си за правителството\". \r\nКаменос заяви в неделя, че ще освободи министрите от „Независими гърци“, които настояха за запазване на министерските им места преди гласуването на вота на доверие към правителството. Уволненията намаляват представителството на партията в 300-местния парламент на страната до четирима. Тереза Герова", "date": "2019.01.14", "title": "Kathimerini: Панос Каменос изключи от парламентарната група на \"Независими гърци\" двама членове, които подкрепиха публично правителството на премиера"}
{"url": "http://www.focus-news.net/news/2019/01/14/2611892/pazardzhik-tsiganite-v-oblastta-otbelyazvat-bango-vasil-romskata-nova-godina.html", "text": "Циганите в Пазарджик отбелязват Банго Васил или Ромската Нова година, която се чества на 14 януари, предаде репортер на  Радио „Фокус“ – Пазарджик . По повод празника във всяка ромска къща ще се постави на трапезата печен петел, най-често със зеле и ориз, червено вино и сладкиши. Сред основните ястия на празничната трапеза са и обредната питка и баницата с късмети. По традиция членовете на семейството се събират на трапезата, прощават си, като си целуват взаимно ръка. След опрощаването бабата и дядото вземат питката и я счупват на две, за да се види на кого късметът ще е по-голям през тази година и ще храни къщата. След това майка начупва парчета от питката за всички деца. Първата хапка от питата не се изяжда, а се увива и се поставя под възглавницата. Смята се, че това, което спящият сънува през тази нощ показва какво ще се случи през настъпващата година. Трапезата не се вдига през цялата нощ като знак за берекет през новата година. Посрещането на Банго Васил или Ромската Нова година е съпроводено от празненства на открито с оркестри, песни и танци. \r\nАлбена ЖИЛЕКОВА", "date": "2019.01.14", "title": "Пазарджик: Циганите в областта отбелязват Банго Васил-Ромската Нова година"}
{"url": "http://www.focus-news.net/news/2019/01/14/2611893/aneliya-gerenska-istoricheski-muzey-dupnitsa-plochite-na-mayor-orlinski-i-na-opalchentsite-ot-dupnitsa-pazyat-pametta-za-osvobozhdenieto-na-grada.html", "text": "Плочите на майор Орлински и на опълченците от Дупница са местата, които пазят паметта за освобождението на града, и на които се отдава дължимата почит от всички граждани. Това каза за  Радио „Фокус“ - Пирин  Анелия Геренска, директор на Общински исторически музей – Дупница. „Има и други места, свързани с войните за национално обединение, но това са местата на паметта, свързани с освобождението на Дупница от османска власт и затова върху тях съсредоточаваме вниманието. Преди няколко години, по инициатива на нашия местен краевед Иван Хаджийски, подкрепен от Исторически музей, и със съдействието на общинското ръководство, беше поставена паметната плоча на дупнишките опълченци. На нея са изписани имената както на опълченците, родени в Дупница, така и на тези, които след това свързват живота си с града“, каза Геренска. Освен с историческите събития, свързани с града, трябва да отдадем почит и на всички онези, които тръгвайки от родни си места, се включват в опълченските дружини, за да подпомогнат Освобождението на България. Много от тях участват в паметните боеве на Шипка, при Стара Загора. Много от опълченците получават ордени за участието си в паметни битки в Руско-турската освободителна война. \r\nЛора КАЛЧЕВА", "date": "2019.01.14", "title": "Анелия Геренска, Исторически музей – Дупница: Плочите на майор Орлински и на опълченците от Дупница пазят паметта за освобождението на града"}
{"url": "http://www.focus-news.net/news/2019/01/14/2611880/na-15-yanuari-parlamentarnata-pravna-komisiya-shte-razgleda-prezidentskoto-veto-varhu-poslednite-promeni-v-nakazatelniya-kodeks.html", "text": "На 15 януари парламентарната правна комисия ще разгледа ветото на президента Румен Радев върху последните промени в Наказателния кодекс. Това се посочва в   дневния ред на заседанието . Държавният глава върна закона за ново обсъждане на 19 декември. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа.  \r\nТова е 12-ото президентско вето. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. \r\nЗаседанието ще се проведе на 15 януари от 13.00 часа в зала 238.", "date": "2019.01.14", "title": "На 15 януари парламентарната правна комисия ще разгледа президентското вето върху последните промени в Наказателния кодекс"}
{"url": "http://www.focus-news.net/news/2019/01/14/2611894/kyustendil-normalno-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. В района на пункта вали сняг, пътят е заснежен, извършва се почистване и опесъчаване. Пътят е проходим при зимни условия. Трафикът към този час на деня е слаб. \r\nВенцеслав ИЛЧЕВ", "date": "2019.01.14", "title": "Кюстендил: Нормално се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/14/2611897/tass-edin-chovek-e-zaginal-pri-eksploziya-na-gazova-butilka-v-zhilishtna-sgrada-v-shahti-sadbata-na-chetirima-dushi-ostava-neizvestna.html", "text": "Един човек е загинал, а четирима други са в неизвестност след експлозия на газова бутилка в жилищна сграда в руския град Шахти в Ростовската област, предава  TACC . \r\nПо данни на Министерството на извънредните ситуации на Руската федерация след инцидента са спасени 43-ма души, още седем са извадени изпод развалините.  \r\n„Общо са евакуирани 140 души, от които 43-ма са спасени, а седем за извадени изпод развалините. Един човек е загинал, остава неизвестна съдбата на четирима души“, съобщават от пресслужбата на ведомството.  Тереза Герова", "date": "2019.01.14", "title": "ТАСС: Един човек е загинал при експлозия на газова бутилка в жилищна сграда в Шахти, съдбата на четирима души остава неизвестна"}
{"url": "http://www.focus-news.net/news/2019/01/14/2611896/burgas-regionalna-biblioteka-peyo-yavorov-otbelyaza-141-godini-ot-rozhdenieto-na-svoya-patron.html", "text": "Регионална библиотека „Пейо Яворов“ в Бургас отбеляза 141 години от рождението на своя патрон, предаде репортер на  Радио „Фокус“ - Бургас . В тържеството участваха представители на Община Бургас и Общински съвет, както и възпитаници от ОУ „Пейо Яворов“. На децата им бяха подарени книги с поезията на Яворов, осигурени от библиотеката.  \r\n„Традиция е на днешния ден, когато е роден патронът на библиотеката и ОУ „Пейо Яворов“, да поднасяме венец на каменната плоча пред библиотеката. Трябва да бъдем щастливи, че той е роден в България, че ние познаваме неговото творчество и трябва винаги да помним това, че библиотеката е хранилище на духа и съхраняваме паметта на нацията“, каза Мария Бенчева, директор на Регионална библиотека „Пейо Яворов“ – Бургас. Според нея е важно да се предава на младите, да знаят и да не забравят кой е Яворов, както и всички други български творци и патриоти и да не се забравя българското минало.  \r\n„Освен титаничен талант на поет, Яворов е бил един горещ, пламенен патриот, който е бил войвода на чета, борил се е за освобождението на поробените българи в Македония и бил един от най-близките съратници на големите български национални герои – Гоце Делчев и Тодор Александров. Затова ние сме тук всяка година тук, за да почетем неговата годишнина“, каза общинският съветник Георги Дракалиев. \r\nДеница ДИМИТРОВА", "date": "2019.01.14", "title": "Бургас: Регионална библиотека „Пейо Яворов“ отбеляза 141 години от рождението на своя патрон"}
{"url": "http://www.focus-news.net/news/2019/01/14/2611898/veliko-tarnovo-promyana-v-naredbata-za-mestni-danatsi-i-taksi-shte-glasuvat-na-zasedanie-obshtinski-savetnitsi-ot-svishtov-na-17-yanuari.html", "text": "Промяна в Наредбата за местни данъци и такси ще гласуват свищовски общински съветници на извънредно заседание. Сесията е свикана със заповед на председателя на местния парламент д-р Кристиян Кирилов, съобщават за  Радио „Фокус“ – Велико Търново  от Община Свищов. На нея освен съветниците ще присъстват и кметовете, както и кметските наместници от населените места в региона. Дневният ред съдържа само една точка – Приемане на изменения и допълнения в Наредба за определяне размера на местните данъци на територията на Община Свищов. Заседанието ще се проведе на 17 януари /четвъртък/, от 16.00 часа в Зала 1 на Община Свищов. \r\nЛуиза ТРАНЧЕВА", "date": "2019.01.14", "title": "Велико Търново: Промяна в Наредбата за местни данъци и такси ще гласуват на заседание общински съветници от Свищов на 17 януари"}
{"url": "http://www.focus-news.net/news/2019/01/14/2611895/stara-zagora-obyavena-e-gripna-epidemiya-v-oblastta-uchebnite-zanyatiya-se-prekratyavat-ot-16-do-18-yanuari.html", "text": "От 15 януари РЗИ обявява грипна епидемия в област Стара Загора и спира учебните занятия от 16 до 18 януари. Това съобщиха от  РЗИ- Стара Загора . От 7 до 13 януари е регистрирана висока заболеваемост от 264,84 души на 10 000. Пробите на болните лица с остри респираторни заболявания (ОРЗ) показват наличие на циркулация на грипен щам А H3N2. Засегнати са всички възрастови групи. С оглед прекъсване на епидемичната верига в условията на грипна епидемия и ограничаване на заболеваемостта от ОРЗ и грип сред учениците, РЗИ - Стара Загора ще предлoжи на РУО на МОН прекратяване на учебните занятия в област Стара Загора. От РЗИ препоръчват на лечебните заведения за болнична помощ да преустановят свижданията; на лечебните заведения за извънболнична помощ - медицинските, диагностично-консултативни центрове и центровете за спешна медицинска помощ да разкрият при възможност грипни кабинети, да преустановят работата на женските и детски консултации, да преустановяват провеждането на плановите профилактични имунизации и реимунизации, както и да спрат профилактичната дейност. С цел недопускане на усложнения на случаите на грип, от РЗИ напомнят на всички лечебни заведения, че е важно своевременното започване на лечение с антивирусни препарати. \r\nРЗИ препоръчва на гражданите:  \r\n- ограничаване на социалните контакти и избягване на събирането на много хора в затворени пространства;  \r\n- болните с висока температура и други признаци на грип да не провеждат самолечение.  \r\n- при наличие на симптоми за грип да посещават личните си лекари и да не ходят болни на работа. \r\nОт РЗИ обръщат внимание, че спазването на препоръките е въпрос на лична отговорност към себе си и към другите, тъй като най-добрата предпазна мярка е ограничаване на контактите с болни хора. Това е от особено значение за тези с хронични заболявания, бременни жени и деца. РЗИ - Стара Загора продължава ежедневно да извършва активен надзор над заболеваемостта от грип и ОРЗ.", "date": "2019.01.14", "title": "Стара Загора: Обявена е грипна епидемия в областта, учебните занятия се прекратяват от 16 до 18 януари"}
{"url": "http://www.focus-news.net/news/2019/01/14/2611891/miliet-mevlyut-chavushoglu-kam-donald-tramp-ne-se-strahuvame-ot-nikakvi-zaplahi-no-priemame-ideyata-za-30-kilometrova-zona-za-sigurnost.html", "text": "Министърът на външните работи на Турция Мевлют Чавушоглу отговори остро на заплахите на президента на САЩ Доналд Тръмп към Анкара във връзка със сирийските кюрди, информира електронното издание на вестник  „Милиет” . „Стратегическите партньори не си говорят чрез социалните медии. Десетки пъти сме казвали, че няма да се изплашим от никакви заплахи; че няма да ни мигне окото пред каквато и да е заплаха. Решителността ни е очевидна. … Ние не сме врагове на кюрдите. … Идеята за създаване на 30-километраво зона за сигурност по сирийско-турската граница се появява точно след тази наша решителност. Ние не сме против нея.”, посочва Мевлют Чавушоглу, цитиран от „Милиет”.  Георги Димов", "date": "2019.01.14", "title": "„Милиет”: Мевлют Чавушоглу към Доналд Тръмп: Не се страхуваме от никакви заплахи, но приемаме идеята за 30-километрова зона за сигурност"}
{"url": "http://www.focus-news.net/news/2019/01/14/2611901/kyustendil-zdravnite-inspektori-izvarshvat-proverki-za-temperaturite-v-klasnite-stai.html", "text": "Здравните инспектори в Кюстендил извършват проверки за температурите в класните стаи. Това съобщиха за  Радио „Фокус” – Кюстендил  от Дирекция „Обществено здраве” към Регионална здравна инспекция. По план и по график инспекторите посещават училищата и измерват температурите. Извършените до момента измервания не показват температури, които са значително под нормите от 18 - 19 градуса. В случай че се установи по-ниска температура, се издава предписание и директорите трябва да са предприемат допълнителни мерки. През тази учебна година не се е стигало до затваряне на училища. Проверки се извършват и в детските градини, където температурата в помещенията трябва да бъде малко по-висока. \r\nВенцеслав ИЛЧЕВ", "date": "2019.01.14", "title": "Кюстендил: Здравните инспектори извършват проверки за температурите в класните стаи"}
{"url": "http://www.focus-news.net/news/2019/01/14/2611899/rada-pehlivanova-sayuz-na-farmatsevtite-varna-horata-ot-selata-nyama-da-ostavat-bez-lekarstva-ako-ima-obshtinski-apteki.html", "text": "Кметовете в малките населени места могат да помогнат за решаването на проблема с липсата на аптеки, като започнат да откриват общински такива. Това коментира за  Радио „Фокус“ – Варна  председателят на Регионалната колегия на Съюза на фармацевтите Рада Пехливанова. По думите ѝ ако някой кмет би искал да направи нещо за населеното място, може да предложи по-добра заплата, например. „По този начин повече магистър-фармацевти ще имат стимул да работят в отдалечените и обезлюдени райони\", коментира Рада Пехливанова. Тя добави, че по места, кметовете и наместниците могат също да се обединяват и да предлагат стимули за специалистите. Според нея поощрения могат да предоставят и самите собственици на големи вериги. Във Фармацевтичния съюз е обсъждано компаниите да бъдат задължавани да отварят и по една аптека не само в големите градове, но и в малките населени места. „Но това не може да стане без законова рамка. Най-лошото в цялата ситуация е, че няма етичен модел. Ако съществуваше такъв, фармацевтите по друг начин щяха да гледат на нещата. Много аптеки вече не са собственост на магистър-фармацевти, което в никакъв случай не е добро“, коментира още Рада Пехливанова. \r\nДиана СТОЕВА", "date": "2019.01.14", "title": "Рада Пехливанова, Съюз на фармацевтите – Варна: Хората от селата няма да остават без лекарства, ако има общински аптеки"}
{"url": "http://www.focus-news.net/news/2019/01/14/2611869/na-zakriti-zasedaniya-na-15-yanuari-parlamentarnite-komisii-po-otbrana-i-po-byudzhet-i-finansi-shte-razgledat-predlozhenieto-za-pridobivane-na-f-16.html", "text": "На закрити заседания на 15 януари парламентарните комисии по отбрана и по бюджет и финанси ще разгледат предложението на кабинета за преговори със САЩ за придобиване на изтребители F-16. Това сочи справка на  сайта на Народното събрание . Проекторешението е внесено в деловодството на парламента на 10 януари. Правителството предлага депутатите да му възложат да преговаря със САЩ за придобиване на изтребители F-16. Премиерът Бойко Борисов трябва да създаде преговорния екип, който да изготви международния договор и да проведе преговорите с американското правителство. Очаква се предложението да влезе за разглеждане в пленарна зала тази седмица.  \r\nПрезидентът Румен Радев отправи критики към конкурса за придобиване на изтребителите и го определи като удар по България. От ПГ на БСП обявиха, че ще гласуват „против“ проекторешението. Лидерът на НФСБ Валери Симеонов заяви, че неговото лично мнение е, че процедурата трябва да бъде прекратена и да се проведе нов конкурс.  \r\nНа този етап е ясно, че не е даден таван, до който може да стигне цената за придобиване на поне 8 самолета. Министърът на отбраната Красимир Каракачанов посочи, че не са обсъждани други варианти освен разсрочено плащане, както е записано в проекта за инвестиционен разход. Водени са разговори първоначално предложената от САЩ цена да бъде коригирана. От Белия дом заявиха, че очакват разговорите с правителството на България да продължат. Американската страна обяви, че F-16 предлага най-добрата възможна комбинация от цена, бойни способности и взаимна съвместимост с другите натовски военновъздушни сили.  \r\nЗаседанието на Комисията по отбрана ще се проведе на 15 януари от 13.30 часа в зала 232. Комисията по бюджет и финанси ще заседава от 15.30 часа в зала „Запад“.", "date": "2019.01.14", "title": "На закрити заседания на 15 януари парламентарните комисии по отбрана и по бюджет и финанси ще разгледат предложението за придобиване на F-16"}
{"url": "http://www.focus-news.net/news/2019/01/14/2611903/dzhumhuriet-zimna-vakantsiya-v-gigantski-avtomobilen-zavod-v-turtsiya-prichinata-slabo-tarsene-v-stranata.html", "text": "Гигантският автомобилен завод на компанията  „Анадолу Исузу”  оповести „зимна ваканция” през първите четири месеца на годината в продължение общо на 26 дни, съобщава електронното издание на вестник „Джумхуриет”. Причината за спирането на дейността/довеждането  и до невъзможност, е слабото търсене на произвежданите автомобили вътре в Турция, обясняват от „Анадолу Исузу” . През януари заводът ще бъде затворен за 6 дни; през февруари – за 8 дни; през март – за 8 дни; през април – за 4 дни. От компанията не очакват да се стегне до „значителен ефект” от тази „зимна ваканция” върху техните общи продажби и общо производство, посочва още „Джумхуриет”. Георги Димов", "date": "2019.01.14", "title": "„Джумхуриет”: „Зимна ваканция” в гигантски автомобилен завод в Турция; причината -  слабо търсене в страната"}
{"url": "http://www.focus-news.net/news/2019/01/14/2611904/blagoevgrad-komediyata-kogato-kotkata-ya-nyama-shte-bade-predstavena-v-dramatichen-teatar-nikola-vaptsarov-na-18-yanuari.html", "text": "На 18 януари от 19.00 часа в Драматичен театър „Никола Вапцаров” – Благоевград ще бъде представена хитовата постановка „Когато котката я няма” от Джони Мортимър и Брайън Кук. Това съобщи за  Радио „Фокус“ - Пирин  Симона Спасова, експерт „Връзки с обществеността“ в Драматичен театър „Н. Вапцаров“. По думите ѝ британската комедия е режисьорски проект на Асен Блатечки и се продуцира от Театрална формация „Мелпомена” и Драматично-куклен театър „Константин Величков“ - Пазарджик. На сцената ще излязат популярните актьори Асен Блатечки, Калин Врачански, Елена Петрова, Силвия Лулчева, Мира Добрева и Ирена Тодорова.  \r\n„Историята надниква в спалните на две семейства, които се опитват да спасят нормалните си брачни отношения, но се забъркват в уникално смешни авантюри. Оказва се, че в едното семейство има изобилие от секс, а в другото сериозно липсва!“, каза още Спасова. По думите ѝ героят на Калин Врачански – Хъмфри обича плътските забавления, а жена му Елена Петрова изпълнява с голяма досада брачните задължения. Асен Блатечки или Джордж е пасивен без никакво отношение към секса, за сметка на съпругата си, готова за секс по всяко време. Появата на две млади дами  преобръща живота на всички!“, каза Спасова. \r\nЛора КАЛЧЕВА", "date": "2019.01.14", "title": "Благоевград: Комедията „Когато котката я няма“ ще бъде представена в Драматичен театър „Никола Вапцаров” на 18 януари"}
{"url": "http://www.focus-news.net/news/2019/01/14/2611900/pregled-na-mezhdunarodnite-novini-do-13-chasa-agentsiya-fokus.html", "text": "Националният интерес на България е Република Македония да бъде стабилен и сигурен съсед, а страната ще стане такава, когато стане член на НАТО и Европейския съюз. Това е посланието на министъра на външните работи на България Екатерина Захариева, отбелязва скопското електронно издание  „Фактор“ . \r\nСъгласно думите й обаче, „България няма да прави компромиси с условията, които трябва да бъдат спазени и изпълнени“, необходими за стартиране на преговорния процес на Македония за членството в Общността.  \r\n„Едно от условията в преговорите за присъединяване е да имаме добросъседски отношения, да не бъде следвана изолационистка и националистическа политика, да не се краде историята на съседите и да не се отрича общото минало. България ясно ще определи тези условия“, увери българският външен министър, цитиран от местните медии. \r\n***  Министърът на външните работи на Турция Мевлют Чавушоглу отговори остро на заплахите на президента на САЩ Доналд Тръмп към Анкара във връзка със сирийските кюрди, информира електронното издание на вестник  „Милиет” . „Стратегическите партньори не си говорят чрез социалните медии. Десетки пъти сме казвали, че няма да се изплашим от никакви заплахи; че няма да ни мигне окото пред каквато и да е заплаха. Решителността ни е очевидна. … Ние не сме врагове на кюрдите. … Идеята за създаване на 30-километраво зона за сигурност по сирийско-турската граница се появява точно след тази наша решителност. Ние не сме против нея.”, посочва Мевлют Чавушоглу, цитиран от „Милиет”. \r\n***  Председателят на „Независими гърци“ Панос Каменос насочи гнева си към двама членове на партията, които подкрепиха публично правителството на премиера Алексис Ципрас – министъра на туризма Елена Кундура и заместник-министъра на земеделието Василис Кокалис, съобщава електронното издание на водещия гръцки ежедневник  Kathimerini . \r\nКаменос обяви изключването на Кундура от парламентарната група на „Независими гърци“, като заяви, че тя е „разменила гласа си и името на Македония за министерско място\". \r\nСъдбата и сподели също и заместник-министърът на земеделието и храните Василил Кокалис, който в сутрешните часове на деня заяви: „Вярвам дълбоко, че това правителство трябва да има историческия шанс да приключи работата си, с поредица от важни реформи и закони, които ще възстановят нормалността в страната и ще предотврати всички дестабилизиращи сценарии. Затова ще дам подкрепата си за правителството\". \r\nКаменос заяви в неделя, че ще освободи министрите от „Независими гърци“, които настояха за запазване на министерските им места преди гласуването на вота на доверие към правителството. Уволненията намаляват представителството на партията в 300-местния парламент на страната до четирима. \r\n***  Полицията в гръцката столица е задържала 20 души, събрали се пред концертна зала за протест срещу Преспанското споразумение, съобщава електронното издание водещия атински ежедневник  Kathimerini . \r\nПротестиращите, които са издигнали банер с призив за провеждането на референдум за споразумението на името на Македония, са били за кратко отведени в полицейско управление в Атина. \r\nКоалиционният партньор на премиера Алексис Ципрас - Панос Каменос, призова за организирането на референдум за сделката с Македония, след като напусна правителството в знак на протест срещу нея. Не е ясно дали протестиращите имат някаква връзка с Каменос или неговата партия „Независими гърци“, подчертават от редакцията. \r\n***  Решението за провеждане на парламентарни избори в Сърбия ще бъде взето след посещението на държавния глава на Руската федерация Владимир Путин в страната, съобщава електронното издание на водещия белградски ежедневник  „Политика“ . \r\nЗа президента на западната ни съседка Александър Вучич, който е и председател на Сръбската прогресивна партия (СПП), най-важно към момента е посрещането на Путин. То трябва да бъде като за „лидер на глобална сила като Русия, така, както е подобаващо“. Едва след това в Белград ще се разсъждава върху въпроса за това дали парламентарните избори, които трябва да се проведат през пролетта на 2020 г., да не бъдат изтеглени за по-предна дата.  \r\n„Основната причина, поради която Александър Вучич все още не е решил дали ще се проведат избори през пролетта, е страхът, че евентуален нов вот може да застраши чуждестранните инвестиции. Стратегическият държавен интерес е да се продължи икономическото развитие и тази година да бъдат открити още работни места. Ако бяха проведени избори, имаше вероятност някои чуждестранни инвеститори да се отдръпнат, никой не иска този сценарий“, разкри източник на изданието. \r\n***  Ирански товарен самолет се е разбил при кацане в района на град Сафадхащ, западно от столицата Техеран, 16 души са загинали, а един е тежко пострадал, пише иранското електронно англоезично издание  Tehran Times . \r\nСамолетът е изпълнявал полет от киргизтанската столица Бишкек до летище Паям, разположено в град Кередж, в непосредствена близост до Техеран и е превозвал месо. При кацането машината е излязла от пистата и е разрушила оградата на летището, след което е навлязла в жилищен, но необитаем район. \r\nНа борда е имало 17 души, като съгласно последната информация всички те са загинали. Не се привеждат данни за загинали или пострадали хора на земята. \r\nРазбилият се самолет е \"Боинг\" 707, собственост на Иранските ВВС, нает от частна иранска авиокомпания. Това е най-старият все още активен Боинг 707 – на 42 години, произведен в далечната 1976 година. \r\nКатастрофата е станала при сложни метеорологични условия, като според първоначалната информация пилотите са се опитали да приземят самолета на грешно летище – военното летище Фатх, чиято къса писта не е предназначена за токова големи самолети. То се намира само на 10 километра от летище Паям. Пистите са успоредно разположени, което вероятно е причина за навигационната грешка. През ноември 2018 година самолет на частна иранска авиокомпания се е приземил също по грешка на това летище, но никой не пострадал. \r\n***  САЩ призоваха косовските институции незабавно да премахнат 100-процентовите мита върху вноса на продукти от Сърбия и Босна и Херцеговина, за да дадат шанс на споразумението с Белград за нормализиране на двустранните отношения, съобщава водещият прищински ежедневник  Koha Ditore . \r\nОт посолството на САЩ в Прищина подчертаха, че многократно са отправяли молби към управляващите в Косово да отменят мярката. „Ние силно насърчаваме подновяването на фокуса върху ключовите цели на Косово - европейската перспектива и нормализирането на отношенията със Сърбия\", се казва в изявлението на американското посолство.  \r\nИзданието се е обърнало към дипломатическата мисия на САЩ с въпрос за срещата между президента на Косово Хашим Тачи и посланика на САЩ в Германия Ричард Гренел, близък сътрудник на лидера на Белия дом Доналд Тръмп, но не е получило коментар. Според Тачи Косово ще преразгледа отмяната на митата, ако бъде представена възможност за споразумение със Сърбия. \r\n***  Министърът на външните работи на Словакия Мирослав Лайчек пристига на посещение във Виена, където се очаква да подкрепи непропорционалното разпределяне на бежанци в Европа, тъй като приемането им в страната му „не е приемливо“, отбелязва австрийският национален ежедневник  Die Presse . \r\nЛайчак говори преди срещата с австрийския външен министър Карин Кнайсл срещу приемането на бежанци, като предложи Братислава да подпомогне граничната агенция на ЕС „Фронтекс“. Той отново изключи задължителното разпределение на бежанците:  „Приемането на мигранти не е политически и социално приемливо за Словакия, обществото не е готово за това\", увери Лайчак, като призова за съгласуването на „европейско решение, което е приемливо за всички\". \r\n„Дали ви харесва или не – няма значение, това е реалността“, подчерта първият дипломат на Братислава.  \r\nСловакия предложи помощ за „Фронтекс“ или Европейския фонд за подпомагане на Африка. „Страните от Вишеградската четворка също решихме да закупим четири кораба, за да помогнем на Италия и на патрулите на бреговата охрана в Средиземноморието\", обяви Лайчак в навечерието на срещата си с австрийския външния министър Карин Кнайсл. \r\n***  Един човек е загинал, а четирима други са в неизвестност след експлозия на газова бутилка в жилищна сграда в руския град Шахти в Ростовската област, предава  TACC . \r\nПо данни на Министерството на извънредните ситуации на Руската федерация след инцидента са спасени 43-ма души, още седем са извадени изпод развалините.  \r\n„Общо са евакуирани 140 души, от които 43-ма са спасени, а седем за извадени изпод развалините. Един човек е загинал, остава неизвестна съдбата на четирима души“, съобщават от пресслужбата на ведомството. \r\n***", "date": "2019.01.14", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/14/2611905/stara-zagora-75-godishna-zhena-e-stanala-zhertva-na-telefonna-izmama-sas-sumata-ot-12-000-leva.html", "text": "75-годишна жена е станала жертва на телефонна измама със сумата от 12 000 лева. Това съобщиха от пресцентъра на  МВР . Криминалисти от старозагорското Първо РУ разследват телефонната измама. На 12 януари сигнал за случилото се подала потърпевшата 75-годишна жена. Тя обяснила, че предишния ден, въведена в заблуждение, че помага на полицията да залови телефонни измамници, оставила на две места в областния град общо 12 000 лева. Образувано е досъдебно производство.", "date": "2019.01.14", "title": "Стара Загора: 75-годишна жена е станала жертва на телефонна измама със сумата от 12 000 лева"}
{"url": "http://www.focus-news.net/news/2019/01/14/2611907/ivan-totev-kmet-na-plovdiv-do-kraya-na-sledvashtata-sedmitsa-se-ochakva-da-bade-startirana-obshtestvenata-porachka-za-stadion-plovdiv.html", "text": "До края на следващата седмица се очаква да бъде стартирана обществената поръчка за стадион „Пловдив“. Това съобщи пред журналисти кметът Иван Тотев, предаде репортер на  Радио „Фокус” - Пловдив . „Там ще бъдат премахнати трибуните, ще бъде съборена и зала „Чайка“, тоест тази година ще се видят подготвителните дейности“, каза кметът. По думите му ще се мине през голямо проектиране. Тотев добави, че стойността на обекта е 15 млн. лева, а съоръжението ще получи лиценз за провеждане на концерти и мачове от Първа професионална лига. Съоръжението ще се изгражда на 11 етапа. За него и за проекта „Модър – Царевец” ще се кандидатства за държавно финансиране. Процедурата за последния обект е вече обявена. \r\n„Модър – Царевец” е най-големият обект, който Община Пловдив стартира тази година”, каза още Иван Тотев. \r\nЦветана ТОНЧЕВА", "date": "2019.01.14", "title": "Иван Тотев, кмет на Пловдив: До края на следващата седмица се очаква да бъде стартирана обществената поръчка за стадион „Пловдив“"}
{"url": "http://www.focus-news.net/news/2019/01/14/2611908/kyustendil-katastrofa-mezhdu-dva-leki-avtomobila-e-stanala-na-krastovishteto-mezhdu-ulitsite-buzludzha-i-efrem-karanov.html", "text": "Катастрофа между два леки автомобила е станала на кръстовището между улиците „Бузлуджа” и „Ефрем Каранов”, предаде репортер на  Радио „Фокус” – Кюстендил . При катастрофата няма пострадали хора, нанесени са леки материални щети върху превозните средства. Участниците в пътния инцидент чакат пристигането на екип на „Пътна полиция”. Преминаването през кръстовището не е затруднено. Улиците в града са заснежени и хлъзгави. \r\nВенцеслав ИЛЧЕВ", "date": "2019.01.14", "title": "Кюстендил: Катастрофа между два леки автомобила е станала на кръстовището между улиците „Бузлуджа” и „Ефрем Каранов”"}
{"url": "http://www.focus-news.net/news/2019/01/14/2611909/stara-zagora-tri-nepalnoletni-momcheta-sa-opitali-da-otkradnat-lek-avtomobil-v-selo-knyazhesko.html", "text": "Три непълнолетни момчета са опитали да откраднат лек автомобил в село Княжеско. Това съобщиха от пресцентъра на  МВР . На 12 януари служители на старозагорското Второ РУ се отзовали на сигнал от жител на село Княжеско – в 8.22 часа мъжът съобщил за опит за отнемане на лекия му автомобил „Фолксваген“. Превозното средство било преместено и изоставено. При огледа на място е установено, че са откраднати за акумулатор и зарядно за него, два ключа за автомобил и две тонколони. В резултат на проведените оперативно-издирвателни действия са разкрити и хванати извършителите – две 12-годишни момчета от Харманли и 14-годишен от Стара Загора. Образувани са досъдебни производства.", "date": "2019.01.14", "title": "Стара Загора: Три непълнолетни момчета са опитали да откраднат лек автомобил в село Княжеско"}
{"url": "http://www.focus-news.net/news/2019/01/14/2611910/sport-karoline-vozhnyatski-zapochna-s-uspeh-zashtitata-na-titlata-si-ot-avstraliya.html", "text": "Каролине Вожняцки започна убедително защитата на титлата си на Откритото първенство по тенис на Австралия. В двубой от първи кръг в Мелбърн световната номер три се наложи над белгийката Алисън ван Уйтванк с 6:3, 6:4 за малко над час и половина игра.  \r\nВ следващия кръг датчанката ще играе срещу Йохана Ларсон, която победи Вера Лапко след отказ на тенисистката от Беларус да играе.", "date": "2019.01.14", "title": "Спорт: Каролине Вожняцки започна с успех защитата на титлата си от Австралия"}
{"url": "http://www.focus-news.net/news/2019/01/14/2611912/pernik-trima-sa-zadarzhani-za-nezakonen-dobiv-na-vaglishta.html", "text": "Трима са задържани за незаконен добив на въглища. Това съобщиха от  ОДМВР- Перник . Акцията е проведена на 13 януари, от служители на Първо РУ – Перник. Органите на реда са установили незаконно копаене на въглища на около 500 метра от ул. \"17-та\", в кв. „Рудничар“. На място са установени и задържани 33-годишен мъж и двама непълнолетни, на 14 и 15-годишна възраст. До разкривката са намерени и конфискувани 25 чувала въглища, които са предадени за отговорно пазене на Община Перник. Тримата са били задържани, разпитани и освободени. \r\nЗапочнато е досъдебно производство по чл. 240 „а“ от НК и работата продължава съвместно с прокуратурата в областния град.", "date": "2019.01.14", "title": "Перник: Трима са задържани за незаконен добив на въглища"}
{"url": "http://www.focus-news.net/news/2019/01/14/2611911/burgas-kmetat-dimitar-nikolov-shte-predlozhi-na-oblastniya-epidemiologichen-shtab-da-bade-obyavena-gripna-vakantsiya-ot-15-yanuari-do-18-yanuari.html", "text": "Кметът Димитър Николов ще предложи на областния епидемиологичен щаб да бъде обявена грипна ваканция от 15 януари до 18 януари (включително). Това съобщиха от пресцентъра на  Община Бургас . Кметът се срещна с директора на РЗИ д-р Георги Паздеров, за да обсъдят повишения процент заболели ученици в община и област Бургас. Според д-р Паздеров отсъстващите заради грипа ученици в момента са над 15%. Щамът протича с последващи усложнения, тежки бронхити и бронхопневмонии, и според медиците засяга най-вече деца от 0 до 14 години. \r\nПо тази причина кметът Димитър Николов ще предложи на областния епидемиологичен щаб, който ще заседава днес от 14.30 часа в сградата на Областната администрация - Бургас, да бъде обявена грипна ваканция от 15 януари до 18 януари (включително). Той ще предложи още детските ясли и градини да останат отворени, но при засилен филтър към посетителите, а планирани за следващите дни събития с голяма посещаемост да бъдат отменени. Община Бургас очакват да чуе и допълнителните мерки, които ще предложат днес специалистите от РЗИ.", "date": "2019.01.14", "title": "Бургас: Кметът Димитър Николов ще предложи на областния епидемиологичен щаб да бъде обявена грипна ваканция от 15 януари до 18 януари"}
{"url": "http://www.focus-news.net/news/2019/01/14/2611906/kathimerini-votat-na-doverie-kam-pravitelstvoto-na-tsipras-shte-se-glasuva-v-sryada.html", "text": "Гласуването на вот на доверие към правителството на премиера Алексис Ципрас ще се състои в сряда вечер след двудневни дебати, стартът на които ще бъде даден в 10:00 часа местно време във вторник (съвпада с българското време), съобщава електронното издание на водещия гръцки ежедневник  Kathimerini . \r\nЦипрас призова да бъде гласуван вот на доверие след оставката на коалиционния му партньор – Панос Каменос от  „Независими гърци“. В тази връзка председателят на парламента Никос Вутсис предложи два дни на дебат, вместо обичайните три. \r\nОчаква се Ципрас да спечели вота на доверие, тъй като най-малко четирима депутати от „Независими гърци“ и трима независими народни представители потвърдиха, че ще го подкрепят. Тереза Герова", "date": "2019.01.14", "title": "Kathimerini: Вотът на доверие към правителството на Ципрас ще се гласува в сряда"}
{"url": "http://www.focus-news.net/news/2019/01/14/2611913/smolyan-s-vodosvet-shte-bade-otbelyazana-godishninata-ot-otkrivaneto-na-gkpp-zlatograd.html", "text": "С водосвет ще бъде отбелязана годишнината от откриването на ГКПП „Златоград”. Това съобщиха от пресцентъра на  Община Златоград . Тази година се навършват 9 години от официалното откриване на ГКПП „Златоград – Термес – Ксанти”.  По този повод на 15 януари от 11.00 часа в параклиса „Свети равноапостоли Константин и Елена” ще бъде отслужен тържествен водосвет за безаварийно пътуване по транспортната връзка между Република България и Република Гърция. \r\nЗа желаещите да посетят водосвета ще бъде организиран транспорт с час на тръгване 10.45 часа от паркинга в близост до сградата на Община Златоград.", "date": "2019.01.14", "title": "Смолян: С водосвет ще бъде отбелязана годишнината от откриването на ГКПП „Златоград”"}
{"url": "http://www.focus-news.net/news/2019/01/14/2611916/v-montana-beshe-otkrita-izlozhbata-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "В Монтана беше открита изложбата „140 години от Учредителното събрание и приемането на Търновската конституция“. Това съобщиха от пресцентъра на  Народното събрание . Жителите и гостите на града ще могат да видят документалната експозиция в сградата на Държавен архив – Монтана до 17 януари 2019 г.  \r\nПътуващата изложба „140 години от Учредителното събрание и приемането на Търновската конституция“ е подготвена по инициатива на Народното събрание със съдействието на Държавна агенция „Архиви“. Предстои през 2019 г. тя да бъде представена във всички областни центрове в страната. Монтана е вторият град в Северна България, в който гостува експозицията.  \r\nОбластният управител на област Монтана Росен Белчев откри изложбата и разказа основни факти около приемането на Търновската конституция. Той благодари за големия интерес, който бе проявен от хората в областта към представянето на експозицията.  \r\nНа представянето на изложбата присъстваха двамата заместник-областни управители Нина Петкова и инж. Цветко Цветков, представители на държавни и културни институции, граждани. Много ученици от 1 ОУ „Св. св. Кирил и Методий“, ПГПЧЕ „Петър Богдан“, ФСПГ „Васил Левски“, ПМПГ „Св. Климент Охридски“ дойдоха специално да разгледат изложбата и да научат нови интересни подробности за Учредителното събрание и Търновската конституция.   \r\nВ пътуващата изложба са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.", "date": "2019.01.14", "title": "В Монтана беше открита изложбата „140 години от Учредителното събрание и приемането на Търновската конституция“"}
{"url": "http://www.focus-news.net/news/2019/01/14/2611917/ep-ep-organizira-publichna-diskusiya-posvetena-na-dezinformatsiyata.html", "text": "Бюрото на Европейския парламент в България организира публична дискусия на тема „Имат ли значение фактите? Дезинформацията като инструмент по време на избори“. Дискусията ще се проведе в София на 22 януари 2019 г., вторник, от 16.00 ч. до 18.30 ч. в зала 6 на НДК (вход А6), съобщават от  пресслужбата на ЕП. \r\nУчастие в дискусията ще вземат Анели Ахонен от EUvsDisinfo, Европейска служба за външна дейност, Сам Джефърс, основател на проекта WhoTargetsMe, Крейг Дуайър, съосновател на ирландската Инициативата за прозрачен референдум и Марихе Аренце, образователен координатор в нидерландската неправителствена организация DROG.  \r\nЧетиримата чуждестранни гости ще представят опита на своите организации в борбата с дезинформацията в контекста на наближаващите европейски избори през май 2019 г. Техните презентации ще бъдат последвани от дискусия, по време на която публиката ще има възможност да задава въпроси към ораторите.  \r\nСъбитието ще бъде открито от Теодор Стойчев, ръководител на Бюрото на ЕП в България, а модератор на дискусията с публиката ще бъде журналистът Светослав Иванов.  \r\nРегистрацията за участие в дискусията е отворена до 9.00 часа на 22 януари и се извършва с попълването на онлайн формуляр на адрес: https://bulgaria.thistimeimvoting.bg/190122_bg_desinformation.  \r\nПълната програма на събитието ще намерите на www.europarl.bg.", "date": "2019.01.14", "title": "ЕП: ЕП организира публична дискусия, посветена на дезинформацията"}
{"url": "http://www.focus-news.net/news/2019/01/14/2611902/ivan-totev-kmet-na-plovdiv-ochakva-se-dvizhenieto-po-bul-tsar-boris-treti-obedinitel-da-bade-otvoreno-nay-kasno-do-21-yanuari.html", "text": "Очаква се движението по бул. „Цар Борис Трети Обединител“ да бъде отворено най-късно до понеделник – 21 януари. Това съобщи пред журналисти кметът Иван Тотев, предаде репортер на  Радио „Фокус” - Пловдив . Кметът обясни, че има необходимост от допълнително възстановяване на пътната инфраструктура, която беше променена, във връзка с изграждането на кулата за откриващото събитие на ЕСК - 2019. Самият неин демонтаж ще приключи до 17 януари, но ще е нужно да се възстанови светофарната уредба, която беше премахната там, да се демонтират разделителните огради, след като обектът се освободи. „За целта ще ни трябват поне още два дни, за да бъде напълно възстановено движението”, каза кметът. От Общината ще пуснат съобщения и за движението на автобусите в този район. \r\nЦветана ТОНЧЕВА", "date": "2019.01.14", "title": "Иван Тотев, кмет на Пловдив: Очаква се движението по бул. „Цар Борис Трети Обединител“ да бъде отворено най-късно до 21 януари"}
{"url": "http://www.focus-news.net/news/2019/01/14/2611914/burgas-v-apelativnata-prokuratura-shte-se-provede-brifing-po-povod-razsledvaneto-za-unishtozhena-prirodna-zabelezhitelnost-v-mestnostta-kavatsite.html", "text": "В залата на Апелативна прокуратура - Бургас ще бъде проведен брифинг по повод провеждащо се разследване за противозаконно унищожена природна забележителност в местността Каваците. Това съобщиха от пресцентъра на  Апелативна прокуратура - Бургас . Събитието ще започне в 14.45 часа. В брифинга участие ще вземат административният ръководител на Апелативна прокуратура – Бургас Любомир Петров, заместник административният ръководител на Апелативна прокуратура – Бургас Йовита Григорова и директорът на ОДМВР – Бургас старши комисар Калоян Калоянов.", "date": "2019.01.14", "title": "Бургас: В Апелативната прокуратура ще се проведе брифинг по повод разследването за унищожена природна забележителност в местността Каваците"}
{"url": "http://www.focus-news.net/news/2019/01/14/2611923/blagoevgrad-kmetat-d-r-atanas-kambitov-shte-dade-preskonferentsiya-na-15-yanuari.html", "text": "На 15 януари кметът на Благоевград д-р Атанас Камбитов ще даде пресконференция по актуални теми. Това съобщиха от пресцентъра на  общината . Срещата е насрочена за 12.00 часа в кабинета на кмета.", "date": "2019.01.14", "title": "Благоевград: Кметът д-р Атанас Камбитов ще даде пресконференция на 15 януари"}
{"url": "http://www.focus-news.net/news/2019/01/14/2611922/d-r-elena-vasileva-mbal-pazardzhik-40-detsa-s-ostri-virusni-infektsii-sa-nastaneni-v-parvo-detsko-otdelenie-na-bolnitsata.html", "text": "40 деца с остри вирусни инфекции са настанени в Първо детско отделение на областната болница. Това съобщи за  Радио „Фокус“ – Пазарджик  д-р Елена Василева, началник на отделението. По думите ѝ капацитетът на отделението е 30 легла. „Малките ни пациенти са с грипоподобни симптоми като хрема, мъчителна кашлица, висока температура и обща отпадналост. Лечението започва с прием на антивирусни препарати, като антибиотик се дава само при случаи на усложнения като пневмония, ларингит и гноен отит“, уточни д-р Василева. Тя допълни, че гражданите могат да се предпазят от сезонния грип, като ограничат контактите с болни хора, поддържат добра хигиена, проветряват помещенията и приемат противовирусни препарати. „Прилагането на противогрипната ваксина е препоръчително, особено при хора и деца, които са в контактна среда. Така ще се предпазят от усложнения“, припомни специалистът. \r\nАлбена ЖИЛЕКОВА", "date": "2019.01.14", "title": "Д-р Елена Василева, МБАЛ - Пазарджик: 40 деца с остри вирусни инфекции са настанени в Първо детско отделение на болницата"}
{"url": "http://www.focus-news.net/news/2019/01/14/2611921/ministar-krasimir-karakachanov-napadenieto-nad-kursanti-ot-tsiganin-e-poredniyat-sluchay-pokazvasht-che-ima-problem-v-obshtestvoto-koyto-ne-se-reshava-samo-s-protesti.html", "text": "Това е поредният случай, който показва, че има проблем в обществото, но той не се решава само с протести. Това каза пред журналисти министърът на отбраната Красимир Каракачанов във връзка с нападнатите от циганин курсанти, предаде репортер на  Агенция „Фокус” . „Разглеждам го като пореден вандализъм. Петима курсанти се прибират и една кола започва да кара след тях, препречва им пътя, от нея  излиза един 34-годишен мъж с брадва. Той чупи прозореца и троши капака на колата“, разказва министърът на отбраната, като посочи, че полицията бързо се е отзовала и въпросното лице е задържано. Той има 43 регистрирани престъпления. \r\nПо думите му хората, които искат оставката му знаят много добре какво иска да каже и умишлено погрешно тълкуват думите му. „Този, който организира протеста 2013 година е съден за присвояване. И то именно с пари от такива фондове, като „Америка за България“, каза Каракачанов, като допълни, че всеки има право да си протестира. „Всички тези организации, които години наред усвояваха огромни пари, е хубаво накрая да направят един отчет - колко пари получиха и за какво ги изразходиха и защо така се получава, че след тези стотици милиони, дори милиарди, които се изляха по европейски, световни и национални фондове, както и защо няма ефект от това“, допълни още той, като подчерта, че те са отговорни за всичко това, защото са получавали пари от такъв тип организации.", "date": "2019.01.14", "title": "Министър Красимир Каракачанов: Нападението над курсанти от циганин е поредният случай, показващ, че има проблем в обществото, който не се решава само с протести"}
{"url": "http://www.focus-news.net/news/2019/01/14/2611918/afp-obedinenoto-kralstvo-shte-publikuva-pismo-na-es-s-garantsii-za-sdelkata-za-brekzit.html", "text": "Британското правителство ще публикува писмо от Европейския съюз, в което са дадени „уверения\" за споразумението за излизане на страната от структурите на Европейския съюз в навечерието на историческо гласуване в парламента, предава  AFP . \r\n„Очаквам писмото, съдържащо уверения от председателя на Европейския съвет и председателя на Европейската комисия, да бъдат публикувани скоро, за да се даде време на депутатите да разгледат тези уверения\", заяви говорителят на премира Тереза Мей. Тереза Герова", "date": "2019.01.14", "title": "AFP: Обединеното кралство ще публикува писмо на ЕС с гаранции за сделката за Брекзит"}
{"url": "http://www.focus-news.net/news/2019/01/14/2611925/rayonnata-prokuratura-v-kazanlak-razsledva-napadenieto-nad-voenni-kursisti-mezhdu-sliven-i-gurkovo.html", "text": "Районна прокуратура- Казанлък извършва разследване за нападението над военни курсисти между Сливен и Гурково. Това съобщиха от пресцентъра на  Апелативна прокуратура-Пловдив . На 13 януари, около 19.00 часа, лек автомобил, марка „Ауди“ се е движил по пътя между Сливен и Гурково. Автомобилът е бил управляван от 20-годишен курсант в НВУ “Васил Левски“- Велико Търново. В автомобила са пътували още четирима негови колеги, на възраст 19-20 г. По същия път се движил и лек автомобил, управляван от 33-годишна жена, като в него пътувал и 32-годишен мъж. При движението си водачите на автомобилите са предприели няколко маневри - изпреварвания, като на 7 км преди Гурково, жената спряла напречно на осовата линия, а другият водач спрял след автомобила, управляван от нея. 32-годишният мъж слязъл от лекия автомобил и нанесъл удари с брадва по предно панорамно стъкло и преден капак на другия лек автомобил, след което се качил в автомобила, в който пътувал и се отдалечил от мястото. Пътуващите в другия автомобил достигнали до най-близката бензиностанция, откъдето в 19.06 часа сигнализирали на тел.112 и съответно съобщението било получено в Районно управление на МВР-Казанлък. Извършителят на деянието и спътничката му са установени в Прохода на Републиката и отведени в полицейския участък в Гурково. Мъжът е бил задържан за срок от 24 часа по Закона за МВР. На 13 януари е образувано бързо производство срещу мъжа за извършено престъпление по чл.325 ал.3 вр. с ал.2 от НК, със срок на разследване от 7 дни. \r\nДнес предстои да бъде повдигнато обвинение на мъжа за това, че на 13 януари е извършил непристойни действия, грубо нарушаващи обществения ред, изразяващи явно неуважение към обществото, като деянието е извършено при управление на МПС и се отличава с изключителна дързост (нанесъл удари с брадва по предното панорамно стъкло и предния капак) на лек автомобил, управляван от курсиста. След повдигане на обвинението ще бъде преценена законосъобразната мярка за неотклонение, която да бъде взета спрямо него. От събраните доказателства до момента е видно, че мъжът е осъждан по пет присъди за извършени кражби. Изтърпявал е и наказание „Лишаване от свобода“, като е лице от активния криминален контингент. Активната работа по бързото производство продължава под ръководството на Районна прокуратура-Казанлък.", "date": "2019.01.14", "title": "Районната прокуратура в Казанлък разследва нападението над военни курсисти между Сливен и Гурково"}
{"url": "http://www.focus-news.net/news/2019/01/14/2611927/chavdar-bozhurski-oblasten-upravitel-na-sliven-predpriemame-merki-za-obezopasyavane-na-rushashtite-se-sgradi-i-spasyavane-na-bivshata-belodrobna-bolnitsa.html", "text": "Мерки за обезопасяване на рушащите се сгради и спасяване на бившата белодробна болница предприемат Областна и общинска администрации в Сливен. Това съобщи пред  Радио „Фокус“ – Сливен  областният управител Чавдар Божурски. \r\nСградата на бившата болница е паметник на културата, а около нея са разположени 20 допълнителни сгради. По искане на областния управител специална комисия по разпореждане на кмета Стефан Радев е направила оценка на състоянието на сградите. Според комисията голяма част от тях или са разрушени или са в състояние, заплашващо от самосрутване. \r\n„Нито Областна администрация, нито Община Сливен могат да предприемат мерки за тяхното събаряне, тъй като постройките са собственост на търговско дружество „Белодобробна болница“, обявено в ликвидация от 2010 година. Принципал на дружеството е Министерството на здравеопазването. Ликвидацията на бившата болница не е приключила и до момента поради липсата на документи\", уточни областният управител Чавдар Божурски. Той добави, че е поискал от Община Сливен да бъде изменен подробният устройствен план на терена на болницата така, че в него да бъде обособен отделен парцел около основната сграда – паметник на културата, а останалата част да се използва след експертна оценка . „Такова изменение вече е направено, но трябва да има и становище на Министерството на културата. „Без тези становища не можем да предприемем нищо\", посочи Божурски. \r\nВ момента теренът не се и охранява. Преди това дружеството в ликвидация е имало сключен договор с Общинска охрана, но поради неплащане договорът е бил прекратен, уточни областният управител. \r\nБившата белодробна болница в Сливен се намира в центъра на града на терен от 28 дка. Самата основна сграда е паметник на културата. Поради лошото и състояние,лечебната  дейност бе прехвърлена в МБАЛ „Д-р Иван Селимински“, а самото дружество обявено в ликвидация. \r\nЛюдмила ЙОРГОВА", "date": "2019.01.14", "title": "Чавдар Божурски, областен управител на Сливен: Предприемаме мерки за обезопасяване на рушащите се сгради и спасяване на бившата белодробна болница"}
{"url": "http://www.focus-news.net/news/2019/01/14/2611926/mladen-petrov-mvr-problemat-v-informatsionnata-sistema-e-svarzan-edinstveno-s-izdavaneto-na-novi-dokumenti-raboti-se-za-otstranyavaneto-mu.html", "text": "Констатираният проблем в информационната система е свързан единствено с издаването на нови документи, работи се за неговото отстраняване. Това каза по време на брифинг директорът на Дирекция „Комуникационни и информационни системи” в МВР Младен Петров по повод предприетите действия по отстраняването на възникналия технически проблем в информационната система за издаване на българските документи за самоличност, предаде репортер на  Агенция „Фокус“ . „Нека първо да подходим позитивно и да направим всичко възможно, така, че да получите информация до края на деня какво ще се случи. За първи път се констатира подобен тип проблем в подобен мащаб. Установен е техническия проблем и се борим за неговото отстраняване“, посочи той. „За първи път се появява този проблем с това приложение. Проблемът е между клиентското приложение с работата на гишетата и централната база данни. В момента тази система извършва всички останали справки и електронни услуги, които работят и в момента се изпълняват. Единственият констатиран проблем е свързан с издаването на нови документи.“, обясни директорът на „Комуникационни и информационни системи“ в МВР. Той обясни, че системата се ползва от 2010 г., и до сега не е имало такъв проблем. Петров каза, че трудно би отговорил към момента, каква може да бъде възможната причина са проявяване на проблема. „Това са системи, при които в определен момент се появяват технологични неточности, които трябва да бъдат отстранявани, след тяхната констатация, какъвто е сегашният случай“, коментира той. „Профилактика се прави ежемесечно. Реално след стартиране на работа днес в 7.30 часа и при натоварване се е констатирал този проблем. Екипите пак са се събрали, за да го отстранят“, обясни Младен Петков. Попитан, дали ще бъдат глобявани хората с изтекли книжки и какво се ще случи с тези, които бързат за полети и са си подали документи, той отговори: „Тези, които са си подали заявление, те могат да бъдат издадени в момента. Говорим само за ново подадени документи, които се подават сега“.", "date": "2019.01.14", "title": "Младен Петров, МВР: Проблемът в информационната система е свързан единствено с издаването на нови документи, работи се за отстраняването му"}
{"url": "http://www.focus-news.net/news/2019/01/14/2611931/veliko-tarnovo-s-46-novi-kameri-se-sdobi-profesionalnata-gimnaziya-po-elektronika-aleksandar-popov-po-proekta-sigurnost-v-uchilishte.html", "text": "С 46 нови камери се сдоби Професионалната гимназия по електроника „Александър Попов“. Стойността им е 12 500 лв., като парите са осигурени по проект „Сигурност в училище“ на Образователното министерство. Това каза за  Радио „Фокус“ – Велико Търново  директорът на учебното заведение Нели Великова. По думите ѝ новите придобивки са монтирани в класните стаи, лабораториите, на площадките в коридорите и пространството около учебното заведение. „Те са поставени на възлови точки във и около самата сграда. Набелязали сме местата, в които могат да възникнат някакви ситуации. Имат изключително добра резолюция, добър обсег и благодарим на фирмите и на колегите, които реализираха проекта“, посочи още Нели Великова. \r\nТя допълни, че сега гимназията се е превърнала в най-добре охраняваното училище в града. По думите ѝ видеонаблюдението дава сигурност не само на учениците, но и на родителите. То улеснява работата и на други институции, като охранителни фирми, полицейско управление и други. \r\nЦелта на проекта, който се изпълнява в две направления, е осигуряване на свободен достъп на хора с увреждания и специални образователни потребности до сгради за обществено обслужване чрез изграждане на достъпна архитектурна среда до тях. Втората поставена задача е осигуряване на ефективен пропускателен режим в сградите, по-добра организация на охрана чрез технически средства и подготвени охранители, по-добра комуникация с правоохранителните органи и ефективен контрол в случай на инциденти чрез възможност за преглед на записите от видеонаблюдение. \r\nЛуиза ТРАНЧЕВА", "date": "2019.01.14", "title": "Велико Търново: С 46 нови камери се сдоби Професионалната гимназия по електроника „Александър Попов“ по проекта „Сигурност в училище“"}
{"url": "http://www.focus-news.net/news/2019/01/14/2611929/vidin-zhitelite-na-kvartal-nov-pat-posreshtat-tsiganskata-nova-godina.html", "text": "Жителите на видинския квартал „Нов път“ посрещат Банго Васил – циганската Нова година, предаде репортер на  Радио „Фокус“ – Видин . По традиция на този ден сутринта по улиците на квартала тръгват децата, които сурвакат за здраве. Циганите от квартал „Нов път“ приготвят за новогодишната трапеза печена пълнена гъска. От няколко години в квартала се организира конкурс за най-хубаво момиче.  \r\nОт 18.00 часа кметът на Община Видин Огнян Ценков ще присъства на традиционния конкурс „Мис Василица“ в квартал „Нов път“. \r\nАнна ЛОЗАНОВА", "date": "2019.01.14", "title": "Видин: Жителите на квартал „Нов път“ посрещат циганската Нова година"}
{"url": "http://www.focus-news.net/news/2019/01/14/2611930/aktsenti-v-predavaneto-sofiyska-tribuna-po-radio-fokus.html", "text": "В днешното издание на предаването „Софийска трибуна“, продукция на Столичната организация на БСП и  Радио „Фокус“ , отправяме поглед към предстоящите европейски и местни избори. Каква е политическата 2019 година, която ни очаква? За нагласите и готовността на левицата в София в навечерието на вотовете ще разговаряме с политолога и преподавател в СУ „Св. Климент Охридски“ Страхил Делийски. Ден преди парламентарните комисии по отбрана и по бюджет и финанси да разгледат предложението на кабинета за придобиване на изтребители F-16, актуалната тема ще коментираме във втората част с доц. д-р Николай Цонков, народен представител от „БСП за България“ и заместник-председател на парламентарната комисия по отбрана. Каква е позицията на БСП по темата, какви са основните проблеми и пречки, пораждащи забавянето на процедурата и каква може да бъде алтернативата? \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.01.14", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/01/14/2611919/ivan-totev-kmet-na-plovdiv-mozhem-da-se-pozdravim-za-profesionalno-organiziranoto-i-provedeno-otkrivashto-sabitie-na-plovdiv-esk-2019.html", "text": "Можем да се поздравим за професионално организираното и проведено откриващо събитие на Пловдив – ЕСК 2019. Това каза пред журналисти кметът на Пловдив Иван Тотев, предаде репортер на  Радио „Фокус” - Пловдив . „Още съм под емоционално въздействие, събитието надмина всички наши очаквания, но за това помогнаха и всички институции, които бяха наши партньори”, каза още Тотев. Той изказа огромната си благодарност на всички структури на МВР – ОДМВР - Пловдив, лично на Тодор Гребенаров, на НСО, на Пожарната, и на всички останали, които са осъществявали невидимия контрол, така че никой не е разбрал колко точно служители са били ангажирани. „Пловдив показа, че е готов и има потенциала да организира и други такива събития”, добави кметът Иван Тотев. По думите му всички чуждестранни участници – кметове на европейски градове и други представители на международни организации, са дали отлична оценка на събитието и са казали, че е прекрасно. \r\nПо отношение на критиките, свързани с хореографията и изпълненията, Тотев посочи, че не се е целяло да бъде показана висока култура в този откриващ ден, а по-скоро повече пловдивчани да се включат в това и да станат съпричастни. По думите му са се показали хора, които за първи път стъпват на сцена и са дали своя принос за създаването на празника и атмосферата около него. \r\n„Откриващите събития са отделни, те не са част от високата култура, които някои са очаквали”, каза кметът. Културната програма тепърва предстои – спектакли, изложби, така че всеки да намери своето събитие с художествена стойност. \r\nЦветана ТОНЧЕВА", "date": "2019.01.14", "title": "Иван Тотев, кмет на Пловдив: Можем да се поздравим за професионално организираното и проведено откриващо събитие на Пловдив – ЕСК 2019"}
{"url": "http://www.focus-news.net/news/2019/01/14/2611915/ministar-temenuzhka-petkova-darzhavnata-energetika-shte-osiguri-dopalnitelna-elektricheska-energiya-za-platforma-den-napred-koeto-shte-normalizira-borsoviya-pazar.html", "text": "Държавната енергетика ще осигури допълнителна електрическа енергия за платформа „ден напред“, което ще нормализира борсовия пазар. Това каза на брифинг министърът на енергетиката Теменужка Петкова, предаде репортер на  Агенция „Фокус“ . \r\n„Разговорът с ръководителите на трите енергийни дружества в страната, на трите дружества в БЕХ и т.н., беше изключително конструктивен, имахме възможност да си кажем много неща и се обединихме около три мерки. От държавната енергетика поемаме ангажимент да осигурим допълнително количество електрическа енергия за платформа „ден напред“, което да даде възможност на борсовия пазар да се нормализира. Надяваме се, че това ще доведе до спокойствие на пазара. Обединихме се и около необходимостта от създаването на нови стандартизирани профили“, заяви министър Петкова и посочи, че те ще бъдат разработени съобразно Закона за енергетиката и европейското законодателство. Енергийният министър обясни, че третата мярка е пазарно обединение в различни сегменти на страни от региона на Югоизточна Европа. \r\nЦветилена СИМЕОНОВА", "date": "2019.01.14", "title": "Министър Теменужка Петкова: Държавната енергетика ще осигури допълнителна електрическа енергия за платформа „ден напред“, което ще нормализира борсовия пазар"}
{"url": "http://www.focus-news.net/news/2019/01/14/2611932/faz-stotitsi-poleti-ot-i-za-letishteto-vav-frankfurt-na-mayn-sa-otmeneni-zaradi-predupreditelna-stachka.html", "text": "Стотици полети от и за летището във Франкфурт на Майн са отменени заради предупредителна стачка, която ще се проведе във вторник, 15 януари, съобщава германският национален ежедневник  Die Frankfurter Allgemeine Zeitung . \r\nОт редакцията изчисляват, че заради стачните действия на практика всеки трети полет от най-голямото летище в Германия няма да бъде изпълнен.  Според оператора „Фрапорт“ авиокомпаниите вече са отменили около 470 пристигащи и заминаващи полети. Профсъюзите на Верди призоваха служителите по сигурността на летището Франкфурт на Майн да напуснат работните си места във вторник между 2:00 и 20:00 часа местно време (3:00 и 21:00 часа българско време). Тереза Герова", "date": "2019.01.14", "title": "FAZ: Стотици полети от и за летището във Франкфурт на Майн са отменени заради предупредителна стачка"}
{"url": "http://www.focus-news.net/news/2019/01/14/2611933/kyustendil-300-sotsialno-slabi-zhiteli-ot-obshtinata-poluchavat-ezhednevno-hrana-po-proekta-topal-obyad.html", "text": "300 социално слаби жители от община Кюстендил получават ежедневно топъл обяд. Това каза пред  Радио „Фокус” – Кюстендил  Силвия Янакиева, управител на Комплекс за социални услуги в града. По думите ѝ ежедневно на тези хора се предоставя супа, основно ястие, десерт и по един хляб. Самата храна се приготвя в действащата кухня към социалния комплекс. „Храната се предоставя за консумация от хората в действащата обществена трапезария. За тези хора, които нямат възможност да идват до трапезарията, ние я доставяме до домовете им”, каза Силвия Янакиева. По думите ѝ по проекта „Топъл обяд” са обхванати жители на 38 села и на град Кюстендил. До потребителите в малките населени места храната се транспортира от Комплекса за социални услуги. Храната е безплатна за всички и не се заплаща такса. „Тази услуга е изключително важна за потребителите, тя се предоставя през цялата година. Някои от хората са с минимални пенсии, живеят в отдалечени села където няма дори и магазин и това е голяма подкрепа за тях”, каза Силвия Янакиева. \r\nВенцеслав ИЛЧЕВ", "date": "2019.01.14", "title": "Кюстендил: 300 социално слаби жители от общината получават ежедневно храна по проекта „Топъл обяд”"}
{"url": "http://www.focus-news.net/news/2019/01/14/2611934/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-i-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост“ и на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-македонската, българо-гръцката, българо-турската и българо-сръбската граница трафикът е нормален на всички гранични контролно-пропускателни пунктове.", "date": "2019.01.14", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“ и на ГКПП „Дунав мост 2“"}
{"url": "http://www.focus-news.net/news/2019/01/14/2611924/dots-ivan-ivanov-kevr-pazarnoto-obedinenie-v-razlichni-segmenti-na-strani-ot-regiona-na-yugoiztochna-evropa-shte-stabilizira-tsenite-na-balgarskata-nezavisima-energiyna-borsa.html", "text": "Пазарното обединение в различни сегменти на страни от региона на Югоизточна Европа ще стабилизира цените на Българската независима енергийна борса. Това каза на брифинг председателят на КЕВР доц. Иван Иванов, предаде репортер на  Агенция „Фокус“ . „Днес в КЕВР беше проведено заседание с участието на енергийния министър Теменужка Петкова, с ръководителите на трите енергийни дружества в страната, на трите дружества в групата на БЕХ и с ръководителя на организираната борсова търговия. Всички участници, до които бяха изпратени покани, се отзоваха и направиха високи професионални изказвания и предложения, които ще обсъдим с оглед да бъдат реализирани“, заяви доц. Иванов и уточни, че всички са се обединили около няколко предложения, които имат за цел да стабилизират сегмента „ден напред“. „Това ще донесе възможност за предсказуемост и ще успокои българското общество заради непрекъснато променящите се цени на електрическата енергия“, заяви той. \r\nДоц. Иванов посочи, че става дума за две мерки, които ще бъдат реализирани в кратък срок. „Една седмица се дава на дружествата да представят детайлно предложенията си, които бяха дадени от тях на тази среща. След това ще се проведе втора среща за съгласуване и уточняване реализацията на тези мерки. Първите две мерки – допълнителна ел. енергия за платформата „Ден напред“ и създаване на стандартизирани профили, са от важно значение за стабилизиране на ситуацията в борсата в сегмента „ден напред“. Третото предложение е в рамките на 2019 г. да се осигури пазарно обединение в различни сегменти на страни от региона на Югоизточна Европа. Това ще позволи допълнително стабилизиране на цените на Българската независима енергийна борса“, каза още той. „За да се осъществи пазарно обединение с други страни от „Югоизточна Европа, е необходима промяна в закона на т.нар. „експортна такса“, посочи доц. Иванов. От КЕВР съобщиха още, че по отношение на пазарното обединение са напреднали разговорите на България с Македония.  \r\nЦветилена СИМЕОНОВА", "date": "2019.01.14", "title": "Доц. Иван Иванов, КЕВР: Пазарното обединение в различни сегменти на страни от региона на Югоизточна Европа ще стабилизира цените на Българската независима енергийна борса"}
{"url": "http://www.focus-news.net/news/2019/01/14/2611920/ministar-temenuzhka-petkova-shte-napravim-analiz-za-da-proverim-koe-druzhestvo-mozhe-da-dava-dopalnitelni-kolichestva-elektroenergiya-za-segmenta-den-napred.html", "text": "Ще направим анализ, за да проверим кое дружество може да дава допълнителни количества електроенергия за сегмента „ден напред“. Това каза на брифинг министърът на енергетиката Теменужка Петкова, предаде репортер на  Агенция „Фокус“ . На въпрос какви ще бъдат допълнителните количества електроенергия за сегмента „ден напред“ и кой ще ги осигури, министър Петкова посочи, че най-важната функция на дружествата от групата на БЕХ е да бъде осигурена електроенергията за битовите потребители. „След това имаме ангажимент по отношение на осигуряване на енергията за платформата „ден напред“. А всички останали количества се продават чрез платформата на Българската независима енергийна борса. И сега целта е тези дружества да осигурят количества извън вече споменатите. До дни ще направим баланс на енергията, които дружествата могат да предоставя, и ще разберем кое дружество или кои ще са тези, които ще могат да предоставят такава“, обясни Петкова. Тя посочи, че ТЕЦ „Марица-изток 2“ работи на пълна мощност. „Но има една особеност – това са разходите за въглеродни емисии, които ТЕЦ-ът прави. Така че това също трябва да бъде взето предвид. Това са разходи, които влизат в себестойността на централата“, обясни енергийният министър.  \r\nЦветилена СИМЕОНОВА", "date": "2019.01.14", "title": "Министър Теменужка Петкова: Ще направим анализ, за да проверим кое дружество може да дава допълнителни количества електроенергия за сегмента „ден напред“"}
{"url": "http://www.focus-news.net/news/2019/01/14/2611936/kmetat-na-kavarna-nina-stavreva-400-hil-lv-sme-otdelili-za-podpomagane-na-bolnitsata-a-yaslite-i-detskite-gradini-prodalzhavat-da-badat-bezplatni.html", "text": "400 хил. лв. сме отделили за подпомагане на болницата, а яслите и детските градини продължават да бъдат безплатни. Това каза кметът на Каварна Нина Ставрева в интервю за  Агенция „Фокус“  за проекта на бюджет на Общината за 2019 г. Нина Ставрева подчерта, че детските заведения в Община Каварна са безплатни от 2016 г. „С общински приходи ще финансираме детските градини. Около 300 хил. лв. ще коства това. Финансираме издръжката на млечната кухня и на яслените групи с малко над 70 хил. лв.“, коментира Ставрева. Кметът обясни, че в бюджет 2019 г. е заложено дофинансиране на държавните дейности с 91 хил. лв. за възнаграждение на Общински детски комплекс, за детските градини в града и по селата и за издръжка на училищата, където има утвърдени маломерни паралелки. „Изцяло с общински приходи се финансира веществената издръжка на всички детски градини и на Обединения детски комплекс. Дофинансираме и функицонирането на Консултативния кабинет по проблемите на децата и младежта. Може би тук трябва да спомена, че във връзка с увеличението на 20 % в сферата на образованието на възнагражденията 97 % от предоставените от държавата средства за училищата в крайна сметка ще отидат за фонд „Работна заплата“. Пари за издръжка на училищата почти не остават, така че общинският бюджет ще бъде натоварен и с дофинансиране на това“, коментира Ставрева. Кметът обърна внимание, че Общината прави изключително активни мероприятия по отношение на здравния статус на жителите в Каварна. „Ангажиментът за зелена линейка, достъп до здравни услуги за всички населени места. Пролет и есен във всяко едно от населените места в общината осигуряваме присъствие на лекар, профилактични програми. През последните три години на годишна база на профилактични прегледи  по социално значими заболявания преминават между 600 и 800 жители на общината. Чисто превантивно правим тези програми. Те вече дават своя ефект“, каза Ставрева. „Подобряването условията за предоставяне на публични услуги в сферата на образованието, здравеопазването и социалните дейности категорично е сред основните ни приоритети“, каза Ставрева  \r\nДеница КИТАНОВА  Пълния текст на интервюто четете по-късно в „Мнение”", "date": "2019.01.14", "title": "Кметът на Каварна Нина Ставрева: 400 хил. лв. сме отделили за подпомагане на болницата, а яслите и детските градини продължават да бъдат безплатни"}
{"url": "http://www.focus-news.net/news/2019/01/14/2611937/shumen-shte-se-sastoi-izvanredno-zasedanie-na-obshtinskiya-savet-vav-veliki-preslav-po-povod-polzvaneto-na-turisticheska-spalnya-ot-td-patleyna.html", "text": "Ще се състои извънредно заседание на Общинския съвет във Велики Преслав. Поканата за сесията е публикувана на сайта на  Община Велики Преслав . Заседанието е насрочено за 14.30 часа в заседателната зала на Общинския съвет. В дневния ред е предивидена една докладна записка от председателя на Общинския съвет, относно върнато за ново обсъждане решение от декември 2018 г. касаещо предоставяне  за безвъзмездно ползване на туристическа спалня на Туристическо дружество „Патлейна“ – Велики Преслав.", "date": "2019.01.14", "title": "Шумен: Ще се състои извънредно заседание на Общинския съвет във Велики Преслав по повод ползването на туристическа спалня от ТД „Патлейна“"}
{"url": "http://www.focus-news.net/news/2019/01/14/2611935/boris-hadzhiyski-regionalen-istoricheski-muzey-pazardzhik-v-muzeya-se-sahranyavat-mnogo-dokumenti-fotografii-i-veshti-svarzani-s-osvobozhdenieto-na-grada.html", "text": "В Регионалния исторически музей в Пазарджик се съхраняват много документи, фотографии и вещи, свързани с освобождението на града. Това съобщи за  Радио „Фокус“ – Пазарджик  директорът на музея Борис Хаджийски. По думите му много добре запазена е сбирката от вещи, документи и фотографии на опълченци. „Изцяло са запазени личните сбирки с ордени за храброст и възпоменателни медали на Георги Таев, Георги Здравков, на руския войник Никифор Зеленски, който е участвал във войната, живял е и е починал след освобождението в града. Изключително интересни са дневниците на Петър Мусевич, пазарджиклия участвал в редовете на Руския червен кръст по време на войната. Самостоятелен раздел оформят снимките на известния пазарджишки фотограф Константин Тачев, които също са посветени на Руско-турската война“, отбеляза Хаджийски. Той допълни, че сред по-интересните експонати са и въоръжението, и сабята на опълченеца Антон Мумджиев. \r\nВаня НИКОЛОВА", "date": "2019.01.14", "title": "Борис Хаджийски, Регионален исторически музей - Пазарджик: В музея се съхраняват много документи, фотографии и вещи, свързани с освобождението на града"}
{"url": "http://www.focus-news.net/news/2019/01/14/2611939/sport-andi-mari-otpadna-na-starta-na-otkritoto-parvenstvo-po-tenis-na-avstraliya.html", "text": "Анди Мъри отпадна на старта на Откритото първенство по тенис на Австралия. В двубой от първи кръг на турнира, продължил повече от четири часа, поставеният под номер 22 в основната схема испанец Роберто Баутиста Агут победи Мъри с 6:4, 6:4, 6:7, 6:7, 6:2.  \r\nПреди старта на турнира в Мелбърн бившият номер едно в света обяви, че слага край на кариерата след тазгодишното издание на „Уимбълдън“. Причината са болките, които изпитва в хълбока в продължение на 20 месеца.  Тереза Герова", "date": "2019.01.14", "title": "Спорт: Анди Мъри отпадна на старта на Откритото първенство по тенис на Австралия"}
{"url": "http://www.focus-news.net/news/2019/01/14/2611940/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  ще се насочим към духовността и по-конкретно към историята на църквата „Света Богородица“ в Петрич. Наш събеседник ще бъде отец Ангел Кочев, архиерейски наместник. Село Кърналово е разположено на 8 километра северно от общинския център Петрич в югоизточното подножие на планината Огражден в Петричката котловина. Край селото бе осветен православен 10-метров кръст. Повече за символа на християнска вяра, както и за самото село ще научим от кмета Стоян Бойчев. В село Беласица се намира най-старото и единственото училище на територията на община Петрич, носещо името на големия български поет и революционер Христо Ботев. Негов директор е Ани Андреева. За материалната база и условията в ОУ „Христо Ботев“ с директора разговаря колегата Ливия Нинова. \r\nТелефоните в студиото са: 0885 303 373 и 073/ 88-55-81. Имейлът ни е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2019.01.14", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/01/14/2611941/sevdalina-popova-obshtina-belovo-praznikat-na-grada-se-otbelyazva-s-greyano-vino-kakto-sa-posreshtnati-osvoboditelite-predi-141-godini.html", "text": "Освобождението на Беловския край е реализирано от подразделенията на колоните на генерал Шувалов, движещи се по направление София - Ветрен и генерал Веляминов по направление София - Самоков - Белово. Това каза за  Радио „Фокус“ – Пазарджик  Севдалина Попова, старши експерт „Музейно дело“ в Община Белово. По думите ѝ стратегическият замисъл е на генерал Гурко, който командва Западния руски отряд. „Целта е да се обкръжи и плени армията на Сюлейман паша, който е установил щаба си в Пазарджик. Авангардът на колоната превзема Ветрен на 13 януари и изпраща част от Астраханския драгунски полк да превземе гара Бельово. Тя не среща особена съпротива и на 14 януари 1878 година е посрещната още на гарата с греяно подсладено вино“, коментира Попова. Тя допълни, че този ритуал е съхранен и до днес. „Освобождението на Белово на 14 януари е и празник на града като той се посреща не само с греяно вино, но се пали и голям огън, приготвят се питки със сирене така, както са посрещнати руските освободители на града преди 141 години“, каза също Попова. \r\nВаня НИКОЛОВА", "date": "2019.01.14", "title": "Севдалина Попова, Община Белово: Празникът на града се отбелязва с греяно вино, както са посрещнати освободителите преди 141 години"}
{"url": "http://www.focus-news.net/news/2019/01/14/2611938/stara-zagora-rayonniyat-prokuror-na-kazanlak-tanya-dimitrova-shte-napravi-izyavlenie-za-napadenieto-nad-voenni-kursisti-mezhdu-sliven-i-gurkovo.html", "text": "В 16.15 часа в сградата на Съдебната палата на ул. “Отец Паисий” №16 районният прокурор на Казанлък – Таня Димитрова ще направи изявление във връзка с образувано бързо производство за извършено хулиганство при управление на моторно превозно средство по първокласния път от Сливен към Гурково. Това съобщиха от пресцентъра на  Апелативна прокуратура-Пловдив . Районният прокурор Таня Димитрова ще направи изявление в кабинет № 22 в Съдебната палата.", "date": "2019.01.14", "title": "Стара Загора: Районният прокурор на Казанлък Таня Димитрова ще направи изявление за нападението над военни курсисти между Сливен и Гурково"}
{"url": "http://www.focus-news.net/news/2019/01/14/2611928/ministar-temenuzhka-petkova-na-balgarskata-energiyna-borsa-vsichko-e-spokoyno.html", "text": "На българската енергийна борса всичко е спокойно. Това каза на брифинг министърът на енергетиката Теменужка Петкова, предаде репортер на  Агенция „Фокус“ . „Нашата борса работи изключително добре – тя най-бързо успя да развие всички варианти за търговия. И това ни отличава от останалите борси, които работят от по-дълго време“, обясни министър Петкова. „Днес с електроразпределителните дружества говорихме за повишението на търсенето, за което се твърди, че пазарът не може да отговори. Искахме да направим този анализ, за да се види какво още би могло да се направи, за да задоволим това търсене и да не се стига до тази истерия на борсата. И мисля, че успяхме да стигнем до тези основни мерки, около които всички се обединихме“, заяви още тя. \r\nОт своя страна, председателят на КЕВР доц. Иван Иванов отговори, че правилата на нашата енергийна борса на 100% съответстват на правилата на европейските борси. \r\nЦветилена СИМЕОНОВА", "date": "2019.01.14", "title": "Министър Теменужка Петкова: На българската енергийна борса всичко е спокойно"}
{"url": "http://www.focus-news.net/news/2019/01/14/2611942/rakovodstvoto-na-pp-abv-shte-dade-preskonferentsiya-na-15-yanuari.html", "text": "Ръководството на ПП АБВ ще даде пресконференция на 15 януари 2019 г. Това съобщиха от пресцентъра на  ПП АБВ . Събитието ще се проведе от 12.30 часа в централата на партията на улица „Врабча“ 23. На пресконференцията ще бъдат обсъдени предложението на ПП АБВ към групите на партиите в Народното събрание за два варианта на вот на недоверие към правителството, както и позицията на ПП АБВ по окончателното решение на македонския парламент за промяна на името на Р Македония.", "date": "2019.01.14", "title": "Ръководството на ПП АБВ ще даде пресконференция на 15 януари"}
{"url": "http://www.focus-news.net/news/2019/01/14/2611946/ek-discovereu-dava-vazmozhnost-na-nad-14-500-mladi-hora-da-opoznayat-evropa.html", "text": "Повече от 14 500 младежи на 18-годишна възраст ще получат карта за пътуване DiscoverEU. Във втория кръг на инициативата на Европейската комисия бяха получени кандидатури от близо 80 000 млади хора от всички държави — членки на ЕС, съобщават от  пресслужбата на ЕК.   \r\nВъз основа на критериите за предоставяне на картата за пътуване и при спазване на квотата, определена за всяка държава — членка на ЕС, бяха избрани 14 536 млади европейци. Те ще могат да пътуват самостоятелно или в група от максимум 5 души между 15 април и 31 октомври 2019 г. за период до 30 дни. Мнозинството от тях ще се придвижват с влак, като в извънредни случаи ще използват други видове транспорт.  \r\nОсвен картата за пътуване младежите ще получат напътствия преди отпътуването и ще могат да установят връзка помежду си чрез социалните мрежи. Те ще бъдат информирани и за специалните възможности, от които могат да се възползват, например намаления на цените на билетите за музеи или културни обекти, участие в образователни дейности или мероприятия за добре дошли, организирани от жителите на местата, които посещават.", "date": "2019.01.14", "title": "ЕК: DiscoverEU дава възможност на над 14 500 млади хора да опознаят Европа"}
{"url": "http://www.focus-news.net/news/2019/01/14/2611944/pazardzhik-gerb-uchastva-v-chestvaneto-na-141-godini-ot-osvobozhdenieto-na-grada.html", "text": "ГЕРБ - Пазарджик участва в честването на 141 години от освобождението на града, съобщиха от офиса на  ГЕРБ - Пазарджик . Пред паметната плоча на ген. Николай Брок, командващ руските части, освободили Пазарджик, цветя поднесоха общинският ръководител на партията Гинче Караминова, членове на Жени ГЕРБ и младежката организация. От името на евродепутата от ГЕРБ/ ЕНП Андрей Новаков бе положен венец. По-късно бяха положени цветя и пред паметниците на генерал Гурко и Ованес Съваджиян, спасил града от опожаряване при изтеглянето на турските военни части през 1878 година.", "date": "2019.01.14", "title": "Пазарджик: ГЕРБ участва в честването на 141 години от освобождението на града"}
{"url": "http://www.focus-news.net/news/2019/01/14/2611947/silviya-yanakieva-kompleks-za-sotsialni-uslugi-kyustendil-ekipite-ni-dostigat-bez-problem-do-vseki-potrebitel-vapreki-snega.html", "text": "Въпреки снега екипите на Комплекса за социални услуги в Кюстендил достигат до всеки един от потребителите. Това каза пред  Радио „Фокус” – Кюстендил  Силвия Янакиева, управител на общинската структура. По думите ѝ най-масово използваните услуги са „Домашен социален патронаж” и „Топъл обяд”. Те изцяло се предоставят от екипите на Комплекса и обхващат потребители не само от град Кюстендил, но и от по-голямата част от селата. „Обстановката е сложна. Ние предоставяме храната целогодишно и нашите екипи са обучени и се справят. Колите са оборудвани за зимни условия. Хората, ползващи нашите услуги, трябва да знаят, че храна ще им бъде доставена, а ако се наложи ще се ползват и услугите на службите”, каза Силвия Янакиева. По думите ѝ екипите ежедневно достигат до обхванатите потребители, а в някои от случаите те са и единствените хора през седмицата, които имат пряк контакт с тях. Поради тази причина е изключително важно услугите да бъдат извършвани, без значение от метеорологичните условия. \r\nВенцеслав ИЛЧЕВ", "date": "2019.01.14", "title": "Силвия Янакиева, Комплекс за социални услуги - Кюстендил: Екипите ни достигат без проблем до всеки потребител въпреки снега"}
{"url": "http://www.focus-news.net/news/2019/01/14/2611948/babh-10-528-sa-izvarshenite-proverki-prez-dekemvri-izzeti-sa-2-836-kg-hrani.html", "text": "През декември 2018 г. инспекторите на дирекция „Контрол на храните” към Българската агенция по безопасност на храните (БАБХ ) са извършили общо 10 528 бр. проверки в цялата страна. Това съобщиха от пресцентъра на  БАБХ . 2 836 кг храни от животински и неживотински произход и 45 600 яйца са изтеглени и насочени за унищожаване. Количеството е конфискувано от производствени обекти, складове и магазини за търговия на едро и дребно, и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други – без документи за произход и без здравна и идентификационна маркировка.  За установени нарушения са издадени 376 предписания и са съставени 86 акта. Затворените  обекти в страната с временно преустановена дейност са два.", "date": "2019.01.14", "title": "БАБХ: 10 528 са извършените проверки през декември, иззети са 2 836 кг храни"}
{"url": "http://www.focus-news.net/news/2019/01/14/2611949/smolyan-pod-epidemichnite-stoynosti-e-zabolevaemostta-ot-ostri-respiratorni-zabolyavaniya-v-oblastta.html", "text": "178.33 на 10 000 е заболеваемостта от остри респираторни заболявания в област Смолян, но е под епидемичните стойности. Това съобщиха за  Радио „Фокус“ – Смолян  от Регионалната здравна инспекция – Смолян. През миналата седмица от 7 до 13 януари в РЗИ – Смолян са регистрирани 50 случая на остри респираторни заболявания, при 34 за предходната седмица. Най-много са заболелите при децата и подрастващите. 14 са случаите при най-малките от 0 до 4 години, а 20 са те при децата от 5 до 14 години. Един случай е регистриран във възрастовата група от 15 до 29 години, 13 при жителите на област Смолян от 30 до 64 години и два при хората над 65 години. \r\nПрез отчетния период са регистрирани и заразни заболявания. От чревните инфекции има 2 случая на ентероколит и един на салмонелоза. От въздушно-капковите инфекции са регистрирани 9 случая на варицела. През последните дни в област Смолян има и 1 случай на хепатит тип С. \r\nНели ГЕРГЬОВСКА", "date": "2019.01.14", "title": "Смолян: Под епидемичните стойности е заболеваемостта от остри респираторни заболявания в областта"}
{"url": "http://www.focus-news.net/news/2019/01/14/2611950/kmetat-na-kavarna-nina-stavreva-ot-nachaloto-na-mandata-turizmat-e-prioritetna-politika-a-rezultatite-pokazvat-che-rabotim-vyarno-v-tazi-posoka.html", "text": "От началото на мандата туризмът е приоритетна политика, а резултатите показват, че работим вярно в тази посока. Това каза кметът на Каварна Нина Ставрева в интервю за  Агенция „Фокус“  за проекта на бюджет на Общината за 2019 г. Ставрева коментира, че са предвидени средства за аварийно укрепване и реконструкция на подпорна стена на плаж „Каварна“. „Един обект, по чиято реализация работим вече две години. Тази година ще има реално извършване на дейностите, поддръжка на зелени площи, парковете в града и по селата“, допълни още Ставрева. Тя допълни, че са предвидени средства за ремонти на улична мрежа и улично осветление.  Кметът на Общината допълни, че за модернизацията и развитието на инфраструктурата в бюджета на Каварна са предвидени близо 2 млн. лв. „630 хил. лв. се осигуряват от държавата за капиталови разходи, а останалите 1, 4 млн. ще се осигурят изцяло от местни приходи и  ще покрият широк спектър от дейности в благоустрояването и комуналната среда“, коментира още Нина Ставрева. Тя допълни, че около 400 хил. лв. са предвидени за културния календар на Община Каварна за 2019 г., а  200 хил. лв. са отделени за спорт.  \r\nДеница КИТАНОВА", "date": "2019.01.14", "title": "Кметът на Каварна Нина Ставрева: От началото на мандата туризмът е приоритетна политика, а резултатите показват, че работим вярно в тази посока"}
{"url": "http://www.focus-news.net/news/2019/01/14/2611943/liderat-na-bsp-korneliya-ninova-izprati-pismo-do-udo-bulman-za-podkrepa-po-paketa-mobilnost.html", "text": "Лидерът на БСП Корнелия Нинова изпрати писмо до Удо Булман, председател на Прогресивния алианс на социалистите и демократите в Европейския парламент, за подкрепа за отлагане на дебатите и решението на Европейския парламент по предложения пакет „Мобилност” до следващия законодателен мандат. Това съобщиха от пресцентъра на  БСП . „От името на Българската социалистическа партия се обръщам към Вас, във връзка с предстоящото обсъждане на Пакет „Мобилност”, предложен от Европейската комисия. Вярваме, че в сегашния си вид законодателното предложение води до дълбоко разделение между европейските държави и между членовете на нашето социалистическо семейство“, пише председателят на БСП Корнелия Нинова в писмото си. Според нея, с оглед на предстоящите Европейски избори, подобни различия подкопават, както доверието в Обединена Европа, така и позициите на европейската левица. „Нуждаем се от повече време да постигнем приемливо споразумение за пълноценен ЕС, който гарантира приобщаващ растеж, социална пазарна икономика и още по-дълбока икономическа, социална и териториална кохезия между страните-членки и техните граждани“, допълва тя. „Използвам тази възможност да Ви уверя, че се ангажираме да работим в сътрудничество на всички нива, докато достигнем до пакет, гарантиращ равни права и възможности на всички европейски граждани, компании и държави членки“, заявява още Корнелия Нинова.", "date": "2019.01.14", "title": "Лидерът на БСП Корнелия Нинова изпрати писмо до Удо Булман за подкрепа по пакета „Мобилност“"}
{"url": "http://www.focus-news.net/news/2019/01/14/2611952/haskovo-dvama-mazhe-sa-osadeni-za-napadenie-na-politseyski-sluzhitel.html", "text": "По внесен обвинителен акт на Районна прокуратура - Хасково са осъдени двама мъже за нападение на полицейски служител. Това съобщиха от пресцентъра на  Апелативна прокуратура - Пловдив .     \r\nОбвинителният акт на единият от тях - 21-годишен с инициали В.К., е за това, че на 1 август 2018 г. в Хасково е причинил лека телесна повреда на младши инспектор от ОДМВР - Хасково, изразяваща се в кръвонасядане с травматичен оток в дясната слепоочна област на главата, при изпълнение на службата му и за това, че е обиждал полицейски служители и замахнал с парче ламарина към тях, като деянието по своето съдържание се отличава с изключителна дързост. \r\nНа другия мъж - 33-годишен с инициали В.Г., беше повдигнато обвинение за това, че е използвал земеделско сечиво (вила) за заплаха на полицейски служители от ОДМВР - Хасково, като деянието по своето съдържание се отличава с изключителна дързост. \r\nПо споразумение, одобрено от Районен съд - Хасково, на В.К. е наложено наказание „Лишаване от свобода“ за срок от 3 години с изпитателен срок от 5 години, а на В.Г. е определено наказание „Пробация“ със следните пробационни мерки: „Задължителна регистрация по настоящ адрес\" с продължителност 2 години и 2 месеца, с периодичност на явяване и подписване пред пробационен служител два пъти седмично, „Задължителни периодични срещи с пробационен служител” - с продължителност две години и два месеца. \r\nОпределението на Районен съд - Хасково, за одобряване на споразуменията, е окончателно и не подлежи на обжалване и протест.", "date": "2019.01.14", "title": "Хасково: Двама мъже са осъдени за нападение на полицейски служител"}
{"url": "http://www.focus-news.net/news/2019/01/14/2611953/zam-ministarat-denitsa-nikolova-i-kmetat-na-sofiya-yordanka-fandakova-podpisaha-dogovor-za-izgrazhdaneto-na-novi-tsentrove-za-podkrepa-i-grizha-za-vazrastni-i-hora-s-uvrezhdaniya-v-sofiya.html", "text": "В София стартира проект за изграждане на девет нови социални центъра за подкрепа и грижа за възрастни и хора с увреждания. Това съобщиха от  пресцентъра на министерството на регионалното развитие и благоустройството . Проектът „Подкрепа за деинституционализация на социалните услуги за възрастни и хора с увреждания” с бенефициент Столична се финансира от Министерството на регионалното развитие и благоустройството чрез Оперативна програма „Региони в растеж“ 2014-2020 г. с над 5 млн. лв., които са 100% безвъзмездна финансова помощ. Договорът за изпълнение на проекта бе подписан от заместник-министъра на регионалното развитие и благоустройството и ръководител на Управляващия орган на ОПРР Деница Николова и кмета на София Йорданка Фандъкова. Проектът предвижда строителство на нова подходяща и ефективна социална инфраструктура в 2 обекта, чрез което ще се създадат 9 нови социални услуги за пълнолетни лица с увреждания и възрастни хора. Единият обект ще се намира в Княжево, в двора на  Дома за пълнолетни лица с деменция. Планира се в прилежащото пространство на дома да бъде изграден дневен център за подкрепа на лица с различни форми на деменция и техните семейства. Вторият обект  ще се реализира в „Подгумер“, Нови Искър, където в момента работят Дом за пълнолетни лица с умствена изостаналост и Защитено жилище за лица с психични разстройства. Там ще  бъдат изградени нови шест центъра за грижа за лица с умствена изостаналост и два центъра за грижа за лица с психични разстройства.  \r\nПо проекта ще се осигури и необходимото оборудване и обзавеждане. Изградената нова материална база ще създаде подходяща инфраструктура, в която да се предоставят качествени социални услуги, предназначени за задоволяване на нуждите и потребностите на общо 160 лица с увреждания, които ще получат възможност за по-достоен и пълноценен живот. \r\nЗаместник-министър Деница Николова подчерта, че Столична община е извървяла нелек път, за да стигне до реализацията на проекта, който ще осигури подкрепа за хората с най-тежки и сериозни заболявания. Тя напомни, че подобряването на социалните услуги за хората в неравностойно положение е било винаги сред приоритетите на българското правителство. „В предишния програмен период МРРБ вложи над 153 млн. лв. чрез Оперативна програма „Регионално развитие“ 2007-2013 г. в социални услуги  в подкрепата на децата от домове за лишени от родителски грижи, като създадохме десетки центрове, в които те се отглеждат и възпитават в модерна и по-близка до семейната среда.  Сега довършваме политиката за деинституционализация на децата в риск, като ще изведем всички от старите домовете и ги настаним в модерни центрове, както ще осигурим и адаптацията им в обществото в преходни и защитени жилища“, коментира зам.-министър Николова.  \r\nВ настоящия програмен период по Оперативна програма „Региони в растеж“ 2014-2020 г. са осигурени 45 млн. лв. безвъзмездни европейски средства и почти още толкова финансиране от националния бюджет за завършване на политиката по деинституционализация на децата и с почти аналогичен ресурс в подкрепа на възрастните, съобщи още Николова.", "date": "2019.01.14", "title": "Зам.-министърът Деница Николова и кметът на София Йорданка Фандъкова подписаха договор за изграждането на нови центрове за подкрепа и грижа за възрастни и хора с увреждания в София"}
{"url": "http://www.focus-news.net/news/2019/01/14/2611951/nova-makedoniya-makedoniya-edi-rama-poe-funktsiite-i-na-ministar-na-vanshnite-raboti-na-albaniya.html", "text": "Премиерът на Македония Еди Рама пое функциите и на министър на външните работи до назначаването на нов на поста, съобщава електронното издание на първия скопски вестник  „Нова Македония“  . \r\nАлбанският президент Илир Мета отказа да подпише указа за назначаването на нов министър на външните работи в установения срок. Кандидатурата на Гент Джайкай бе издигната от Рама. Според държавния глава обаче той няма необходимите качества да заеме поста, който доскоро заемаше Дитмир Бушати. От редакцията припомнят, че Джикай подкрепя идеята за промяна на границите между Косово и Сърбия.  Тереза Герова", "date": "2019.01.14", "title": "„Нова Македония“ (Македония): Еди Рама пое функциите и на министър на външните работи на Албания"}
{"url": "http://www.focus-news.net/news/2019/01/14/2611956/kathimerini-gratskite-fermeri-izlizat-na-protest-na-28-yanuari.html", "text": "Земеделските производители ще подкарат тракторите си по национални пътища на Гърция на 28 януари, за да протестират срещу въздействието на мерките за строги икономии върху доходите им, призовавайки за данъчни облекчения, за възстановяване на отменените им обезщетения и защита за задлъжнелите собственици, съобщава електронното издание на гръцкия вестник  Kathimerini . \r\nРешението за действие бе взето на среща в Серес на фермери от цяла Северна Гърция. Земеделските производители от Пелопонес и Централна Гърция ще се срещнат следващата седмица и се очаква да се присъединят към протеста. \r\nЗемеделските производители също призовават правителството да намали нарастващите им производствени разходи, като се откаже от данъците върху петрола, да намали разходите за електроенергия и да премахне ДДС-то върху селскостопанската техника и доставки. \r\nНе се привежда информация за това кои участъци ще бъдат блокирани заради протестите и дали те ще засегнат движението от и за България. Тереза Герова", "date": "2019.01.14", "title": "Kathimerini: Гръцките фермери излизат на протест на 28 януари"}
{"url": "http://www.focus-news.net/news/2019/01/14/2611955/blagoevgrad-spetsialno-naznachena-komisiya-razglezhda-pismata-koito-detsata-ot-oblastta-sa-pusnali-v-kutiyata-na-dyado-koleda.html", "text": "Деца от Благоевград и областта написаха и пуснаха стотици писма в кутията на Дядо Коледа, която повече месец остана под елхата на централния площад в града. Това съобщиха от пресцентъра на  Община Благоевград . Инициативата, която се провежда за поредна година в Благоевград, е по идея на кмета д-р Атанас Камбитов и екипа му. Тя има за цел да насърчи въображението на малките жители и да ги зарадва, сбъдвайки желания. И тази година, децата са проявили креативност, като са подготвили собственоръчно красиви цветни картички и рисунки. В кутията има пуснато и видеопослание до Белобрадия старец, записано на диск.   \r\nСпециално назначена комисия вече разглежда писмата. Избраните единодушно от журито писма и рисунки ще бъдат предоставени на кмета на Община Благоевград д-р Атанас Камбитов, който ще сбъдне съкровени детски желания. \r\nПрактиката показва, че освен материални подаръци, децата на Благоевград молят Дядо Коледа в писмата си за мир, любов и разбирателство сред хората.", "date": "2019.01.14", "title": "Благоевград: Специално назначена комисия разглежда писмата, които децата от областта са пуснали в кутията на Дядо Коледа"}
{"url": "http://www.focus-news.net/news/2019/01/14/2611954/sergey-lavrov-sled-sreshtata-s-yaponskiya-si-kolega-suverenitetat-na-rusiya-nad-kurilskite-ostrovi-ne-se-obsazhda.html", "text": "Въпросът за суверенитета на Русия над Курилските острови не се обсъжда. Това подчерта министърът на външните работи на Руската федерация Сергей Лавров след преговорите с японския си колега Таро Коно, предава  TACC . \r\n„Привлякохме вниманието на нашите колеги от Япония върху това, че въпросът за суверенитета на Русия над Курилските острови не се обсъжда. Това е територия на Руската федерация“, категоричен бе първият дипломат на Москва. \r\nЛавров посочи, че страните все още имат значителни различия по въпроса за мирния договор. \r\n„Няма да крия, все още имаме значителни различия. Първоначално позициите бяха диаметрално противоположни, многократно говорихме за това, но политическата воля на нашите лидери за пълно нормализиране на отношенията между Русия и Япония ни подтиква да засилим този диалог\", заяви ръководителят на руското външно министерство. Тереза Герова", "date": "2019.01.14", "title": "Сергей Лавров след срещата с японския си колега: Суверенитетът на Русия над Курилските острови не се обсъжда"}
{"url": "http://www.focus-news.net/news/2019/01/14/2611958/blagoevgrad-detsa-ot-nachalno-uchilishte-sv-paisiy-hilendarski-posetiha-obshtina-bansko-i-survakaha-kmeta-georgi-ikonomov.html", "text": "Децата от първите класове при Начално училище „Св. Паисий Хилендарски” - Банско посетиха Община Банско. Това съобщиха от пресцентъра на  Община . Водени от директора Евгения Тренчева, учителката Татяна Златева, музикалния педагог Марин Бърдарев и спортния педагог Георги Кавръков, най-малките ученици сурвакаха кмета Георги Икономов и отправиха своите по детски чисти пожелания за здрава и успешна година. След веселата тематична програма, първокласниците бяха поканени на разговор с ръководството на местната администрация като едни истински гости в Общината. Кметът ги запозна със своята работа и им показа символите на града – ключа от портите на Банско, официалното знаме и официалния печат на курорта. Както повелява традицията, всеки от малките сурвакари получи торбичка с лакомства и бонбони, а в края на посещението Икономов им благодари и им пожела да бъдат здрави, усмихнати и отлични ученици.", "date": "2019.01.14", "title": "Благоевград: Деца от Начално училище „Св. Паисий Хилендарски” посетиха Община Банско и сурвакаха кмета Георги Икономов"}
{"url": "http://www.focus-news.net/news/2019/01/14/2611945/makfaks-makedoniya-v-makedoniya-dadoha-zelena-svetlina-za-sabirane-na-podpisi-za-nov-referendum-za-imeto.html", "text": "С осем гласа „за\" и един „въздържал се\", Комисията за политическа система прие инициативата на Тодор Петров за събиране на подписи за обявяване на нов референдум за името с въпроса: „За“ Република Северна Македония ли сте?“, предава македонската информационна агенция  „Макфакс“ . \r\n„С изменението на Конституцията с предложение за промяна 33 бе направен опит да се промени името в съответствие със споразумението Димитров-Коцияс, което де юре не съществува\", твърди Петров. \r\nТой се позова на референдума на 30 септември и на заключението на Държавната избирателна комисия, според която допитването е невалидно. \r\nИнициативата е издигната по предложение на 179 души и отговаря на всички условия в съответствие със Закона за референдума, подчертава агенцията. Тереза Герова", "date": "2019.01.14", "title": "„Макфакс“ (Македония): В Македония дадоха „зелена светлина“ за събиране на подписи за нов референдум за името"}
{"url": "http://www.focus-news.net/news/2019/01/14/2611957/dobrich-ofitsialno-beshe-dadeno-nachalo-na-remontnite-raboti-v-lekoatleticheskata-zala-v-sporten-kompleks-prostor.html", "text": "Официално беше дадено начало на ремонтните работи в лекоатлетическата зала в Спортен комплекс „Простор“, предаде кореспондент на  Радио „Фокус” – Варна . На церемонията присъстваха кметът на Добрич Йордан Йорданов, областният управител Красимир Кирилов и министърът на младежта и спорта Красен Кралев. Предоставените от държавата средства са в размер на 307 764 лв. Ще бъде подменена настилката в лекоатлетическата зала, ще бъдат направени секторите за хвърляне и скокове, ще бъде доставено и монтирано спортно оборудване в сектора за тласкане на гюлле.  \r\nПрез последните години Добрич беше домакин на подготовката на републиканските първенства по лека атлетика за състезатели от всички възрасти, което подчертава важността на спортната зала. Тя се определя от Общината като стратегически обект и от гледна точка на провеждането на бъдещи състезания от високо ниво.  \r\nСпоред министър Красен Кралев лекоатлетическата зала е една от двете в страната, която позволява провеждане на пълноценна подготовка на състезателите през зимата. „Българският спорт дължи много на тази зала, тъй като години наред тя обезпечаваше всички нужди на лекоатлетите за зимната подготовка. След като през миналата година приключи ремонтът на „Асикс арена“, сега вече можем да започнем да реконструираме и тази зала“, каза Красен Кралев. Той посочи, че също е тренирал години наред в тази зала.  \r\nИдеята е след ремонта лекоатлетическата зала да отговаря на всички изисквания за провеждане на различни по вид спортни състезания. Срокът за приключване на ремонта и обновяването е 40 дни.  \r\nКметът Йордан Йорданов определи този проект като един от важните за града. Той изрази своето задоволство от факта, че залата ще бъде модернизирана и ще създаде условия младите хора да тренират и да носят успехи за Добрич и България.  \r\nЖулиета НИКОЛОВА", "date": "2019.01.14", "title": "Добрич: Официално беше дадено начало на ремонтните работи в лекоатлетическата зала в Спортен комплекс „Простор“"}
{"url": "http://www.focus-news.net/news/2019/01/14/2611959/dora-chausheva-natsionalen-muzey-vasil-levski-karlovo-sadarzhatelnite-programi-koito-sazdavat-poznanie-i-vazpitavat-otnoshenie-kam-geroite-ni-sa-po-vazhni-ot-paradnite.html", "text": "Съдържателните програми, които създават познание и възпитават отношение към героите ни, са по-важни от парадните. Това каза за предаването „Без Ботев няма България“ на  Радио \"Фокус\"  директорът на Националния музей “Васил Левски”- Карлово Дора Чаушева.  \r\n „За съжаление, когато се връщаме към тези годишнини, ние организаторите, понякога се увличаме по официални, представителни прояви, а съдържателните, които създават познанието и изграждат отношение към личностите на героите, остават на заден план. А такива прояви и програми, особено за институции като музеите  са изключително важни“ каза тя. Дора Чаушева  обясни, че годишнините са добър повод да се върнем назад към най-героичните етапи от историята ни, а именно Възраждането. Тя каза още, че преподава в образователна програма в музея, която се реализира в продължение на няколко години. Целта й е да дадат повече познания на децата от тези, които получават в държавните училища по задължителната образователна програма. След време такива програми ще дадат резултат, изрази надежда тя и обясни, че образованите деца и млади хора, които посещават музея и се интересуват, ще знаят националните си герои и ще имат отношение към историята на Отечеството си. \r\nЦоня СЪБЧЕВА", "date": "2019.01.14", "title": "Дора Чаушева, Национален музей “Васил Левски” -Карлово:  Съдържателните програми, които създават познание и възпитават отношение към героите ни, са по-важни от парадните"}
{"url": "http://www.focus-news.net/news/2019/01/14/2611961/aneliya-gerenska-istoricheski-muzey-dupnitsa-spomenite-na-nikola-lazarkov-i-georgi-nachev-ni-davat-dosta-informatsiya-okolo-osvobozhdenieto-na-grada.html", "text": "Спомените на Никола Лазарков и Георги Начев ни дават доста информация около освобождението на Дупница. Това каза за  Радио „Фокус“ - Пирин  Анелия Геренска, директор на Общински исторически музей – Дупница. „Никола Лазарков, който по това време е около 19 - 20-годишен юноша, с изключително вдъхновение разказва за тези моменти, в неговите спомени из робското минало на град Дупница. Той има няколко преиздавания и те са доста интересни особено в период на след освобождението“, каза Геренска. По думите ѝ неговите спомени са едни от историческите извори за този момент. Другите спомени са на Георги Начев, който също е един от доброволците, включили се доброволчески отряд за освобождението на Джумая. „Той също описва, а по-късно е и в Сръбско- българското война, като участва и в Балканските войни. Техните спомени да много интересни, като те се потвърждават и от документите за Руско- турската освободителна война, които са публикувани. Майор Орлински пише в едно от донесенията, че дупничани са изключително активни и искат да бъдат въоръжени, да им се предостави оръжие, за да продължат освободителния поход и на юг към другите български градове. Клаузите на Берлинския договор прокарват една изкуствена граница между Дупница и Горна Джумая. Хубаво е, че Дупница има щастливата съдба да остане в свободните предели“, каза още Геренска. \r\nЛора КАЛЧЕВА", "date": "2019.01.14", "title": "Анелия Геренска, Исторически музей - Дупница: Спомените на Никола Лазарков и Георги Начев ни дават доста информация около освобождението на града"}
{"url": "http://www.focus-news.net/news/2019/01/14/2611962/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” по  Радио „Фокус” - Пловдив  днес ще попитаме как премина годината в Центъра за настаняване от семеен тип в община Садово, от неговия управител Янка Чукалова. Ще попитаме какво предстои да се случи там, има ли промени в състава на настанените и в обслужващия персонал. \r\nВ днешното предаване ще говорим и с Недко Недялков, директор на Палеонтологичния музей в Асеновград, където се съхранява ценна находка от района на Садово. От 1975 година землището на село Ахматово в Садовска община е обявено за обект с национално значение, с постановление на Министерския съвет. Причината за това е, че в пясъчна кариера край селото е открита находка на праисторическо животно - хипарион. Подробностите слушайте в предаването ни. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Водещ е Цветана Тончева.", "date": "2019.01.14", "title": "Акценти в предаването „Садово в сърцето на Тракия” на Радио „Фокус” - Пловдив"}
{"url": "http://www.focus-news.net/news/2019/01/14/2611964/dobrich-ochakva-se-do-dni-klubat-po-figurno-parzalyane-v-kranevo-da-poluchi-chlenstvo-v-balgarskata-federatsiya-po-kanki.html", "text": "Очаква се до дни клубът по фигурно пързаляне в Кранево да получи членство в Българската федерация по кънки. Това съобщи пред журналисти в Добрич министърът на младежта и спорта Красен Кралев, предаде кореспондент на  Радио „Фокус” – Варна . Днес преди обяд министър Кралев е посетил залата за зимни спортове в курортното село Кранево край Албена, което е единственото такова съоръжение извън София. Там е създаден клуб по фигурно пързаляне, в който тренират към момента 26 деца от Добрич, Варна и Балчик. След проведен разговор с Българската федерация по кънки от Министерството считат, че още в следващите дни клубът ще получи членство въа Федерацията. Според Красен Кралев това ще даде и всички права децата да вземат участие във всички състезания за в бъдеще. Той добави, че се е срещнал с родителите на трениращите в клуба деца. По думите му някои от тях тренират по 4 часа на ден и тази отдаденост и труд заслужава уважение.  \r\nСъоръжението е единствено по рода си в страната, на много високо ниво и предвид дефицита на възможности за подготовка за зимни спортове на закрито у нас, Красен Кралев изрази позиция, че тази ледена пързалка трябва да се използва ефективно.  \r\nПредстои също подготовка на страната ни да кандидатства за домакин на младежките зимни олимпийски игри през 2024 година. „Подобни съоръжения са изключително важни и ние трябва да помагаме да се запълнят с деца, защото изграждането на един спортист отнема между 8 и 12 години. Децата, които сега са започнали да тренират, очакваме да ни радват с успехи след години. Важно е да се изграждат подобни съоръжения. Базата е изцяло частна. Трябва да ги подкрепим, защото това е много добро нещо за българския спорт, което са направили руските инвеститори“, каза Красен Кралев.  \r\nЖулиета НИКОЛОВА", "date": "2019.01.14", "title": "Добрич: Очаква се до дни клубът по фигурно пързаляне в Кранево да получи членство в Българската федерация по кънки"}
{"url": "http://www.focus-news.net/news/2019/01/14/2611966/shtabat-na-voennomorskite-sili-navarshi-120-godini.html", "text": "На 14 януари 2019 година в Щаба на Военноморските сили се проведе тържествено събрание по случай 120-ата годишнина от създаването му. Това съобщиха от пресцентъра на  ВМС . Гости на тържеството бяха областният управител на Варненска област г-н Стоян Пасев, заместник-кметът на град Варна г-н Коста Базитов, командирът  на Флотилия бойни и спомагателни кораби флотилен адмирал Мален Чубенков, Негово Високо Благовенство Протосингелът на Варненска и Великопреславска Света Митрополия отец Димитър Стоев и командири на военни формирования от Варненския гарнизон. \r\nКомандирът на ВМС контраадмирал Митко Петев поздрави личния състав и връчи награди на отличили се военнослужещи. Слово произнесе и контраадмирал от запаса Стефан Дамянов – бивш началник на Щаба на Военноморските сили, а капитан ІІ ранг от запаса доктор по история Атанас Панайотов изнесе презентация за Щаба на флота през последните години на Студената война.  \r\nМузикален поздрав към личния състав на Щаба поднесе Представителния духов оркестър на ВМС и мъжкия хор на моряците-ветерани „Христо Манолов” при Съюза на офицерите и сержантите от запаса и резерва – Варна. \r\nТържеството завърши с обща снимка пред Адмиралтейството.", "date": "2019.01.14", "title": "Щабът на Военноморските сили навърши 120 години"}
{"url": "http://www.focus-news.net/news/2019/01/14/2611960/nzz-pisma-sas-zaplahi-nov-metod-na-amerikanskata-diplomatsiyai.html", "text": "Посланикът на САЩ в Берлин Ричард Гренел изпрати до германски компании писмо, съдържащи заплахи за налагането на санкции, ако се включат в проекта за изграждането на газопровода „Северен поток-2“. Възможно е писмото да е нещо нетрадиционно за дипломата, но по съдържание и стил Гренел действа в пълно съответствие с линията на американския президент Доналд Тръмп, пише Бенедикт Неф в коментарна статия за швейцарския вестник  Die Neue Zuercher Zeitung . \r\nРичард Гренел е посланик на САЩ в Германия от май миналата година. Всъщност той не трябва да се намесва във вътрешните работи на страната си на пребиваване, както е посочено във Виенската конвенция за дипломатическите отношения. От самото начало обаче Гренел показа, че ще играе по-различно ролята на дипломат. В първия работен ден като посланик той настоява германските фирми „незабавно да прекратят\" сътрудничеството с Иран. Малко по-късно той обяви пред десния и популистки информационен портал  Breitbart , че ще подкрепи консервативните политици в Европа. \r\nНеговата активна - до степен дължаща се на самоувереност - дипломация като цяло е изключително негативно възприемана от германските политици и журналисти. Скоро след встъпването си в длъжност,  Der Spiegel  публикува портрет на Гренел. Стана дума за особения чар на този необичаен гост. В събота се появи следващият портрет, озаглавен „Малък коз”. Бившият кандидат за канцлерския пост от ГСПД Мартин Шулц вече нарича Гренел „десния екстремистки колониален офицер\". Гренел е зорко наблюдаван от германската преса. След дълъг период на относително спокойствие името му отново обиколи медиите. И ако преди шумът беше вдигнат предимно около постовете му в социалната мрежа „Туитър“, то сега говорим за писма. Би било грешка да ги разглеждаме като призив към класическата дипломация. Тук Гренел доказва, че избира радикални методи. Критика към „Северен поток-2\" \r\nСпоред статия в  Bild am Sonntag , Гренел апелира към няколко германски компании, участващи в изграждането на газопровода „Северен поток-2\", заплашвайки ги със санкции, ако продължат дейността си. Вестникът цитира писмото: „Подчертаваме, че фирмите, участващи в руския износен газов сектор, може да се сблъскат със сериозен риск от санкции. С участието си в изграждането на „Северен поток-2“ Европа става зависима от Русия по отношение на енергетиката, твърди Гренел. В същото време Украйна отслабва в областта на сигурността, защото губи стойността си като транзитна страна за руския газ. \r\nПланираният газопровод „Северен поток-2\" се предвижда да доставя руски газ от Санкт Петербург директно до Грайфсвалд в Германия чрез подводни тръби. В същото време Украйна губи стойност като транзитна страна: сега тази страна транспортира половината от руския природен газ за Европа. В допълнение, Гренел критикува изграждането на газопровода „Турски поток“. Може би заплашителното писмо не е най-познатият метод за дипломат, но по отношение на съдържание и стил Гренел действа в пълно съответствие с линията на шефа си, президента Доналд Тръмп. Той многократно порицава Германия за сделката с Русия за изграждането на „Северен поток-2“. Министерството на външните работи в Берлин изрази недоволство, заявявайки, че писмата на Гренел до представители на германската икономика противоречат на дипломатическите правила.  Bild Am Sontag  пише, че преговорите по тези теми трябва да се проведат директно със събеседниците във Вашингтон. \r\nГоворител на Гренел заяви, че подобни писма не трябва да се приемат като „заплаха“, а като „ясно послание от американската политика“. И въпреки че американският дипломат предпочита точните думи, той ги отхвърля с обратна сила - дипломатично. Така, в случая с неговите коментари за Иран, той подчерта по-късно, че няма да дава указания на германската икономика. „Престрелка“ с Der Spiegel \r\nПоследният портрет на Гренел във водещото издание  Der Spiegel  гласи: „Този, на който не му се налага да се среща с Гренел, го избягва“. Източникът, който твърди това, предпочита да не разкрива името си. Писмените въпроси на журналиста той отбягва със забележката: „Всеки един от Вашите седем въпроса се основават на измислени истории“.  \r\nМежду Гренел и  Der Spiegel  отдавна има „престрелка“.Когато списанието призна, че един от неговите служители е измислял докладите си в продължение на няколко години, Гренел написа загрижено писмо до главната редакция: според него САЩ са станали „жертва на кампания за ведомствени пристрастия\". Гренел се скара с политиката, с икономиката и с медиите. С всички. Тереза Герова *Публикуваните на страницата на Агенция „Фокус“ материали отразяват единствено оценката на автора, а не позицията на редакцията ни.", "date": "2019.01.14", "title": "NZZ: Писма със заплахи – нов метод на американската дипломация?"}
{"url": "http://www.focus-news.net/news/2019/01/14/2611967/sport-kerber-i-sabalenka-prodalzhavat-napred-v-melbarn.html", "text": "Германката Ангелик Кербер продължава във втория кръг на Откритото първенство на Австралия, след като се справи без особени проблеми с Полона Херцог (Словения) с 6:2, 6:2. Кербер, номер 2 в подреждането при дамите, се нуждаеше от час и 12 минути, за да спре 92-ата в света на „Род Лейвър Арена“. \r\nВ друг мач поставената под № 11 Алина Сабаленка постигна бърза победа над квалификантката Анна Калинска с 6:4, 6:1. 20-годишната Калинска от Беларус, ще играе в следващия етап срещу британката Кати Бътлър, която малко изненадващо отстрани Екатерина Макарова (Русия) с 6:0, 4:6, 7:6.", "date": "2019.01.14", "title": "Спорт: Кербер и Сабаленка продължават напред в Мелбърн"}
{"url": "http://www.focus-news.net/news/2019/01/14/2611965/prof-emil-kovachev-sbagal-varna-poluchihme-moderen-kuvyoz-za-tselite-na-neonatologichnoto-otdelenie-ot-kampaniyata-balgarskata-koleda.html", "text": "СБАГАЛ „Проф. д-р. Д. Стаматов“ във Варна получи модерен кувьоз за целите на Неонатологичното отделение от кампанията „Българската Коледа“. Това каза в интервю за  Радио „Фокус“ – Варна  проф. Емил Ковачев, управител на СБАГАЛ „Проф. д-р. Д. Стаматов“ във Варна. Той отбеляза, че с тази апаратура ще се подобрят интензивните грижи, които екипът на болницата полага за най-малките, но и най-борбени пациенти. „В момента кувьозът вече се използва - лекуват се недоносени деца. Това е кувьоз за интензивно лечение за отглеждане на недоносени деца, включително и на такива с  много ниско тегло“, посочи проф. Ковачев. Той отбеляза, че един от основните проблеми на бебетата с такова тегло е терморегулацията. „Интензивните кувьози им осигуряват максимален комфорт. Апаратурата е снабдена с всички възможности за подаване и дозиране на кислород. Снабден е с теглилка и възможности за мониториране на детето. Придобивката е изключително ценна за отделението като се има предвид големият брой бебета, които се лекуват в интензивно отделение“, каза още проф. Емил Ковачев.  \r\nСпоред проф. Ковачев към момента в отделението има 25 интензивни кувьоза. „Отделението е много добре оборудвано благодарение и на „Българската Коледа“, на Норвежкия инвестиционен фонд, фондация „Силви Вартан“ и кампанията „Аз вярвам и помагам“, но винаги има нужда от апаратура, защото отделението е много натоварено. И тази година получихме дарение от нашите благодетели от Холандската благотворителна фондация – стерилизатор, хирургични инструменти. В края на миналата година клуб за народни танци „Моряците“ организираха благотворителен концерт за закупуване на автомобил за нуждите на АГ болница, за което съм им много благодарен“, заяви проф. д-р Емил Ковачев. \r\nМарияна ВАЛЕНТИНОВА", "date": "2019.01.14", "title": "Проф. Емил Ковачев, СБАГАЛ – Варна: Получихме модерен кувьоз за целите на Неонатологичното отделение от кампанията „Българската Коледа“"}
{"url": "http://www.focus-news.net/news/2019/01/14/2611971/ministar-petya-avramova-shte-dade-preskonferentsiya.html", "text": "Министърът на регионалното развитие и благоустройството Петя Аврамова ще даде пресконференция от 16.30 часа в зала „Пресцентър А“ в сградата на МРРБ. Това съобщиха от пресцентъра на  Министерство на регионалното развитие и благоустройството .", "date": "2019.01.14", "title": "Министър Петя Аврамова ще даде пресконференция"}
{"url": "http://www.focus-news.net/news/2019/01/14/2611969/burgas-kmetat-dimitar-nikolov-izdade-ofitsialna-zapoved-s-koyato-se-otmenyat-uchebnite-zanyatiya-v-obshtinata-ot-15-yanuari-do-18-yanuari.html", "text": "Кметът Димитър Николов издаде официална заповед, с която се отменят учебните занятия в общината от 15 януари до 18 януари (включително). Това съобщиха от пресцентъра на  Община Бургас . В неговата заповед фигурират и допълнителните мерки, препоръчани днес от специалистите на РЗИ: \r\n- прекратяване на плановите операции в лечебните заведения; \r\n- преустановяване на свижданията, консултациите, профилактичните прегледи и имунизациите; \r\n- ясли и детски градини ще работят в условията на засилен филтър към посетителите, като болни деца и болни лица от персонала няма да се допускат; \r\n- ограничаване на масовите мероприятия. \r\nЦелта на мерките е да се ограничи разпространението на грипа в населените места на община Бургас.", "date": "2019.01.14", "title": "Бургас: Кметът Димитър Николов издаде официална заповед, с която се отменят учебните занятия в общината от 15 януари до 18 януари"}
{"url": "http://www.focus-news.net/news/2019/01/14/2611973/pazardzhik-zabolevaemostta-ot-grip-v-oblastta-e-pod-epidemichni-stoynosti-za-obyavyavane-na-gripna-epidemiya.html", "text": "Заболеваемостта от грип в област Пазарджик не е достигнала епидемични стойности за обявяване на грипна епидемия, съобщиха от  РЗИ . Регистрираната заболеваемост от грип и ОРЗ в град Пазарджик към днешна дата е 178.1 на 10 000 души по данни на Инфекциозно отделение и на 14 лекарски практики включени в епидемиологичното наблюдение. Заболеваемостта е в подем, но не са достигнати епидемични стойности. Няма и лабораторни данни за циркулация на грипни вируси. Всички възрастови групи са еднакво засегнати, но по-висока заболеваемост се наблюдава при децата. Епидемиологичната обстановка остава динамична. Тя се проследява ежедневно. При промяна на ситуацията ще се предприемат съответните противоепидемични мерки. Към настоящия момент са събрани 15 носогърлени смива от практики на общопрактикуващи лекари. Секретите са взети от пациенти с грипоподобна симптоматика. Те ще бъдат изследвани в Национална референтна лаборатория по грип и ОРЗ. Очакват се резултатите.", "date": "2019.01.14", "title": "Пазарджик: Заболеваемостта от грип в областта е под епидемични стойности за обявяване на грипна епидемия"}
{"url": "http://www.focus-news.net/news/2019/01/14/2611974/yanka-mineva-su-hristo-prodanov-karlovo-za-balgariya-kato-natsiya-e-po-dobre-ako-izkazvame-priznatelnost-kam-geroite-si.html", "text": "За България като нация е по-добре, ако изказваме признателност към героите си. Това каза за предаването „Без Ботев няма България“ на  Радио „Фокус“  Янка Минева, зам.-директор в Средно училище „Христо Проданов“ в Карлово. Тя обясни, че това би било знак, че паметта им не е изгубена. Минева каза още, се старае учениците ѝ да живеят с карловската история всеки ден, а не да се сещат за нея само по празниците. „Преди много време, когато за 1-ви ноември децата попитаха, дали пак ли ще трябва да ходят по плочите из калдъръма, си дадох сметка, че те приемат денят на народните будители като задължително минаване по плочите. Тогава си казах, че всеки ден трябва да им напомняме и да работим в тази насока с тях, за да не чувам повече подобен въпрос, обясни тя. Янка Минева изрази благодарност към Радио „Фокус“, което по думите ѝ „държи гражданите будни за патриотизма“. \r\nЦоня СЪБЧЕВА", "date": "2019.01.14", "title": "Янка Минева, СУ „Христо Проданов“ - Карлово: За България като нация е по-добре, ако изказваме признателност към героите си"}
{"url": "http://www.focus-news.net/news/2019/01/14/2611970/panos-kamenos-napuskam-posta-s-visoko-vdignata-glava.html", "text": "Министърът на отбраната и председател на партията „Независими гърци“ Панос Каменос благодари на премиера Алексис Ципрас и увери, че напуска поста „с високо вдигната глава\", съобщава електронното издание на атинския ежедневник  Kathimerini . \r\nВ рамките на реч в Министерството на отбраната, Каменос заяви, че иска да благодари „от сърце\" на военното и политическото ръководство на Гърция за приноса му за изпълнението на програмата за излизане от финансова криза, която доведе до съкращаване на бюджета за министерството с 60%. \r\nПо-рано, по време на събитие, организирано от Генералния щаб на Гръцкия военноморски флот, Каменос подчерта, че е най-горд от поддържането на морал във войските, въпреки големите съкращения, и че той си тръгва от поста министър на отбраната с „високо вдигната глава\". Той добави, че „ако са направени грешки, аз се извинявам публично, но искам да ви уверя, че те не са били умишлени\". Тереза Герова", "date": "2019.01.14", "title": "Панос Каменос: Напускам поста с високо вдигната глава"}
{"url": "http://www.focus-news.net/news/2019/01/14/2611977/mariya-deyanova-istoricheski-muzey-karlovo-vseki-narod-se-samoosaznava-chrez-lichnostite-koito-pomni-i-tarsi-v-minaloto-si.html", "text": "Всеки народ се самоосъзнава чрез личностите, които помни и търси в миналото си. Това каза за предаването „Без Ботев няма България“ на  Радио „Фокус“  директорът на Общинския исторически музей – Карлово Мария Деянова. Васил Левски и Христо Ботев са едни от най-великите синове на България, които налагат своя траен отпечатък върху историческото, духовното и държавното развитие на страната, обясни тя, като уточни, че е важно да се говори за тях, защото всеки българин по собствен начин носи както в душата, така и в сърцето си спомена за тях. Те завинаги вграждат словата и делата си в историческата памет, в ценността и културата и в самоопределянето на народа като българи, добави директорът на карловския исторически музей. „Това, което сродява двамата най-големи национални герои от втората половина на XIX век, е че в този важен от развитието на българското националноосвободително движение период, са лидерите, от които българският народ и нацията ни тогава наистина се е нуждаела. Със своята саможертва, въпреки ясното съзнание, че това е отчаяна битка, си дават сметка, че тя няма да бъде напразна и българите няма да бъдат повече най-забравеният етнос в Европа. Пред олтара на Отечеството не Ботев и Левски положиха своя млад живот, талант, способности и самоотвержена преданост и вярност към родината, а Христо Ботев и своя гениален талант“, обясни Мария Деянова. Тя каза още, че вярата в националните герои продължава да бъде част от духовната сила на българския народ. Според нея те са част от националното самочувствие и дават упование, че въпреки трудностите и предизвикателствата, българите ще намерят пътя, ще оцелеят и ще се запазят като нация. Днес посланията и на Ботев, и на Левски са живи – българският народ живее в свободна земя и никой не може да го спре да изпълни дълга към Отечеството, защото няма власт над главата, която е готова да се отдели от плещите си в името на свободата, добави директорът на музея. \r\nЦоня СЪБЧЕВА", "date": "2019.01.14", "title": "Мария Деянова, Исторически музей-Карлово:  Всеки народ се самоосъзнава чрез личностите, които помни и търси в миналото си"}
{"url": "http://www.focus-news.net/news/2019/01/14/2611968/boris-hadzhiyski-regionalen-istoricheski-muzey-pazardzhik-v-muzeya-e-zapazena-ikona-medalyon-svarzana-s-osvobozhdenieto-na-grada.html", "text": "В Регионалния исторически музей в Пазарджик е запазена една икона-медальон, свързана с освобождението на града. Това каза за  Радио „Фокус“ – Пазарджик  директорът на музея Борис Хаджийски. Той обясни, че иконата е подарена от Йордан Трифонов от Пазарджик. „Тя е подарена на дядо му Трифон Стоянов от един руски войник, който е останал да нощува в дома му по време на войната. От лицевата страна на иконата са изобразени един до друг свети Иван Рилски, покровител на българския народ и свети Николай Чудотворец, който е покровител на руския народ. С тази икона руският войник е преминал с отряда на генерал Гурко в боевете при Шипка и Шейново“, обясни Хаджийски. Той каза също, че подобни оригинални експонати са съхранили духа на отдалечилите се почти век и половина събития. „Това са експонати, които са част от националната ни съкровищница“, коментира Хаджийски. \r\nВаня НИКОЛОВА", "date": "2019.01.14", "title": "Борис Хаджийски, Регионален исторически музей - Пазарджик: В музея е запазена икона-медальон, свързана с освобождението на града"}
{"url": "http://www.focus-news.net/news/2019/01/14/2611972/veliko-tarnovo-nad-91-mln-lv-e-ramkata-na-byudzheta-na-obshtinata-za-2019-g.html", "text": "С рекордно висок бюджет започва новата година Община Велико Търново. Проектната  рамка е в размер на 91 691 331 лв. Това стана ясно по време на обществено обсъждане на основните финансови параметри, което се проведе в сградата на Общината, предаде репортер на  Радио „Фокус“ – Велико Търново . Основните приоритети през настоящата година ще са развитие на образованието и подобряване на инфраструктурата в областта. \r\nЗам.-кметът на Община Велико Търново по направление „финанси\" Снежана Данева-Иванова уточни, че приходите за местни дейности ще са малко над 41 млн. лв., приходите и разходите за делегирани от държавата дейности са малко над 50 млн. лв., а разходите за местни дейности – малко над 37 млн. лв. Разходите за дофинансиране на дейности от държавата са над 4 млн. лв.  „Приходните остатъци след последните засечки от 2018 година са 11 млн. лв. за капиталови разходи. Общата субсидия за държавни дейности за 2019 година е 43 279 900 лв. Увеличението ѝ спрямо 2018 г., е в размер на малко над 6 млн. лв., което в резултат на осигуряване ръст на възнагражденията и увеличение на минималната работна заплата“, каза още зам.-кметът.  \r\nПарите за образование са 64% от общата субсидия за делегирани от държавата дейности на Община Велико Търново. Това е с 75% повече, спрямо 2018-та или близо 5 млн. лв. Парите за зимно поддържане и снегопочистване са 376 100 лв., а тук увеличението е 38 4000 лв. \r\nРазмерът на Общинския дълг към 1 януари 2019 г. е 4 225 958 лв., процентът на плащанията по дълга към 31 декември 2018 година е 8.71%, при ограничение 15%. \r\nПо време на обсъждането стана ясно, че през настоящата година изтича срокът, в който Общински съвет – Велико Търново може да тегли нов дългосрочен дълг. \r\nЛуиза ТРАНЧЕВА", "date": "2019.01.14", "title": "Велико Търново: Над 91 млн. лв. е рамката на бюджета на Общината за 2019 г."}
{"url": "http://www.focus-news.net/news/2019/01/14/2611978/evtim-stefanov-agentsiya-za-regionalno-razvitie-i-biznes-tsentar-vidin-v-hod-e-podgotovkata-na-turisticheski-produkt-kalafat-i-vidin-prez-1877-1878-g.html", "text": "В ход е подготовката на туристически продукт „Калафат и Видин през 1877 - 1878 г.”. Това каза на пресконференция Евтим Стефанов, директор на Агенция за регионално развитие и Бизнес център - Видин (АРРБЦ - Видин), предаде репортер на  Радио „Фокус“ – Видин . Стефанов посочи, че туристическият продукт се подготвя в рамките на проекта „Спомнете си войната, за да оцените свободата си”.  \r\n„Основната цел на проекта е възстановка на историческо събитие на тема „Калафат и Видин през 1877 - 1878 г.”. Реалистична историческа атмосфера ще бъде пресъздадена чрез предвидените за закупуване военни униформи и снаряжение – реплики на хладни и огнестрелни оръжия, използвани в този период“, каза Евтим Стефанов. Той добави, че 90 военни униформи – на опълченци, на руски и турски войници и офицери ще бъдат закупени. „В проекта ще участват 180 души от България и Румъния, ще има военни обучения, където ученици ще влязат в ролята на войници. 6 семинара и 3 обучения ще се проведат на доброволците за провеждане на исторически възстановки на организирани лагери\", каза още Евтим Стефанов. Лектори на семинарите в България ще бъдат представители на Патриотичен клуб „Бдинци”, които имат богат опит в организирането на исторически възстановки. \r\nПроектът „Спомнете си войната, за да оцените свободата си” е финансиран от Европейския съюз чрез Европейския фонд за регионално развитие в рамките на Програмата Interreg V-A Румъния - България. Партньор по проекта е Местна асоциация на работодателите на малки и средни предприятия – Калафат, Румъния. \r\nАнна ЛОЗАНОВА", "date": "2019.01.14", "title": "Евтим Стефанов, Агенция за регионално развитие и Бизнес център - Видин: В ход е подготовката на туристически продукт „Калафат и Видин през 1877 - 1878 г.”"}
{"url": "http://www.focus-news.net/news/2019/01/14/2611979/mariana-mancheva-su-vasil-levski-karlovo-v-godini-na-defitsiti-na-geroi-i-tsennosti-tryabva-da-namirame-opora-v-zaveshtanite-ni-ot-natsionalnite-geroi-tsennosti.html", "text": "В години като днешните - на дефицити на герои и ценности, трябва да намираме опора, отправна точка и коректив на съвремието в завещаните ни от националните герои ценности. Това каза в предаването „Без Ботев няма България“ на  Радио \"Фокус\"  директорът на СУ „Васил Левски“ в Карлово Мариана Манчева. „Трябва да използваме всеки повод, за да подхранваме националното си самочувствие и да обогатяваме ценностната си система, спомняйки си за големите и малки герои, оставили следа в българската история, изкуство и култура. Не може само в годината на Ботев да говорим за него, та макар и да я насищаме с исторически и литературни конференции, конкурси, изложби и други събития. За Ботев, за Левски, за Вазов, за Раковски, за Евлоги и Христо Георгиеви, за д-р Богоров си заслужава и трябва да се говори всекидневно.“ Манчева каза още, че идеалите, с които са закърмени Левски и Ботев – любовта към България и жертвоготовността – ги превръщат в духовно свързани герои в българската история. \r\nЦоня СЪБЧЕВА", "date": "2019.01.14", "title": "Мариана Манчева, СУ „Васил Левски“ - Карлово: В години на дефицити на герои и ценности трябва да намираме опора в завещаните ни от националните герои ценности"}
{"url": "http://www.focus-news.net/news/2019/01/14/2611975/tass-kmetat-na-gdansk-izdahna-ot-poluchenite-pri-napadenieto-rani.html", "text": "Кметът на Гданск Павел Адамович издъхна в болница от получените при нападението на благотворителния концерт наранявания от хладно оръжия, предава  TACC , като се позовава на информация от медиците. \r\nИнцидентът се случи по време на благотворително събитие, в рамките на което в Полша ежегодно събират дарения за медицинските учреждения. Акцията се провежда във всички полски градове и завършва с голям концерт.  \r\nАдамович бе нападнат от 27-годишен мъж, който се качи на сцената и прониза политика. Раната е нанесена в областта на сърцето. След продължителна реанимация кметът на Гданск бе откаран в болница, където бе подложен на петчасова операция. \r\nПричините за нападението не се привеждат. Тереза Герова", "date": "2019.01.14", "title": "ТАСС: Кметът на Гданск издъхна от получените при нападението рани"}
{"url": "http://www.focus-news.net/news/2019/01/14/2611963/dzhumhuriet-turskata-opozitsiya-za-napadkite-na-tramp-tezi-nomera-ne-minavat-pri-nas-no-koyto-ni-dava-zaemi-se-osmelyava-da-razdava-i-zapovedi.html", "text": "„В цялата история на Република Турция никоя държава не се е осмелявала да отправя такива явни заплахи към нашата страна. Не приемаме тези изрази на Тръмп, които вземат на прицел общественото спокойствие в нашата страна и нейната икономика. Позицията ни като НРП е час по-скоро всички външни сили трябва да напуснат Сирия. Наблюдава се запазване на териториалната цялост на Сирия. … Отправените заплахи (от Доналд Тръмп) няма да минат и няма да ни окажат въздействие; въпросът обаче е кой докара Турция до това положение – тя да е обект на подобни заплахи? Тези заплахи са показател за това, че сегашната власт, която държи в ръцете си икономиката, ни е докарала до този „слаб корем” на Турция. Който дава заеми, вече се осмелява да раздава и заповеди. Присъдружните на Президентския сарай медии отразяват всяка кратка среща на Ердоган с Тръмп в кулоарите на ООН като „грандиозна победа”. Много сме любопитни какво ще напишат сега за последните събития?”, посочва говорителят на НРП, цитиран от „Джумхуриет”.  Георги Димов", "date": "2019.01.14", "title": "„Джумхуриет”: Турската опозиция за нападките на Тръмп: Тези номера не минават при нас; но който ни дава заеми се осмелява да раздава и заповеди"}
{"url": "http://www.focus-news.net/news/2019/01/14/2611976/kyustendil-v-grada-se-sastoya-ofitsialnoto-otkrivane-na-patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "В града се състоя официалното откриване на пътуващата изложба „140 години от Учредителното събрание и приемането на Търновската конституция”, предаде репортер на  Радио „Фокус” – Кюстендил . Събитието се проведе в читалище „Братство”. На него присъстваха народният представител от ПП ГЕРБ Кирил Калфин, кметът на Община Кюстендил Петър Паунов, областният управител на Кюстендил Виктор Янев, председателят на читалище „Братство” Иван Андонов, представители на държавни учреждения и граждани. Представителната изложба е по инициатива на Народното събрание и Държавна агенция „Архиви“. Областна администрация - Кюстендил е съорганизатор на събитието. То е посветено на 140-годишнината от провеждането на Учредителното събрание, приело Търновската конституция на 16 април 1879 година. В пътуващата изложба са представени 40 експоната, разказващи исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват.  \r\n„Благодаря на всички институции, съдействали за реализирането на тази изложба. Тя представя исторически и биографични данни за участниците в Учредителното събрание, портрети, документи и реализирането на конституционния процес във фона на историческите събития, които го следват”, каза областният управител на Кюстендил Виктор Янев. Пред присъстващите говори и Петър Шейков, началник на „Държавен архив” – Кюстендил. По думите му изложбата е с много широк мащаб и обхват на действие. По инициатива на Народното събрание тази изложба ще бъде представена във всички областни центрове в България. „От Дупнишки район имаме четири народни представители, участвали в процеса по приемане на конституцията – Христо Грънчаров, Иван Каранов, Васил Мазников и Димитър Чиков. От Кюстендил народните представители са седем”, каза Петър Шейков. По думите му на първо място трябва да се постави митрополит Иларион Ловчански – Кюстендилски, който има особена заслуга при освобождението на Кюстендил. Той е избран по право за народен представител. Следващият представител на Кюстендил е бил тогавашният кмет на града – Атанас Хранов. Друг представител е Григор Караманов, който е бил първият кмет на Кюстендил веднага след освобождението. Народен представител по право е бил и Васил Диамандиев. По това време той е бил председател на Кюстендилския окръжен съд. Следват имената на Христо Векиларев и Димитър Любенов. На едно от таблата в изложбата са цитирани думите на Васил Левски: \"Всичко се състои в нашите сдружени сили, изписани в писмо на Апостола до богат българин във Влашко от 6 октомври 1871 година\". Именно Учредителното събрание осъществява на практика тези думи на Дякона. \r\nВенцеслав ИЛЧЕВ", "date": "2019.01.14", "title": "Кюстендил: В града се състоя официалното откриване на пътуващата изложба „140 години от Учредителното събрание и приемането на Търновската конституция”"}
{"url": "http://www.focus-news.net/news/2019/01/14/2611980/otlaga-se-obyaveniyat-za-vtornik-koalitsionen-savet-na-obedineni-patrioti.html", "text": "По искане на министър Красимир Каракачанов се отлага обявеният за вторник коалиционен съвет на \"Обединени патриоти\". Това съобщиха от  пресцентър на ПП \"Атака\".", "date": "2019.01.14", "title": "Отлага се обявеният за вторник коалиционен съвет на \"Обединени патриоти\""}
{"url": "http://www.focus-news.net/news/2019/01/14/2611981/predsedatelyat-na-pg-na-gerb-tsvetan-tsvetanov-provede-rabotna-sreshta-s-poslanika-na-avstriya-v-balgariya-n-pr-andrea-vike.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Австрия в България Н. Пр. Андреа Вике. Това съобщиха от пресцентъра на  ПП ГЕРБ . Двамата обсъдиха протичането и резултатите от Българското и Австрийското председателства на Съвета на ЕС, като подчертаха позитивния ефект и добавената стойност от съвместната работа и приемствеността, особено по отношение на темите, свързани със Западните Балкани и сектор „Сигурност“. Цветанов запозна посланик Вике и с работата на Съвместната група за парламентарен контрол на Европол, чиито срещи са част от задължителния календар на парламентарното измерение на всяко председателство. \r\nВ рамките на срещата двамата обмениха мнения по редица теми от политическия дневен ред. Посланик Вике запозна Цветан Цветанов с резултатите от проучване на мнението сред австрийски инвеститори в България за бизнес климата в страната. От него става ясно, че голям дял от тях отчитат политическата стабилност в страната ни и правната сигурност като ключови фактори при вземането на инвестиционни решения. \r\nЦветан Цветанов и Андреа Вике обсъдиха и организирането на кръгла маса през март в Народното събрание в сътрудничество с Международния център за развитие на миграционната политика (ICMPD) със седалище във Виена. Целта на форума ще бъде да отчете постигнатото и да очертае бъдещи стъпки за развитие на успешни подходи на национално и европейско ниво. \r\nПосланик Вике разказа за австрийските културни мероприятия по време на домакинството на Пловдив като европейска столица на културата през 2019 г. Тя пожела на Пловдив успех, като обърна внимание на положителния отзвук, който получава градът в австрийските медии.", "date": "2019.01.14", "title": "Председателят на ПГ на ГЕРБ Цветан Цветанов проведе работна среща с посланика на Австрия в България Н. Пр. Андреа Вике"}
{"url": "http://www.focus-news.net/news/2019/01/14/2611984/faz-vse-poveche-germantsi-sa-uvereni-che-angela-merkel-shte-ostane-na-kantslerskiya-post-do-kraya-na-mandata-si.html", "text": "Все повече германци са уверени, че Ангела Меркел ще остане на канцлерския пост до края на мандата си. Това показва проучване, публикувано в понеделник от дружеството за проучване Forsa по поръчка на телевизионния канал RTL, съобщава националният ежедневник  Die Frankfurer Allgemeine Zeitung . \r\nСъгласно резултатите, 55% от гражданите на ФРГ посочват, че имат голямо или дори много голямо доверие в канцлера – с пет на сто повече, в сравнение с данните от края на предходната година. Поддръжниците на Съюза (ХДС/ХСС), „Зелените“ и Германската социалдемократическа партия (ГСДП) имат най-голямо доверие в канцлера. Тереза Герова", "date": "2019.01.14", "title": "FAZ: Все повече германци са уверени, че Ангела Меркел ще остане на канцлерския пост до края на мандата си"}
{"url": "http://www.focus-news.net/news/2019/01/14/2611985/sport-rodzhar-federer-pobedi-s-30-denis-istomin-na-starta-v-avstraliya.html", "text": "Роджър Федерер победи с 3:0 сета представителя на Узбекистан Денис Истомин в мач от първия кръг на Откритото първенство на Австралия. 6-кратния победител в надпреварата спечели срещата за 1 час и 57 минути и в следващия кръг ще играе срещу квалификанта от Великобритания Дан Еванс, който победи Тацумо Ито от Япония с 3:0 сета.", "date": "2019.01.14", "title": "Спорт: Роджър Федерер победи с 3:0 Денис Истомин на старта в Австралия"}
{"url": "http://www.focus-news.net/news/2019/01/14/2611986/kyustendil-prohodimi-pri-zimni-usloviya-sa-patishtata-na-teritoriyata-na-oblastta-izvarshvat-se-obrabotki-na-nastilkite.html", "text": "Проходими при зимни условия са пътищата на територията на областта. Това съобщи за  Радио „Фокус” – Кюстендил  дежурният в Областно пътно управление – Кюстендил. На места пътните настилки са заснежени и хлъзгави, извършват се обработки. Няма валежи. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.01.14", "title": "Кюстендил: Проходими при зимни условия са пътищата на територията на областта, извършват се обработки на настилките"}
{"url": "http://www.focus-news.net/news/2019/01/14/2611983/veliko-tarnovo-obshtinata-ogranichava-danachnite-otstapki-za-horata-s-poveche-ot-edno-osnovno-zhilishte.html", "text": "Ограничават се данъчните отстъпки за хората, които притежават повече от едно „основно“ жилище. Тези, които имат имоти в няколко различни града и са ги декларирали като такива, ще плащат с 50% по-малко само за един от тях. Това стана ясно по време на общественото обаждане на Общинския бюджет за 2019 година, предаде репортер на  Радио „Фокус“ – Велико Търново . Зам.-кметът Снежана Данева – Иванова посочи, че данъкът на недвижимите имоти вече може да се установява и без подаване на специална декларация за това. Тя обясни и ограничението на отстъпките за основно жилище, ако то не е едно. „До сега имаше лица, които дали по незнание или по недобросъвестност, да кажем имат жилище в София, Пловдив, Бургас, Велико Търново и навсякъде ги декларират като основно жилище. Основното жилище се ползва с 50% отстъпка, тъй като липсваше единна база данни, навсякъде лицата ползваха тези отстъпки. Сега трябва да се избере едно жилище, което да е основно и тя да важи само за него“, допълни Данева. Тя заяви, че устойчиво продължават да нарастват средствата за общинската администрация, което е обвързано с увеличението на минималната работна заплата. От 1 септември 2019 г. в общината ще стартира и нов механизъм за лична помощ на хората с увреждания. \r\nЛуиза ТРАНЧЕВА", "date": "2019.01.14", "title": "Велико Търново: Общината ограничава данъчните отстъпки за хората с повече от едно „основно“ жилище"}
{"url": "http://www.focus-news.net/news/2019/01/14/2611982/lyubomir-petrov-apelativna-prokuratura-burgas-povdignati-sa-obvineniya-na-dvama-ot-zadarzhanite-za-unishtozhavaneto-na-dyunite-v-mestnostta-kavatsite.html", "text": "Повдигнати са обвинения на двама от задържаните за унищожаването на дюните в местността Каваците. Това каза пред журналисти административният ръководител на Апелативна прокуратура - Бургас Любомир Петров по време на брифинг по повод провеждащо се разследване за противозаконно унищожена природна забележителност в местността Каваците, предаде репортер на  Радио „Фокус“ – Бургас . Според Любомир Петров точната местност се казва защитена територия - природна забележителност пясъчни дюни местност Каваците. Обявена е като защитена територия със заповед 2109 от 20 декември 1984 година на тогавашния комитет за опазване на природната среда към Министерския съвет.  \r\n„Към момента на деянието – 11 януари, не беше постъпила информация при органите на МВР и при нас, но вчера буквално за няколко часа успяха да разкрият това изключително неприятно престъпление“, добави Петров. Той посочи, че са били задържани 3 души, спрямо 2 от тях днес са били повдигнати обвинения. „Единият от задържаните е Иван Петков Нончев – 46-годишен от Бургас, собственик на авторемонтна работилница. Обвинението спрямо него е за подбудителство и помагачество на деянието с предвидено наказание до 3 години лишаване от свобода или пробация, както и глоба от 2000 до 10 000 лева. Другият обвиняем е Манол Николаев Пазвантов – 24-годишен от Созопол, като извършител на деянието“, каза още Петров. По думите му Пазвантов е управлявал самоходната верижна машина без регистрационен номер.  \r\nТретият задържан е бил спътник на Манол Пазвантов, съвсем скоро навършил 18 години. За него не е било установено да е управлявал машината. „В близките дни - вторник или сряда, предстои да се извърши геодезично заснемане на обекта, за да се види точно какво е увредено, но се повдига обвинение за унищожена природна забележителност дюни. Има данни, че част от дюните в тази територия са на плажната ивица, има данни, че част от тях са на частни имоти, но това не означава, че дори и обектът да е в частен имот, той може да бъде разрушаван, защото дюните винаги са изключителна държавна собственост и законът ги пази“, добави Любомир Петров. Той каза още, че в обвиненията са включени и нарушения на чл. 23 и чл. 24 от Закона за защитените територии и чл. 6 от Закона за устройството на Черноморското крайбрежие.  \r\n18-годишният младеж от Созопол (третият задържан) ще се яви като свидетел по делото. „Той е много важен свидетел по делото, защото очевидци на самото унищожаване на този етап няма, има непосредствено след това. Нончев не признава вината си. Взети са мерки за неотклонение – парични гаранции, на мъжът управлявал машината – 2000 лева, а на подбудителят – 10 000 лева“, посочи още Петров. Той заяви, е щетите са много големи и ще са нужни много години да бъдат възстановени. \r\nМария КУРТЕВА", "date": "2019.01.14", "title": "Любомир Петров, Апелативна прокуратура - Бургас: Повдигнати са обвинения на двама от задържаните за унищожаването на дюните в местността Каваците"}
{"url": "http://www.focus-news.net/news/2019/01/14/2611989/d-r-georgi-pazderov-rzi-burgas-otchetenite-sluchai-na-ostrite-respiratorni-zabolyavaniya-i-grip-za-izminalata-sedmitsa-v-oblastta-dostignaha-epidemichni-stoynosti.html", "text": "Отчетените случаи на острите респираторни заболявания и грип са 451 случая. Това съобщи пред журналисти д-р Георги Паздеров, директор на Регионалната здравна инспекция – Бургас по повод обявената грипна ваканция, предаде репортер на  Радио „Фокус“ - Бургас .  „Във връзка с регистрираните случаи на острите респираторни заболявания и грип, които отчита Регионалната здравна инспекция, предложих днес на областния управител да бъде свикан Регионалния щаб за борба с грип и остри респираторни заболявания“, каза още Паздеров. По думите му отчетените случаи за изминалата седмица за Бургас и региона достигнаха епидемични стойности, т.е. върху 10% от наблюдаваното население заболяемостта, която е отчета през амбулаториите за миналата седмица, е 451 случая. От тези случаи от миналата година 6 от тях са изпратени като носогърлени секрети до Националната лаборатория и там са потвърдени в 5 от 6 изпратени случая, че става въпрос за грип А, щамът e H1N1. „Според специалисти протича с усложнения като пневмонии и то не веднага“, заяви директорът на РЗИ - Бургас. По думите му има вариант грипът да протече с температура, след това 2 - 3 дни да има подобрения и на 4-ти, 5-и ден да се вдигне пак температура и тогава да се усложнени до пневмония, която се лекува, макар и трудно. Друго характерно за картината на острите респираторни заболявания и с 80 - 90% грип от тези изследвания засяга най-вече възрастовите групи от 0 до 4 г. и от 5 до 14 г. „По този повод предложих на Регионалния щаб за борба с грип и остри респираторни заболявания да бъде обявена грипна епидемия за област Бургас от утре, като една от противоепидемични мерки е обявяване на неучебни дни от 15 януари до 18 януари, включително“, уточни Паздеров. Останалите противоепидемични мерки са свързани с това, че има забрана за плановите операции, за плановия прием, за свижданията, женски, детски консултации. Според Паздеров градините и яслите ще продължат да работят, но ще има много строг филтър, тъй като това е групата, която най-често заболява от този щам. \r\nДеница ДИМИТРОВА", "date": "2019.01.14", "title": "Д-р Георги Паздеров, РЗИ – Бургас: Отчетените случаи на острите респираторни заболявания и грип за изминалата седмица в областта достигнаха епидемични стойности"}
{"url": "http://www.focus-news.net/news/2019/01/14/2611990/albena-georgieva-oblasten-upravitel-na-vidin-byudzhetat-na-obshtinata-e-balansiran-i-saobrazen-sas-zakona.html", "text": "Бюджетът на Общината е балансиран и съобразен със закона. Това каза областният управител Албена Георгиев, която присъства на обществено обсъждане на проект на бюджет на Общината, предаде репортер на  Радио „Фокус“ – Видин . 44 203 973 лв. е размерът на бюджета на Община Видин. „Приоритетните сфери в бюджета са образованието, здравеопазването, социалните дейности, подобряване на инфраструктурата. Общината е финансово стабилна. Поздравявам ръководството на Общината, в лицето на кмета Огнян Ценков, за повишаването на събираемостта на местните данъци и такси, за подпомагането на развитието на спорта, за активната работа по европейски и национални проекти. Всичко това ще доведе до подобряване на жизнения стандарт на жителите на община Видин“, каза Албена Георгиева. \r\nПриемането на бюджета на Община Видин за 2019 година предстои да се приеме на заседание на Общинския съвет. \r\nАнна ЛОЗАНОВА", "date": "2019.01.14", "title": "Албена Георгиева, областен управител на Видин: Бюджетът на Общината е балансиран и съобразен със закона"}
{"url": "http://www.focus-news.net/news/2019/01/14/2611992/d-r-emil-kabaivanov-kmet-na-karlovo-narod-koyto-ne-poznava-svoite-koreni-nyama-badeshte.html", "text": "Народ, който не познава своите корени и не познава личностите, които са спомогнали за неговото изграждане, този народ няма бъдеще. Това каза в предаването „Без Ботев няма България“ на  Радио „Фокус“  кмета на Карлово д-р Емил Кабаиванов. „Част от тези личности са Апослтолът на свободата Васил Левски,  Ботев,  Вазов, Райно Попович, даскал Ботьо Петков – бащата на Христо Ботев, и Евлоги и Христо Георгиеви, както и десетки други личности, които са родени в Карловския регион. Христо Г. Данов - който след това е бил кмет на Пловдив. Като Иван Евстатиев Гешов, също карловец, министър председател, а преди това министър на финансите и като Захари Стоянов, който е бил председател на Народното събрание.“ Д-р Кабаиванов каза още, че идеите на националните ни герои са актуални, защото борбата за оцеляване на българския народ продължава и днес. \r\nЦоня СЪБЧЕВА", "date": "2019.01.14", "title": "Д-р Емил Кабаиванов, кмет на Карлово: Народ, който не познава своите корени, няма бъдеще"}
{"url": "http://www.focus-news.net/news/2019/01/14/2611993/d-r-teodora-nacheva-rzi-silistra-v-oblastta-shte-bade-obyavena-gripna-epidemiya-ot-15-yanuari.html", "text": "В областта ще бъде обявена грипна епидемия от 15 януари. Заболеваемостта от остри респираторни заболявания и грип е достигнала епидемични стойности. Това каза за  Радио „Фокус“- Шумен  д-р Теодора Начева, директор на Регионалната здравна инспекция. По думите ѝ 329 на 10 000 души население е заболеваемостта за изтеклата седмица, при средна за страната 147 на 10 000, и при гранична стойност за Силистра - 290 на 10 000. Най-голям брой заболели има в детска и ученическа възраст. При проучването съобщеният максимален процент отсъстващи ученици е бил 20%. Учебните занятия на този етап не се преустановяват. Разпоредени са съответни ограничителни мерки, като в  доболничната помощ те са свързани с консултации на бременни жени, профилактични прегледи и имунизации, а в болничните лечебни заведения - въвеждане на строг режим на пропускане при свиждания и прецизиране на планов прием за оперативни интервенции. Детските заведения ще работят със строг сутрешен филтър за недопускане на болни деца. За училищата остава условието за преустановяване на учебния процес при отсъствие на 30% или над 30% от учащите. Въвежда се общ профилактичен режим във всяка здравно, детско и учебно заведение обхващащо затопляне, проветряване и дезинфекция. Ограничават се масовите мероприятия за деца и ученици. Д-р Начева посочи, че има циркулация на грипни вируси. „Имаме лабораторно потвърдени резултати за грип Тип А и от двата щама - H1N1 и H3N2“, каза д-р Начева. \r\nИвелина ИВАНОВА", "date": "2019.01.14", "title": "Д-р Теодора Начева, РЗИ - Силистра: В областта ще бъде обявена грипна епидемия от 15 януари"}
{"url": "http://www.focus-news.net/news/2019/01/14/2611987/st-komisar-kaloyan-kaloyanov-odmvr-burgas-ne-sa-ustanoveni-svideteli-po-sluchaya-s-unishtozhenite-dyuni-pri-kavatsite-ofitsialno-nyama-postapil-i-signal.html", "text": "Не са установени свидетели по случая с унищожените дюни при Каваците. Служителите на областната дирекция работят по случая. Това каза пред журналисти старши комисар Калоян Калоянов, директор на ОДМВР - Бургас, по време на брифинга по повод провеждащо се разследване за противозаконно унищожена природна забележителност в местността Каваците, предаде репортер на  Радио „Фокус“ – Бургас . Калоянов посочи, че на 13 януари 2019 г. са били установени и трите лица, които имат съпричастност към деянието, като двама от тях са били задържани в домовете им в Равадиново, а третият, който е подбудител, е бил задържан в производствена база в град Бургас. „Официално при нас няма постъпил сигнал. Цялата случка се е разиграла в следобедните часове на 11 януари. За съжаление не можахме да установим свидетели, които да ни помогнат за бързото достигане на двете лица, които са разрушили дюните. Установяването на извършителите стана благодарение на усилията на колегите и добрите връзки с местното население“, добави комисар Калоянов. Той посочи още, че от петък до неделя не е подаван нито един сигнал от който и да е затова, че е видял автомобил, багер или лица, които са били на местопроизшествието. „Ако по-рано имахме този сигнал, може би в събота, щяхме да приключим с този случай. Багеристите твърдят, че срещу определено възнаграждение са извършили това деяние. Всички обвиняеми са с чисти съдебни досиета“, каза още комисарят. \r\nМария КУРТЕВА", "date": "2019.01.14", "title": "Ст. комисар Калоян Калоянов, ОДМВР - Бургас: Не са установени свидетели по случая с унищожените дюни при Каваците, официално няма постъпил и сигнал"}
{"url": "http://www.focus-news.net/news/2019/01/14/2611988/ministar-petya-avramova-avtomagistrali-ead-nyama-sklyucheni-dogovori-s-podizpalniteli-za-izgrazhdaneto-na-am-hemus.html", "text": "\"Автомагистрали\" ЕАД няма сключени договори с подизпълнители за изграждането на АМ „Хемус“. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус“ . \r\n„За да няма спекулации по темата АМ „Хемус“, АПИ и „Автомагистрали“ ЕАД, искаме да информираме, че те имат договор за изграждане на 134 км от автомагистралата. Второ, „Автомагистрали“ ЕАД няма сключени договори с подизпълнители за „Хемус“, каквото твърдение се появи от лидера на БСП Корнелия Нинова“, заяви министър Аврамова и посочи, че няма и изплатени аванси. „Средствата са по сметка на МРРБ и Българска народна банка, те са целеви, няма изплащане на дейности. Има подписани рамкови споразумения от „Автомагистрали“ ЕАД и те са за доставка на материали и наем на механизация“, каза още тя. \r\nЦветилена СИМЕОНОВА", "date": "2019.01.14", "title": "Министър Петя Аврамова: „Автомагистрали“ ЕАД няма сключени договори с подизпълнители за изграждането на АМ „Хемус“"}
{"url": "http://www.focus-news.net/news/2019/01/14/2611994/ministar-nikolina-angelkova-kontsesionerat-na-plazha-na-kamping-smokinya-e-zadalzhen-da-opazva-dyunite.html", "text": "Една част от дюната е в плажа и съгласно договорът, който имаме с концесионера, за да бъдем максимално сигурни, че ще се опазват всички природни богатства, ние сме сключили една разпоредба, която задължава концесионера да опазва дюните, независимо от действията на него или трети лица. Това е негово задължение и всъщност е важно да се установи дали е подаден сигнал от концесионера. Това каза министърът на туризма Николина Ангелкова в предаването „Плюс-Минус. Коментарът след новините” по  Нова телевизия . \r\n\"Няма как да коментирам вандалските действия и прояви на различни хора. Факт е обаче, че ние като институции и Министерството на туризма и РОСВ, и прокуратурата, веднага, след като разбрахме за това в ранните часове на събота сутринта, се координирахме и направихме необходимите проверки\", коментира Николина Ангелкова.", "date": "2019.01.14", "title": "Министър Николина Ангелкова: Концесионерът на плажа на къмпинг „Смокиня” е задължен да опазва дюните"}
{"url": "http://www.focus-news.net/news/2019/01/14/2611995/ministar-ekaterina-zaharieva-shte-prisastva-na-predstavyaneto-na-prioritetite-na-rumanskoto-predsedatelstvo-na-saveta-na-es-v-sofiya.html", "text": "Вицепремиерът и министър на външните работи Екатерина Захариева ще присъства на представянето на приоритетите на Румънското председателство на Съвета на ЕС в София на 15 януари 2019 г. Това съобщиха от пресцентъра на  Министерството на външните работи . В събитието, организирано от посланика на Румъния Йон Гъля, са поканени да участват ръководителите на дипломатическите мисии на държавите-членки на ЕС и на Швейцария, Норвегия и Швеция.", "date": "2019.01.14", "title": "Министър Екатерина Захариева ще присъства на представянето на приоритетите на Румънското председателство на Съвета на ЕС в София"}
{"url": "http://www.focus-news.net/news/2019/01/14/2611991/zam-ministar-nikolay-nankov-upravitelyat-na-avtomagistrali-ead-ne-e-bil-sadruzhnik-s-ginka-varbakova-kakvoto-vnushenie-chuhme.html", "text": "Управителят на „Автомагистрали“ ЕАД не е бил съдружник с Гинка Върбакова, каквото внушение чухме. Това каза на брифинг зам.-министърът на регионалното развитие и благоустройството Николай Нанков, предаде репортер на  Агенция „Фокус“ . Той обясни, че договорът за АМ „Хемус“ е сключен между АПИ и „Автомагистрали“ ЕАД на 20 декември 2018 година. „Ние много пъти сме се вслушвали в опозицията и затова решихме да вкараме държавна компания. Управителят не е бил съдружник с Гинка Върбакова, каквото внушение чухме. Няма платени аванси, каквото друго внушение имаше. Напротив, парите стоят по сметка на МРРБ и ще бъдат изплатени след изграждането“, обясни Нанков. Той посочи, че дружеството ще се превърне в една от най-стабилните строителни компании с настоящия Управителен съвет. По думите му ще се осъществява необходимия надзор на държавата по темата. „Може г-жа Корнелия Нинова да си смени информаторите, защото прави изключително неверни твърдения, които пуска сред обществото“, заяви още Нанков. \r\nЦветилена СИМЕОНОВА", "date": "2019.01.14", "title": "Зам.-министър Николай Нанков: Управителят на „Автомагистрали“ ЕАД не е бил съдружник с Гинка Върбакова, каквото внушение чухме"}
{"url": "http://www.focus-news.net/news/2019/01/14/2611996/veliko-tarnovo-nad-28-mln-lv-shte-vlozhi-obshtinata-v-novata-detska-gradina-i-razlichni-remonti-na-ulitsi-obshtestveni-sgradi-i-kulturni-institutsii.html", "text": "Над 28 млн. лв. ще вложи Община Велико Търново в новата детска градина и различни ремонти на улици, обществени сгради и културни институции. Общата финансова рамка на Инвестиционната програма за 2019 година е 28 206 892 лв. Това съобщи зам.-кметът проф. Георги Камарашев, предаде репортер на  Радио „Фокус“ – Велико Търново . Парите ще се използват за ремонти на сгради, собственост на Община Велико Търново, както и на детски градини и училища. „На първо място е изграждането на нова детска градина със 120 места в кв. „Зона В“ на стойност 1 653 790 лв. Ще възстановим покривите на пет детски заведения, има и още дейности, свързани с образователна инфраструктура. По транспортна инфраструктура – на първо място е изпълнението на пряката пътна връзка  между улица „Магистрална“ и кв. „Бузлуджа“, на стойност  1 847 878 лв. Тук са включени и редица новоизграждащи се улици в кварталите „Картала“,  „Зона В“ и „Бузлуджа“, както  нова улична осветителна мрежа и укрепване на улица „Трапезица“, посочи още проф. Камарашев. Средства ще има и за кметствата и кметските наместничества, където ще бъдат ремонтирани предимно улици и мостове. Ще бъде завършена системата за наблюдение нивата на реките Янтра и Белица. Предвижда се изграждане на видеонаблюдение на всички паркове в града. По спортната инфраструктура предстоят ремонти на Спортното училище и залата за борба на стадион „Ивайло“. Ще има пари за реконструкция и на Художествена галерия „Борис Денев“ и Изложбени зали „Рафаел Михайлов“. Средства са отделени и за екология, за подобряване системата за почистване на града и за общинския приют в село Шемшево. \r\nЛуиза ТРАНЧЕВА", "date": "2019.01.14", "title": "Велико Търново: Над 28 млн. лв. ще вложи Общината в новата детска градина и различни ремонти на улици, обществени сгради и културни институции"}
{"url": "http://www.focus-news.net/news/2019/01/14/2611999/prof-emil-kovachev-sbagal-varna-prezhdevremennoto-razhdane-e-prichina-za-okolo-60-70-ot-neonatalnata-zabolevaemost-i-smartnost.html", "text": "Преждевременното раждане е причина за около 60-70% от неонаталната заболеваемост и смъртност. Това каза в интервю за  Радио „Фокус“ – Варна  проф. д-р Емил Ковачев, управител на СБАГАЛ „Проф. Д. Стаматов“ във Варна. През 2018 година през неонатологичното отделение на болничното заведение са преминали 294 недоносени бебета. „Най-важното за тези деца е компетентната и навременна медицинска грижа от страна на лекарите и медицинския персонал, но така също и на модерна специализирана апаратура“, каза проф. д-р Емил Ковачев. По думите му в световен мащаб процентът на преждевременните раждания е между 8 - 10%, като в някой скандинавски страни процентът е по-нисък. „Процентът на преждевременните раждания остава непроменен в последните 10 - 15 години, въпреки непрекъснато подобряващите се медицински грижи“, отбеляза проф. Емил Ковачев. \r\nПо отношение на ражданията през изминалата година проф. Емил Ковачев заяви, че за 2018 година в болницата са проплакали 2 278 бебета, което е с около 100 повече от 2017 година. 59 са двойките близнаци, през годината в лечебното заведение са се родили двойка тризнаци. Най-младата родилка е на 13 години, а най-възрастната е на 51 години. \r\nМарияна ВАЛЕНТИНОВА", "date": "2019.01.14", "title": "Проф. Емил Ковачев, СБАГАЛ – Варна: Преждевременното раждане е причина за около 60 - 70% от неонаталната заболеваемост и смъртност"}
{"url": "http://www.focus-news.net/news/2019/01/14/2611998/veliko-tarnovo-fondatsiya-evrika-vrachi-sertifikati-na-stipendiantite-za-2018-2019-g-sred-koito-otnovo-e-studentka-ot-stopanskata-akademiya-v-svishtov.html", "text": "На официална церемония в София, фондация „Еврика” връчи сертификатите на своите стипендианти за учебната 2018-2019 г., сред които е и студентка от Стопанска академия - Свищов. Това съобщиха от  пресцентъра на висшето учебно заведение . Сертификатите бяха връчени от Мария Габриел – еврокомисар за цифрова икономика и цифрово общество. Сред гостите на тържеството бяха още Таня Михайлова – зам.-министър на образованието и науката, проф. Иван Димов – съветник на министъра на образованието, ректори и преподаватели от университети на стипендиантите, членове на Съвета на фондация „Еврика”.  \r\nВече 29 години фондация „Еврика” предоставя стипендии на даровити и изявени ученици и студенти. Те се определят чрез конкурси или са за получени медали в международни средношколски олимпиади. Стипендиите, присъдени чрез конкурс, носят имената на изтъкнати български учени и общественици с принос в развитието на българската и световна наука, техника и технологии – Джон Атанасов, акад. Никола Обрешков, акад. Георги Наджаков, акад. Ростислав Каишев, акад. Методи Попов, акад. Дончо Костов, акад. Димитър Мишев, акад. Ангел Балевски, Кольо Фичето и акад. Евгени Матеев. \r\nВ десетте области на тазгодишния конкурс бяха наградени 14 студенти от десет български висши училища. За постижения в овладяването на знания в областта на икономиката, свищовската студентка Петя Маркова бе отличена с именна стипендия на името на акад. Евгени Матеев. В своето слово Мария Габриел поздрави младите хора за спечелените стипендии и подчерта, че е много вдъхновяващо да се видят толкова млади умове и таланти, за които науката е начин на живот. По думите ѝ те са посланици на България със силен глас и показват, че любовта към знанието, дисциплината и упоритостта са тези, които водят до резултати.  \r\nПетя Маркова е третокурсничка от специалност „Финанси”. Тя е поредният възпитаник на Стопанска академия „Димитър А. Ценов”, който печели националния приз в областта на икономиката. Тя е изявен студент с отличен успех, участия в редица научни форуми и призови места от различни конкурси. Конкурсът на фондация „Еврика” за именни стипендии е първата за Петя национална надпревара, и тя печели първото място, конкурирайки се със свои колеги от икономически специалности в различни български университети с есе на тема „Моето бъдеще на специалист – мечти, планове и реалност”. \r\nНа официалната церемония по връчване на сертификатите в София, свищовската студентка бе придружена от гл. ас. д-р Юлиян Господинов – координатор „Образователен маркетинг” в Академичен център за кариерно консултиране и връзки с обществеността при Стопанска академия.", "date": "2019.01.14", "title": "Велико Търново: Фондация „Еврика” връчи сертификати на стипендиантите за 2018-2019 г., сред които отново е студентка от Стопанската академия в Свищов"}
{"url": "http://www.focus-news.net/news/2019/01/14/2611997/ministar-petya-avramova-dogovorat-mezhdu-api-i-avtomagistrali-ead-shte-bade-izpraten-na-bsp-kakto-i-na-agentsiyata-za-obshtestvenite-porachki.html", "text": "Договорът между АПИ и „Автомагистрали“ ЕАД ще бъде изпратен на БСП, както и на Агенцията за обществените поръчки. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус“ . \r\n„Изключително неприятно е да се правят фалшиви новини и да се пускат в общественото пространство. Изключително натоварена е работата в МРРБ, както и на неговите подразделения. БСП се опитват да атакуват точно там, където има важни решения, взето от държавата, както е строителството на АМ „Хемус“. Там, където има добри решения, точно там атакува опозицията. Вероятно това ѝ е работата, но не трябва да го прави с фалшиви внушения“, заяви министър Аврамова. Тя посочи, че договорът между АПИ и „Автомагистрали“ ЕАД ще бъде изпратен на БСП, както и на Агенцията за обществените поръчки. \r\nЦветилена СИМЕОНОВА", "date": "2019.01.14", "title": "Министър Петя Аврамова: Договорът между АПИ и „Автомагистрали“ ЕАД ще бъде изпратен на БСП, както и на Агенцията за обществените поръчки"}
{"url": "http://www.focus-news.net/news/2019/01/14/2612004/kyustendil-chitalishte-bratstvo-shte-otbelezhi-80-godishninata-ot-rozhdenieto-na-poeta-binyo-ivanov.html", "text": "Читалище „Братство” ще отбележи 80-годишнината от рождението на поета Биньо Иванов. Това съобщи за  Радио „Фокус” – Кюстендил  Иван Андонов, председател на читалището. Годишнината ще бъде отбелязана на 16 януари от 11.00 часа в „Синята зала” на културния институт. „Близки и приятели ще припомнят и разкажат за срещите си с твореца, ще бъдат прочетени и стихове. Ще бъде представена и фотодокументална изложба, посветена на поета, свързал трайно съдбата си с нашия град”, каза Иван Андонов. Изложбата съдържа стихосбирки на автора, книги, посветени на него, както и архивни снимки от неговия живот. \r\nВенцеслав ИЛЧЕВ", "date": "2019.01.14", "title": "Кюстендил: Читалище „Братство” ще отбележи 80-годишнината от рождението на поета Биньо Иванов"}
{"url": "http://www.focus-news.net/news/2019/01/14/2612006/mvr-vazstanovena-e-rabotata-na-sistemata-za-podavane-i-izdavane-na-dokumenti-direktsiyata-shte-raboti-s-udalzheno-rabotno-vreme.html", "text": "Ръководството на Дирекция „Български документи за самоличност“ е предприело допълнителна организация и съгласно предварително изготвен график служителите на звената в районните полицейски управления в София и на бул. „Мария Луиза“ 48  ще работят в днешния ден с удължено работно време. Това съобщиха от пресцентъра на  МВР . \r\nПоводът за създадената организация е причиненото неудобство за хората, свързано с технически проблем с обработката на информацията при подаване и издаване на нови документи. Гишетата ще бъдат отворени, докато има граждани, желаещи да бъдат обслужени.", "date": "2019.01.14", "title": "МВР: Възстановена е работата на системата за подаване и издаване на документи, Дирекцията ще работи с удължено работно време"}
{"url": "http://www.focus-news.net/news/2019/01/14/2612008/burgas-okrazhnata-prokuratura-predade-na-sad-mazh-obvinen-za-opit-za-grabezh-na-58-godishna-zhena.html", "text": "Окръжната прокуратура предаде на съд мъж, обвинен за опит за грабеж на 58-годишна жена. Това съобщиха от  Окръжна прокуратура – Бургас . Сабри С. е обвинен за това, че на 1 ноември 2018 г. в град Бургас е направил опит да открадне чанта и намиращите се в нея пари, телефон и портмоне – всичко на обща стойност 526 лв. от 58-годишна жена. Пострадалата работела в бензиностанция, намираща се на изхода от Бургас в посока София. След приключване на смяната си се насочила към автобусна спирка, за да чака автобус по линия №15 за кв. “Сарафово“, където живеела. Мъжът я заплашил с думите „Давай парите, давай всичко!“. Разгърнал якето си и показал на жената  поставения в кобур на кръста си полуавтоматичен газ сигнален пистолет. Тя се възползвала от това, че се намирала все още в близост до посочената пешеходна пътека и побягнала към нея, за да се отдалечи от обвиняемия и да попречи на намерението му да я обере. Така успяла да избяга и достигнала до намиращия се на близо хотел, където съобщила за случилото се. Деянието е останало недовършено поради независещи от дееца причини. Окръжен съд – Бургас е насрочил заседанието си за 15 януари 2019 г.", "date": "2019.01.14", "title": "Бургас: Окръжната прокуратура предаде на съд мъж, обвинен за опит за грабеж на 58-годишна жена"}
{"url": "http://www.focus-news.net/news/2019/01/14/2612002/ministar-nikolina-angelkova-vseki-koyto-vidi-da-se-uvrezhdat-dyuni-e-vazhno-da-ni-signalizira-bezkompromisni-sme-po-otnoshenie-na-kontrola.html", "text": "Включили сме една разпоредба, в която задължаваме концесионера да опазва дюните, независимо от действията на трети лица. Това каза в предаването „Плюс/минус“ по  Нова тeлевизия  министърът на туризма Николина Ангелкова. „Всъщност оказва се, че една част от нея е в плажа и съгласно договора, който ние имаме с концесионера на морския плаж, ние, за да бъдем максимално сигурни, че ще се опазват всички тези природни богатства, които имаме, а всъщност и дюната е в защитена местност Каваци, сме включили една разпоредба, в която задължаваме концесионера да опазва дюните, независимо от действията на трети лица. Това е негово задължение и всъщност е важно да се установи дали е подаден сигнал от концесионера, защото, знаете, че все пак плажът е открит. Концесионерът е длъжен да спазва своя договор и съответно да осъществява контрол чрез това да не бъдат допускани действия на трети лица. Ако бъдат установени такива съответно да информира по надлежния ред държавните органи. От една страна министерството на туризма като страна по договора за концесия, от друга страна РИОСВ, защото това е защитено местообитание и, разбира се, прокуратурата“, обясни Ангелкова. „Аз няма как да коментирам вандалските действия и прояви на различни хора. Факт е обаче, че ние като институции, и Министерството на туризма, и РИОСВ, съответно и прокуратурата и МВР, на които искам да благодаря, веднага след като разбрахме за това в събота сутринта в ранните часове, се координирахме. Съответно министерството на туризма и РИОСВ направихме необходимите проверки, включително и днес на място бяха експерти, които да направят измервания каква част от дюната попада в границите и в територията на морския плаж, и коя в частен имот“, обясни министърът. „Разчитаме на гражданското общество, както и в случая незабавно да бъдем сигнализирани. Не е необходимо да чакаме съответно концесионера или някой друг. Всеки, който е видял подобна проява на вандализъм е важно да ни сигнализира. Благодаря на хората, за това, че го правят, защото ние сме безкомпромисни по отношение на контрола. Ако се установи, че концесионерът не е реагирал своевременно, съгласно нашия договор, ние налагаме до 5 процента от стойността на концесионното възнаграждение. Законът предвижда всички необходими разпоредби за това всеки, който извърши подобно нарушение и проява да бъде санкциониран. Както отделно и самият закон за устройството на черноморското крайбрежие предвижда допълнително глоби, когато дюната бъде разрушена могат да бъдат считани за опит за добив на пясък, така че това също е установено като част от административно-наказателните разпоредби в закона за устройството на черноморското крайбрежие“, каза още Ангелкова.", "date": "2019.01.14", "title": "Министър Николина Ангелкова: Всеки, който види да се увреждат дюни, е важно да ни сигнализира - безкомпромисни сме по отношение на контрола"}
{"url": "http://www.focus-news.net/news/2019/01/14/2612007/nikolay-chunchukov-kmet-na-rayon-iztochen-v-plovdiv-prez-fevruari-zapochva-premahvaneto-na-oshte-30-nezakonni-postroyki-v-kvartal-stolipinovo.html", "text": "През февруари започва премахването на още 30 незаконни постройки на ул. „Крайна” в квартал „Столипиново“ в Пловдив. Това съобщи за  Радио „Фокус” - Пловдив  кметът на Район „Източен” Николай Чунчуков. По думите му 25 от тези постройки са търговски обекти и само 5 са къщи. „Незаконните постройки в квартала са много. Има стотици незаконни къщи. В момента продължаваме с издаване на заповеди за премахване”, посочи районният кмет. Постройките трябва да бъдат премахнати до края на месец февруари. Миналата година в квартала са били премахнати над 100 незаконно построени търговски обекта и 5 къщи. „Опитваме се да пазим пространствата, които са свободни от ново строителство, а тези стари къщи, които са построени преди повече от 25 години все още обследваме и не знаем точният им брой”, добави Чунчуков. \r\nЦветана ТОНЧЕВА", "date": "2019.01.14", "title": "Николай Чунчуков, кмет на Район „Източен“ в Пловдив: През февруари започва премахването на още 30 незаконни постройки в квартал „Столипиново“"}
{"url": "http://www.focus-news.net/news/2019/01/14/2612010/nachalnikat-na-otbranata-general-andrey-botsev-shte-uchastva-v-zimnata-sesiya-na-voenniya-komitet-na-nato-na-15-i-16-yanuari.html", "text": "Началникът на отбраната генерал Андрей Боцев ще участва в зимната сесия от заседания на Военния комитет на НАТО на ниво началници на отбраната. Форумът ще се проведе на 15 и 16 януари в Брюксел, Белгия. Това съобщиха от пресцентъра на  Министерството на отбраната . \r\nАкценти в дискусиите ще бъдат Военната стратегия на НАТО, потенциалът за възпиране и отбрана и текущите мисии и операции на Алианса.", "date": "2019.01.14", "title": "Началникът на отбраната генерал Андрей Боцев ще участва в зимната сесия на Военния комитет на НАТО на 15 и 16 януари"}
{"url": "http://www.focus-news.net/news/2019/01/14/2612009/shumen-regionalnata-zdravna-inspektsiya-obyavyava-gripna-epidemiya-v-oblastta-ot-15-yanuari.html", "text": "Регионална здравна инспекция – Шумен обявява грипна епидемия за област Шумен от 15 януари. Това съобщиха от  РЗИ . Засегнати са всички възрастови групи. С цел прекъсване на епидемичната верига в условията на грипна епидемия и ограничаване на заболеваемостта от ОРЗ и грип сред учениците, препоръчваме на РУО на МОН прекратяване на учебните занятия в областта от 16 до 18 януари. Мерките се взимат заради регистрираната висока заболеваемост през последната седмица – 244.53 на 10 000 души население, както и резултатите на изследваните проби на болни лица с остри респираторни заболявания, които показват наличие на грипен щам тип А. Лечебните заведения за болнична помощ трябва да преустановят свижданията. Лечебните заведения за извънболнична помощ е необходимо да преустановят работата на женските и детски консултации, да преустановяват провеждането на плановите профилактични имунизации и реимунизации, да спрат профилактичната дейност. С цел недопускане на усложнения на случаите на грип напомняме на всички лечебни заведения, че е важно своевременното започване на лечение с антивирусни препарати. Регионална здравна инспекция – Шумен препоръчва ограничаване на социалните контакти и избягване на събирането на много хора в затворени пространства, болните с висока температура и други признаци на грип да не провеждат самолечение, при наличие на симптоми за грип да посещават личните си лекари и да не ходят болни на работа и училище. Спазването на тези препоръки е въпрос на лична отговорност към себе си и към другите, тъй като най-добрата предпазна мярка е ограничаване на контактите с болни хора, особено тези с хронични заболявания, бременни жени и деца. Регионална здравна инспекция – Шумен продължава ежедневно да извършва активен надзор над заболеваемостта от грип и остри респираторни заболявания.", "date": "2019.01.14", "title": "Шумен: Регионалната здравна инспекция обявява грипна епидемия в областта от 15 януари"}
{"url": "http://www.focus-news.net/news/2019/01/14/2612005/russkie-afini-gartsiya-nov-miting-makedoniya-e-gartsiya-v-atina-na-20-yanuari.html", "text": "Обявен е нов митинг на противниците на промяната на името на северния съсед на Гърция на „Северна Македония“ за следващата неделя (20 януари от 14 часа) в Атина. Той е организиран от комитета „Гърция е Македония“ по повод ратификацията на договора за името в гръцкия парламент, съобщава  рускоезичният гръцки портал „Русские Афини“ . \r\nГражданският комитет „Македония е Гърция“ призовава гражданите на страната за нова протестна акция на централния площад на Атина – Синтагма (Конституция). \r\nПод лозунга „Ръцете долу от Македония“, организацията призовава гърците да дойдат в центъра на столицата на страната, за да изразят мнението си „против внасянето на въпроса за гласуване в парламента“. \r\nОрганизаторите планират да предадат протестна петиция в народното събрание. \r\nИзданието припомня, че аналогичен митинг се проведе на 4 февруари 2018 година. В него, по оценките на организаторите, участваха 1,5 милиона души, но според данните на полицията те са били не повече от 150 хиляди души. \r\nПреброяването, проведено по стандартната методика на Якобс, показва, че броят на протестиращите е бил от 450 до 550 хиляди. \r\nПревод и редакция:", "date": "2019.01.14", "title": "„Русские Афини“ (Гърция): Нов митинг „Македония е Гърция“ в Атина на 20 януари"}
{"url": "http://www.focus-news.net/news/2019/01/14/2612001/makfaks-makedoniya-obnarodvaha-konstitutsionnite-promeni-v-darzhaven-vestnik-bez-podpisa-na-prezidenta-ivanov.html", "text": "В събота, 12 януари, ден след гласуването за окончателно приемане на поправки XXXIII, XXXIV, XXXV и XXXVI на Конституцията на Република Македония, в шестия брой на Държавен вестник за новата година те бяха обнародвани с подписа единствено на председателя на македонския парламент Талат Джафери и без този на президента Георги Иванов, предава  македонската агенция „Макфакс“ . \r\nВ Конституцията думите \"Република Македония\" се заменят с думите \"Република Северна Македония\", а думата \"Македония\" се заменя с думите \"Северна Македония\", с изключение на член 36 от Конституцията. \r\nОт преамбюла на Конституцията се премахват думите: \"както и гражданите, които живеят в нейните граници, които са\", \"решенията на АСНОМ\" се заменят с думите \"правни решения, изложени в прокламацията от Първото заседание на АСНОМ до  македонския народ за проведеното заседание на АСНОМ\", след думата\" година \"се добавят думите, „с които се изразява волята за създаване на независима суверенна държава и Охридското рамково споразумение \", а освен това се премахват думите „решиха да“. \r\nИзменение XXXIV потвърждава, че Републикаta съблюдава суверенитета, териториалната цялост и политическата независимост на съседните държави. С изменение XXXV Републикаta защитава, гарантира и подхранва особеностите, историческото и културното наследство на македонския народ и правата и интересите на своите граждани, живеещи или пребиваващи в чужбина. \r\nВ изменение XXXVI пише, че Републиката се грижи за диаспората на македонския народ и за част от албанския народ, турския народ, влашкия народ, сръбския народ, ромите, босненския народ и други, и подхранва и насърчава връзките им с родината. \r\nОбявено е и решението за приемане на Конституционния закон за прилагането на измененията. \r\nГражданството е македонец / гражданин на Република Северна Македония. В личните документи и паспортите на гражданите гражданството е написано на македонски език и на кирилица, а гражданите, които говорят на официален език, различен от македонски и кирилица, са написани на македонски език и неговата азбука и на езика и азбуката  на този език във всички закони. \r\nСъществуващите официални документи и материали на държавната администрация за международна употреба и документите за вътрешно ползване, които могат да се използват извън държавата, следва да бъдат хармонизирани най-късно до пет години. \r\nХармонизирането на документите и материалите, предназначени изключително за вътрешно ползване, ще започне с отварянето на всяка глава от съответната област в преговорите с Европейския съюз и ще приключи най-късно до пет години от откриването на главата. \r\nПревод и редакция:", "date": "2019.01.14", "title": "„Макфакс“ (Македония): Обнародваха конституционните промени в Държавен вестник без подписа на президента Иванов"}
{"url": "http://www.focus-news.net/news/2019/01/14/2612012/d-r-loris-manuelyan-zam-kmet-na-burgas-v-detskite-gradini-e-vaveden-strog-filtar-i-vsyako-edno-dete-s-danni-za-zabolyavane-ili-temperaturno-sastoyanie-shte-bade-vrashtano-vkashti.html", "text": "Не случайно се казва, че започва с т.н. грипоподобен синдром, защото има и други заболявания, които протичат по този начин. Типичните оплаквания са на здрав фон, внезапно повишение на температурата, силно главоболие, болки в очните ябълки, светлобоязън, изпотяване, зачервяване и т.н. Това каза пред журналисти д-р Лорис Мануелян, зам.-кмет на Бургас по здравеопазване, социални дейности и спорт по повод обявената грипна епидемия, предаде репортер на  Радио „Фокус“ – Бургас . По думите му грипът не е толкова страшен, колкото са опасни усложненията му. „Освен многото и тежки бронхопневмонии, които вече се отбелязват и трудно се намира място даже за хоспитализация, има и случаи с енцефалопатия, минингит и енцефалит, при които се подозира, че също този вирус е причина. Те ще бъдат изследвани и ще чакаме потвърждението им от разни лаборатории в София“, каза още Мануелян. По думите му всички тези противоепидемични мерки трябва да бъдат първо навременни, т.е. не може да са чака рязко да се вдигнат много високо бройката на заболелите. „Това, което има като крива на заболяването и това, което наблюдаваме около себе си, е достатъчно основание да обявим тази грипна ваканция“, заяви зам.-кметът по здравеопазване, социални дейности и спорт. Според Мануелян грипната ваканцията цели, тъй като грипът е много заразен, да се намали разпространението, чрез намаляване на контактите. „Освен към учениците се обръщаме и към възрастните хора, колкото може да ограничат контактите“, допълни д-р Мануелян. По думите му в детските градини е въведен строг филтър и всяко едно дете с данни за заболяване или температурно състояние ще бъде връщано вкъщи, за да не зарази другите деца. \r\nДеница ДИМИТРОВА", "date": "2019.01.14", "title": "Д-р Лорис Мануелян, зам.-кмет на Бургас: В детските градини е въведен строг филтър и всяко едно дете с данни за заболяване или температурно състояние ще бъде връщано вкъщи"}
{"url": "http://www.focus-news.net/news/2019/01/14/2612013/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, без валежи. Пътните настилки са мокри, заледени и заснежени на места по високите части, но са обработени с пясък и сол. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри, на места по второстепенните улици са заледени и затова трябва да се шофира внимателно. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.14", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2019/01/14/2612014/nikolay-chunchukov-kmet-na-rayon-iztochen-v-plovdiv-ne-e-ustanoveno-novo-stroitelstvo-na-nezakonni-postroyki-na-teritoriyata-na-kv-stolipinovo.html", "text": "Не е установено ново строителство на незаконни постройки на територията на кв.  „Столипиново” от цигани, дошли от Войводиново. Това съобщи за  Радио „Фокус” - Пловдив  кметът на Район „Източен” Николай Чунчуков. „Нямаме информация за такова нещо”, каза Чунчуков. По думите му е възможно да са дошли цигани оттам и да са се настанили при техни роднини, но няма установено ново строителство след събитията във Войводиново. „Няма индикации някъде тези хора да са започнали да сторят, за да останат тук. Предполагам, че временно са намерили подслон при техни близки”, добави районният кмет. \r\nЦветана ТОНЧЕВА", "date": "2019.01.14", "title": "Николай Чунчуков, кмет на район „Източен“ в Пловдив: Не е установено ново строителство на незаконни постройки на територията на кв. „Столипиново”"}
{"url": "http://www.focus-news.net/news/2019/01/14/2612003/ministar-petya-avramova-vse-oshte-ne-nyama-izbran-predsedatel-na-us-na-api-ne-sme-si-postavili-srok.html", "text": "Все още не няма избран председател на УС на АПИ. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус“ .  \r\n„Обсъждаме различни варианти за членове на УС на АПИ. Търсим най-добрия вариант – добър експерт, но няма още готово решение по назначаването на две свободни места“, заяви министър Аврамова. Тя посочи, че има много пътни експерти. „Цяла листа има една неправителствена организация, които са активни. В последно време и БСП са активни пътни експерти. Така че имаме голям избор, няма да ни е трудно“, пошегува се тя. „Извън кръга на шегата, търсим добри експерти, които да влязат в УС на АПИ. Не сме си поставили срок, но това е една от най-важните задачи, които сме си поставили в момента“, обясни Аврамова. \r\nЦветилена СИМЕОНВОА", "date": "2019.01.14", "title": "Министър Петя Аврамова: Все още не няма избран председател на УС на АПИ, не сме си поставили срок"}
{"url": "http://www.focus-news.net/news/2019/01/14/2612000/ministar-petya-avramova-elektronni-vinetki-veche-se-prodavat-i-v-benzinostantsiite-lukoyl.html", "text": "От днес в бензиностанциите „Лукойл“ също се продават електронни винетки. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус“ . „Около 6000 са точките в държавата, от които вече могат да се купят електронни винетки, като изключим по електронен път и чрез мобилните приложения“, каза още министър Аврамова. \r\nЦветилена СИМЕОНОВА", "date": "2019.01.14", "title": "Министър Петя Аврамова: Електронни винетки вече се продават и в бензиностанциите „Лукойл“"}
{"url": "http://www.focus-news.net/news/2019/01/14/2612015/stara-zagora-abv-dariha-na-regionalnata-biblioteka-zahariy-knyazhevski-knigi-otrazyavashti-palnoto-tvorchestvo-na-pisatelya-geo-milev.html", "text": "АБВ дариха на регионалната библиотека \"Захарий Княжевски\" в Стара Загора книги, отразяващи  пълното творчество на Гео Милев. Това съобщиха от  пресцентъра на партията . Събитието е по повод предстоящата 124-годишнина от рождението на поета. Дарението включва и произведения на Леда Милева. То бе представено от издателя Иван Гранитски. \r\nПредседателят на АБВ Румен Петков подчерта, че Гео Милев е символ на българския дух, модернист за своята епоха и същевременно неподвластен на времето.Председателят на Гражданския съвет на политическата сила проф. Любомир Халачев подари на просветната институция своя авторски филм за бойните маршове на България и пожела на присъстващите да пазят българския дух.  \r\nСъбитието бе организирано структурата на АБВ в Стара Загора в лицето на председателя на областния съвет проф. Михни Люцканов, Даниела Николова, която е координатор на региона и председателя на общинската организация Гинчо Гинчев.  Като част от инициативата е предвидена и  вечер посветена на  годишнината от рождението на Гео  Милев, която ще се проведе в сградата на  регионалната библиотека в областния град.  В нея ще участват представители на академичните, обществените и интелектуални среди.  \r\nПредседателят на АБВ-Младежи Пламена Заячка подари на присъстващите авторския книгоразделител,  изработен от младежката организация и подчерта, че празничния патриотизъм е порочна практика и трябва да се наблегне на патриотичното възпитание.  \r\nПо рано през деня, представителите на АБВ направиха дарение и на читалището в община Мъглиж, което скоро ще отбележи 150 години от основаване си през 1869 г.", "date": "2019.01.14", "title": "Стара Загора: АБВ дариха на регионалната библиотека \"Захарий Княжевски\" книги, отразяващи пълното творчество на писателя Гео Милев"}
{"url": "http://www.focus-news.net/news/2019/01/14/2612016/plovdiv-obshtina-asenovgrad-obyavyava-7-iya-kulinaren-konkurs-nay-vkusnite-stanimashki-sarmichki.html", "text": "Община Асеновград обявява 7-ия кулинарен конкурс „Най-вкусните станимашки сармички“, съобщиха за  Радио „Фокус“ - Пловдив  от Общината. В конкурса може да участва всеки, който има отношение към традиционната станимашка кухня. Ще бъдат оценявани най-вкусните, мънички и естетично поднесени сармички, най-интересно разказана рецепта. Кандидатите участват със сармички, приготвени с половин килограм кайма, в подходящ за представяне съд, аранжирани по преценка на участника. Записването за конкурса може да стане на телефон 0331/6 21 61. \r\nСармичките трябва да бъдат представени за дегустация от 15.30 до 16.30 часа на 30 януари 2019 г. в ресторант „Tasty”. Дегустацията на сармите ще се проведе от 16.30 часа на същото място. \r\nНаграждаването на победителите ще бъде на 31 януари 2018 г. от 14.00 часа на площад „Акад. Н. Хайтов” като съпътстваща програма на конкурса за „Най-добро домашно вино” реколта 2018 г.” \r\nУчастниците ще се състезават в 2 категории - лозови и зелеви сармички. Ще бъдат раздадени награди за първо място - 50 лв., за второ място - 40 лв., за трето място - 30 лв . и две поощрителни награди по 20 лв. На всички участници ще се заплатят вложените продукти.", "date": "2019.01.14", "title": "Пловдив: Община Асеновград обявява 7-ия кулинарен конкурс „Най-вкусните станимашки сармички“"}
{"url": "http://www.focus-news.net/news/2019/01/14/2612017/makfaks-makedoniya-harvatiya-se-otkaza-da-kupuva-f-16-ot-izrael.html", "text": "Хърватското правителство в понеделник отмени решението за закупуване на изтребители F-16 от Израел, предава  македонската агенция „Макфакс“ , като се позовава на публикация в загребския портал Index.hr. \r\nТова е била и единствената точка в дневния ред на днешното заседание на хърватския парламент. \r\nПремиерът Андрей Пленкович е наредил да се изготви подробен анализ на този случай, въз основа на който, както е заявил той, ще бъдат направени допълнителни оценки и ще се вземат решения за това как да се дефинира новият търг. \r\nМинистърът на отбраната на страната Дамир Кръстевич посочи, че търгът за закупуване на изтребителите е бил прозрачен и че от страна на Хърватия всичко е било направено правилно. Той съобщи, че страната няма да понесе материални щети, тъй като не са поети никакви финансови задължения. \r\n„МО ще предложи на правителството да вземе съответните решения. Договорът между Хърватия и Израел не е подписан и няма да има финансови щети за Загреб“, заяви военният министър. \r\nПревод и редакция:", "date": "2019.01.14", "title": "„Макфакс“ (Македония): Хърватия се отказа да купува F-16 от Израел"}
{"url": "http://www.focus-news.net/news/2019/01/14/2612024/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път – 19 Симитли – Гоце Делчев.  Това съобщиха за  Радио „Фокус“ – Пирин  от Областно пътно управление – Благоевград. Слаб сняг вали в района на прохода Предел. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Движението е натоварено, без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. През деня  не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. \r\nЛора КАЛЧЕВА", "date": "2019.01.14", "title": "Благоевград: Повишена опасност от падащи камъни има в Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2019/01/14/2612021/tass-donald-tramp-potvardi-che-e-za-podobryavane-na-otnosheniyata-mezhdu-sasht-i-rusiya.html", "text": "Президентът на САЩ Доналд Тръмп продължава да настоява за подобряване на отношенията между Москва и Вашингтон, независимо от множеството обвинения срещу него едва ли не в предателство на националните интереси на родината му. Американският лидер потвърди това в понеделник, когато отговаряше на въпроси на журналисти пред Белия Дом, предава  ТАСС . \r\n„Имам отлични отношения с (президента на Китай) Си (Дзинпин). Добре е да имаме отношения с Русия и Китай, както и Индия, и Япония. Аз имам добри отношения с почти всички. Това е нещо хубаво, а не лошо“, заяви американският президент. \r\nПревод и редакция:", "date": "2019.01.14", "title": "ТАСС: Доналд Тръмп потвърди, че е за подобряване на отношенията между САЩ и Русия"}
{"url": "http://www.focus-news.net/news/2019/01/14/2612019/gerb-predstavya-vodeshtiya-kandidat-na-enp-manfred-veber-na-19-may-v-stolichnata-arena-armeets.html", "text": "Националният предизборен щаб на ГЕРБ разгледа критериите за номиниране на евродепутати и процедурите за провеждане на номинационни общински събрания за предстоящите избори за Европейски парламент. Това съобщиха от пресцентъра на  ПП ГЕРБ . Критериите и процедурите ще бъдат предложени за утвърждаване на следващото заседание на Изпълнителната комисия на ГЕРБ. След това ще бъдат изпратени до областните предизборни щабове на партията в цялата страна и ще стартират номинационните събрания. \r\nПо време на днешното заседание Националният предизборен щаб на ГЕРБ синхронизира сроковете на кампанията в България с предизборния щаб на Европейската народна партия (ЕНП). Председателят на предизборния щаб Цветан Цветанов получи потвърждение от директора на кампанията на ЕНП за европейските избори и заместник-председател на партията Дара Мърфи, че водещият кандидат на ЕНП за председател на следващата Европейска комисия Манфред Вебер ще посети България на 19 май. По този повод Националният предизборен щаб на ГЕРБ започна и подготовката на централното събитие на партията от кампанията за Европейските избори. Събитието ще се проведе в зала „Арена Армеец“ в София и на него ще бъдат представени водещият кандидат на ЕНП Манфред Вебер и кандидатите на ГЕРБ за членове на Европейския парламент.", "date": "2019.01.14", "title": "ГЕРБ представя водещия кандидат на ЕНП Манфред Вебер на 19 май в столичната „Арена Армеец“"}
{"url": "http://www.focus-news.net/news/2019/01/14/2612022/kyustendil-patyat-za-gkpp-gyueshevo-e-prohodim-pri-zimni-usloviya-preminavaneto-prez-punkta-se-osashtestvyava-normalno.html", "text": "Пътят за ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са заснежени, извършва се обработване и опесъчаване. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.14", "title": "Кюстендил: Пътят за ГКПП „Гюешево” е проходим при зимни условия, преминаването през пункта се осъществява нормално"}
{"url": "http://www.focus-news.net/news/2019/01/14/2612023/aktsenti-v-sutreshniya-blok-dobro-utro-balgariya-po-radio-fokus-na-15-yanuari.html", "text": "Момче пострада тежко, след като бе ударено от волтова дъга при опит за селфи. Сноубордисти на 15 и 17 години загинаха затрупани от лавина. Търсенето на адреналин ли обединява подобни случаи, които не намаляват, по тези и още въпроси ще потърсим мнението на психолога Иван Игов. Националният съвет на БСП прие „Визия за България“, изготвена е и „Визия за Родопите“, която бе представена в Смолян. Ще бъдат създадени такива програми за всички региони. Как това ще помогне за предстоящите избори, готви ли се левицата за предсрочни. Очаквайте  разговора с народния представител от ПГ на „БСП за България“ Дора Янкова. За миналите и предстоящи проекти на Община Тополовград. С актуално звучене е проектът за социално включване на етнически и уязвими групи чрез социални иновации е, повече за проектите ще ни каже Красимира Атанасова, началник отдел „Проекти, програми и устройство на територията“ в Общината. Национална художествена гимназия \"Димитър Добрович\" – Сливен ще има общежитие за своите възпитаници. Нашият репортер Людмила Йоргова ще ни даде още информация. През 2019 година любителите на небесните спектакли ще станат свидетели на едно пълно слънчево затъмнение, три частични слънчеви затъмнения, три суперлуни, пълно и частично лунно затъмнение. Част от явленията ще могат да бъдат наблюдавани и от територията на България. Повече ще научим от репортера ни във Варна Марияна Валентинова. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 15 януари, с водещ Елеонора Чолакова.", "date": "2019.01.14", "title": "Акценти в сутрешния блок „Добро утро, България“ по Радио „Фокус“ на 15 януари"}
{"url": "http://www.focus-news.net/news/2019/01/14/2612018/varna-predstaviteli-ot-evropeyskata-komisiya-shte-posetyat-grada-vav-vrazka-s-merkite-sreshtu-razprostranenieto-na-afrikanskata-chuma-po-svinete.html", "text": "На 17 януари във Варна се очаква да пристигнат представители от Европейската комисия за обмяна на опит, свързан със заболяването африканска чума по свинете. Това съобщи за  Радио „Фокус“ – Варна  директорът на Областната дирекция по безопасност на храните д-р Златина Димова. Експертите ще проведат поредица от срещи, като преди това ще посетят столицата и областите Силистра и Добрич. Д-р Димова посочи, че подобна проверка на експерти от Европейската комисия е извършена и миналата година, а нередности не са открити. Целта ѝ този път е да се получи информация за предприетите мерки на местно ниво за недопускане на заболяването на територията на страната. Във връзка с нарастващите случаи на АЧС в Европа, Европейската комисия (ЕК), ФАО и Световната организация за здравеопазване на животните (OIE) организират регулярни срещи на експертно ниво с представители на засегнатите от заболяването държави. На последната среща в Полша през 2018 г., бе взето решение да бъдат проведени мисии от експерти в страните с потвърдено наличие на вируса на болестта с цел обмяна на опит и развитието на бъдеща и ефективна глобална стратегия за овладяване на африканска чума по свинете. \r\nДиана СТОЕВА", "date": "2019.01.14", "title": "Варна: Представители от Европейската комисия ще посетят града във връзка с мерките срещу разпространението на африканската чума по свинете"}
{"url": "http://www.focus-news.net/news/2019/01/14/2612020/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка:   \r\nТемпературите са в интервала от - 5° до + 10°. \r\nВремето над страната е предимно облачно. \r\nСлаб до умерен вятър духа в областите: Видин, Добрич, Кърджали, Пазарджик, Перник, Плевен, Разград, Русе, Силистра, Смолян, Сливен, София, Хасково и Шумен. \r\nДъжд не вали. \r\nСняг вали в областите: Благоевград, Кюстендил и Перник. \r\nПътните настилки са предимно сухи на места мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла: няма.  Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: \r\nДвижението по АМ „Люлин“ в тунел „Мало Бучино“ посока Перник е ограничено поради оглед на състоянието на осветителната уредба и се осъществява двупосочно в лявата тунелна тръба /посока София/. Движението се ограничава в светлата част на денонощието и при благоприятни метеорологични условия. Срок: от 10:30 до 13:30 часа на 15.01.2019 г.  \r\nДвижението по АМ „Люлин“ в тунел „Мало Бучино“ посока София е ограничено поради оглед на състоянието на осветителната уредба и се осъществява двупосочно в дясната тунелна тръба /посока Перник/. Движението се ограничава в светлата част на денонощието и при благоприятни метеорологични условия. Срок: от 13:30 до 16:30 часа на 15.01.2019 г. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 18.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.14", "title": "Актуална пътна обстановка"}
{"url": "http://www.focus-news.net/news/2019/01/14/2612011/mvnr-na-rusiya-reshenieto-na-makedonskiya-parlament-za-imeto-ne-otrazyava-volyata-na-naroda-vaprosat-tryabva-da-se-razgleda-ot-ss-na-oon.html", "text": "Решението на македонския парламент, който гласува за преименуване на страната, е наложено отвън и не отразява волята на народа, се казва в коментар на руското Министерство на външните работи, разпространен в понеделник, предава  ТАСС. \r\nКакто напомнят от ведомството, на 11 януари парламентът на републиката гласува  за приемане на поправки в Конституцията за преименуване на страната в съответствие с договора за името между Скопие и Атина. „Налице е продължаване на наложения отвън процес на изкуствена промяна на името на държавата с цел да се форсира вкарването на Скопие в НАТО. Това се осъществява в нарушение на македонското законодателство. Позицията на президента на Република Македония и мнението на мнозинството от нейното население, което не приема преспанската сделка, се пренебрегва“, заявиха от руското министерство. \r\nДипломатическото ведомство обръща внимание и на продължаващите в Скопие и други македонски градове протестни акции, които демонстрират дълбоката поляризация в обществото. „Очевидно е, че този способ за решаване на въпроси, които имат национално значение за бъдещето на страната, не отразява волята на нейния народ и не може да служи като инструмент за дългосрочното разрешаване на проблема с името на държавата“, подчертават от руското МВнР. \r\n„За врзивоопасността на ситуацията, която може да доведе до подкопаване на стабилността и сигурността на Балканите, красноречиво свидетелстват също и последните събития в Гърция – излизането напротивопоставящия се на Преспанския договор лидер на партия „Независимите гърци“ Панос Каменос от правителствената коалиция и стартирането на процедура по вот на доверие към управляващите“, посочват от министерството. „Трябва да се отбележи, че в Атина прокарват преспанската сделка, заобикаляйки мнението на гражданите на страната, а за референдум по този въпрос, който засяга коренните национални интереси на Гърция, дори не става дума“. \r\nВ тази връзка от Москва подчертават, че устойчиво решение на спора за името на Македония трябва да бъде намерено „без външен натиск, налагани отвън срокове и условия и  изключително в рамките на правовото поле“. „Изхождаме от това, че този въпрос трябва да бъде разгледан от Съвета за сигурност на ООН в съответствие с параграф 3 от Резолюция 845 на СС на ООН“, заключват от руското дипломатическо ведомство. \r\nПревод и редакция:", "date": "2019.01.14", "title": "МВнР на Русия: Решението на македонския парламент за името не отразява волята на народа, въпросът трябва да се разгледа от СС на ООН"}
{"url": "http://www.focus-news.net/news/2019/01/14/2612028/api-ot-1030-chasa-do-1630-chasa-na-15-yanuari-dvizhenieto-shte-e-dvuposochno-v-edna-traba-v-tunel-malo-buchino-na-avtomagistrala-struma.html", "text": "На 15 януари от 10.30 часа до 13.30 часа движението в тунел „Мало Бучино“ на АМ „Струма“ в посока Перник ще бъде ограничено поради оглед на осветителната система. Това съобщиха от пресцентъра на  Агенция „Пътна инфраструктура“ . Трафикът ще се осъществява двупосочно в тръбата за София. От 13.30 часа до 16.30 часа ще бъде ограничено движението в тръбата за София. Превозните средства ще преминават в тръбата за Перник. \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.01.14", "title": "АПИ: От 10.30 часа до 16.30 часа на 15 януари движението ще e двупосочно в една тръба в тунел „Мало Бучино“ на автомагистрала „Струма“"}
{"url": "http://www.focus-news.net/news/2019/01/14/2612029/ognyan-tsenkov-kmet-na-vidin-zalozhili-sme-na-balansiranost-realistichni-prihodi-i-razumni-razhodi-v-byudzheta-za-2019-g.html", "text": "Правилата, които сме заложили за тази година, са балансираност, реалистични приходи и разумни разходи в бюджета за 2019 г. Това каза кметът на Община Видин по време на обещственото обсъждане за проекта за бюджет на Общината за 2019 г., предаде репортер на  Радио „Фокус“ – Видин . „Правилата, които сме заложили, са балансираност, реалистични приходи и разумни разходи. През 2019 годината ще финализираме процеса на финансово стабилизиране на Община Видин. Ще продължим подобряването на образователната инфраструктура, изпълнението на значимите проекти по национални и европейски програми, популяризирането на културните, исторически и туристически обекти, развитието на потенциала на Общината във всички сфери“, каза Огнян Ценков. В предложения проект на бюджета общия обем е на стойност 44 203 973 лв. Определените размери на бюджетните взаимоотношения между централния бюджет и бюджета на Община Видин са разпределени под формата на субсидии, като общата субсидия за делегирани от държавата дейности е 24 693 754 лв., общата изравнителна субсидия – трансфер за местни дейности е 3 745 600 лв. и др. Приходите от местни дейности се предвижда да бъдат в размер на 16 776 890 лв. Общата стойност на предвидените средства  за капиталови разходи е 35 90 822 лв., като от тях целевата субсидия е 1 158 100 лв. Заложен е широк обхват от дейности в различни сфери, като основни ремонти на детски градини и училища, на общински сгради, строително-монтажни работи, основен ремонт на две кръгови кръстовища в град Видин, благоустрояване на междублокови пространства, ремонти на улици във Видин и населени места на Общината и много други. Тази година  се предвижда подпомагане от страна на Общината на семейства с репродуктивни проблеми, продължаване на ремонтните дейности в ГПЧЕ „Йордан Радичков“, изграждане на фитнес площадка на открито и други \r\nАнна ЛОЗАНОВА", "date": "2019.01.14", "title": "Огнян Ценков, кмет на Видин: Заложили сме на балансираност, реалистични приходи и разумни разходи в бюджета за 2019 г."}
{"url": "http://www.focus-news.net/news/2019/01/14/2612027/kmetat-na-kavarna-nina-stavreva-chrez-spechelenoto-ot-nas-evropeysko-finansirane-imame-65-mln-lv-za-ulichna-mrezha-i-rekonstruktsiya-na-13-km-obshtinski-patishta.html", "text": "Чрез спечеленото от нас европейско финансиране имаме 6,5  млн. лв. за улична мрежа и реконструкция на 13 км общински пътища. Това каза кметът на Каварна Нина Ставрева в интервю за  Агенция „Фокус“  за проекта на бюджет на Общината за 2019 г. Ставрева отбеляза, че бюджетът на общината е 16, 2 млн. лв, а към него се добавят и 6, 5 млн. лв. от спечеленото от общината  европейско финансиране. По думите й бюджетът на общината е увеличен с 1,2 млн. лв. спрямо 2018 г. Ставрева подчерта, че съществената разлика в бюджета спрямо този от миналата година е свързана с осигурените европейски средства в размер на 6, 5 млн. лв. „Това е радостна новина за нас, за щото финансирането е почти на половината за бюджета ни за една година. В крайна сметка това финансиране дава възможност на общините, особено на малките, каквато е Каварна, да добавят съществен принос към недостатъчните си бюджети“, каза още Нина Ставрева. Тя уточни, че на 15 януари от 11.00 ч. ще се проведе публичното обсъждане на проектобюджета на Община Каварна за 2019 г. „Тази година нашето предложение е за 16, 2 млн. лв. Голяма част от средствата са за образование, социални грижи и здравеопазване“, каза кметът на Каварна. Тя обърна внимание, че в съставянето на бюджет 2019 г. са участвали активно и гражданите на Каварна. „Проведохме една инициатива в края на миналата година „Каварненци предлагат, кметът изпълнява“ и в продължение на месец те даваха своите предложения за дейности и инициативи, които да бъда заложени в най-важния финансов документ на общината. Не успяхме да включим всички предложения, тъй като финансовият ресурс необходим за включването на всички предложения, направен от каварненски жители е твърде сериозен. Ангажиментът, който  поехме, че ще отговорим на онези, чиито предложения не можем да включим в този бюджет, ще бъде изпълнен“, посочи още Ставрева. Според нея предложеният бюджет е  балансиран и трябва  да осигури финансовата стабилност на Общината през 2019 г. „Бюджет, който е реален и максимално се доближава до нуждите, потребностите на жителите на общината, като е съобразен с финансовите възможности“, допълни Нина Ставрева.  \r\nДеница КИТАНОВА", "date": "2019.01.14", "title": "Кметът на Каварна Нина Ставрева: Чрез спечеленото от нас европейско финансиране имаме 6,5  млн. лв. за улична мрежа и реконструкция на 13 км общински пътища"}
{"url": "http://www.focus-news.net/news/2019/01/14/2612032/predstoyashti-sabitiya-v-stranata-za-15-yanuari-agentsiya-fokus.html", "text": "*** \r\nВицепремиерът и министър на външните работи Екатерина Захариева ще присъства в сградата на посолството на Румъния в България на представянето на приоритетите на Румънското председателство на Съвета на ЕС.  \r\n*** \r\nОт 13.00 часа в зала 238 на Народното събрание парламентарната правна комисия ще разгледа ветото на президента Румен Радев върху последните промени в Наказателния кодекс. \r\n*** \r\nОт 13.30 часа в зала 232 на Народното събрание ще се проведе заседание на Комисията по отбрана, на което ще бъде разгледано предложението за придобиване на F-16. \r\n*** \r\nОт 15.30 часа в зала „Запад“ на Народното събрание Комисията по бюджет и финанси ще проведе заседание, на което ще бъде разгледано предложението за придобиване на F-16. \r\n*** \r\nОт 09.30 часа в сградата на Висшия съдебен съвет ще се проведе заседание на Съдийската колегия.  \r\n*** \r\nВ 09.30 часа в Българската фондова борса ще се проведе церемония по награждаване на брокери с най-високи резултати през 2018 г.  \r\n*** \r\nОт 09.30 часа Софийският градски съд ще гледа делото срещу Севелин Н., обвинен в убийството на баща си.  \r\n*** \r\nОт 10.00 часа в Националния пресклуб на БТА ще се проведе пресконференция на Арт център „Кърнолски“ по повод предстоящия 7-и Национален конкурс за деца и младежи „Път към славата“, който ще се проведе в периода 8-10 февруари 2019 г.  \r\n*** \r\nОт 11.00 часа в голямата зала на Учебния център АЯР (бул. „Шипченски проход“ 69) Агенцията за ядрено регулиране организира пресконференция, на която ще представи дейността си за изминалата 2018 година. \r\n*** \r\nОт 12.30 часа в централата на ПП АБВ (ул. „Врабча“ 23) ръководството на партията ще даде проведе пресконференция по две теми – предложение към групите на партиите в Народното събрание за два варианта на вот на недоверие към правителството и позиция на АБВ по окончателното решение на македонския парламент за промяна на името на Р Македония.  \r\n*** \r\nОт 13.30 часа Софийският градски съд ще заседава по искането за удължаване на престоя в психиатрично заведение на Димитър Р., обвинен за убийството на жена в столичен хотел. \r\n*** \r\nОт 15.00 часа до 17.00 часа в постоянната приемна на БСП - София на ул. \"Леге\"10, етаж 1 народният представител от „БСП за България“ Румен Георгиев и общинският съветник Николай Николов ще проведат приемна за граждани. \r\n*** \r\nОт 18.00 часа в литературен салон „Красно село“ ще бъде представена книгата „Съзидателят на кан Омуртаг“ на Бойко Беленски.  \r\n*** \r\nОт 18.30 часа в Гьоте-институт България ще се проведат събития от образователната платформа „Музикалната модерност“.  \r\n*** \r\nОт 19.00 часа в Литературен клуб на Столична библиотека Ани Илков ще открие поредицата „Поет на месеца“ за 2019 г.  \r\n*** \r\nОт 19.30 часа в ДНК – Пространство за съвременен танц и пърформанс ще бъде представен спектакъла „Добре дошли в България”. \r\n***   \r\nОт  09.30 ч., зала № 1 на Районен съд Асеновград ще се състои делото с подсъдим Илия  З. Той е обвинен в извършване на престъпление по чл. 234в, ал. 1 от НК,  за това, че през месец август 2018 г. в гр. Асеновград, обл. Пловдивска, сам е осъществил неправомерно присъединяване към електроразпределителната мрежа на „ЕВН България Електроразпределение“ ЕАД. \r\n*** \r\nОт 12.00 часа в кабинета на кмета д-р Атанас Камбитов ще се проведе пресконференция по актуални теми.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 доц. Антоанета Цветкова, председател на комисията по здравеопазване към ОбС ще има приемен ден за граждани.  \r\n*** \r\nВ 13.00 часа в Голямата зала на Община Велинград ще се проведе обществено обсъждане на тема „Визия на парк Клептуза“.  \r\n***  \r\nОт 12.00 часа в голяма зала на Община Велико Търново ще се проведе Концерт на деца и ученици за Василица.  \r\n***  \r\nОт 19.00 часа в Клуб 7 ще се проведе „2 в 1 – Добромир Байчев и Иван Стоилов разказват“ – литературна вечер.  \r\n*** \r\nОт 17.00 часа в конферентната зала на Община Враца ще се проведе публично обсъждане на Проектобюджета на общината за 2019 г.  \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n***  \r\nОт 18.30 часа в НЧ „Напредък-1869“ Драматичен театър „Иван Димов” – Хасково представя постановката „Морска сол” от Емил Боне. С участието на: Асен Блатечки, Милена Маркова-Маца, Алексей Кожухаров и  Добриела Попова. \r\n*** \r\nОт 10.40 часа в Професионална гимназия по транспорт, обслужване и лека промишленост ще се състои неформално обучение на тема „Пълноценно осмисляне на свободното време“. \r\n*** \r\nВ 11.00 часа в параклиса „Свети равноапостоли Константин и Елена” ще бъде отслужен тържествен водосвет за безаварийно пътуване по транспортната връзка между Република България и Република Гърция по повод годишнината от откриването на ГКПП „Златоград“.  \r\n*** \r\nОт 10.00 часа в залата на Община Кюстендил ще се проведе месечно заседание на кметовете и кметските наместници.  \r\n*** \r\nОт 17.30 часа в заседателната зала на Общината ще се проведе публично обсъждане на проекта за бюджет за 2019 година.  \r\n*** \r\nВ 09.00 часа в зала „Панорама“ Общинският съвет ще обсъди избора на нов собственик на Специализираната болница за продължително лечение и рехабилитация.  \r\n***   \r\nОт 18.00 часа в залата на Дружеството на пловдивските писатели (ул. Княз Александър I Батенберг №27) ще се състои премиерата на новата стихосбирка „Феникс“ на пловдивската поетеса Диана Бързева, която от 2009 г. живее в Берлин. \r\n*** \r\nОт 10.00 часа на централния вход на ОДМВР-Разград ще се проведе първият за годината брифинг на директора на ОДМВР-Разград старши комисар Ивайло Йовчев. \r\n*** \r\nОт 15.00 часа в зала 1 на Община Свищов ще се проведе пресконференция, на която ще бъдат отчетени резултатите от проекта „Да успеем заедно“ и ще бъдат представени приоритетите на ОП „Наука и образование за интелигентен растеж“.  \r\n*** \r\nОт 11.30 часа с ритуала „Първа копка” ще започне  строежът на общежитие в Национална художествена гимназия „Димитър Добрович“ – Сливен. \r\n*** \r\nОт 18.30 часа в залата на първия етаж на РБ „ З. Княжески“ ще бъде представен филмът „Да пееш в Париж“, Игрален филм, Казахстан – Латвия – САЩ (2018). \r\n*** \r\nОт 17.30 часа в Художествена галерия „Жорж Папазов“ ще бъде открита изложба под надслов „Градът“.", "date": "2019.01.14", "title": "Предстоящи събития в страната за 15 януари (Агенция „Фокус“)"}
{"url": "http://www.focus-news.net/news/2019/01/14/2612026/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп продължава да настоява за подобряване на отношенията между Москва и Вашингтон, независимо от множеството обвинения срещу него едва ли не в предателство на националните интереси на родината му. Американският лидер потвърди това в понеделник, когато отговаряше на въпроси на журналисти пред Белия Дом, предава  ТАСС . \r\n„Имам отлични отношения с (президента на Китай) Си (Дзинпин). Добре е да имаме отношения с Русия и Китай, както и Индия, и Япония. Аз имам добри отношения с почти всички. Това е нещо хубаво, а не лошо“, заяви американският президент. \r\n***  Хърватското правителство в понеделник отмени решението за закупуване на изтребители F-16 от Израел, предава  македонската агенция „Макфакс“ , като се позовава на публикация в загребския портал Index.hr. \r\nТова е била и единствената точка в дневния ред на днешното заседание на хърватския парламент. \r\nПремиерът Андрей Пленкович е наредил да се изготви подробен анализ на този случай, въз основа на който, както е заявил той, ще бъдат направени допълнителни оценки и ще се вземат решения за това как да се дефинира новият търг. \r\nМинистърът на отбраната на страната Дамир Кръстевич посочи, че търгът за закупуване на изтребителите е бил прозрачен и че от страна на Хърватия всичко е било направено правилно. Той съобщи, че страната няма да понесе материални щети, тъй като не са поети никакви финансови задължения. \r\n„МО ще предложи на правителството да вземе съответните решения. Договорът между Хърватия и Израел не е подписан и няма да има финансови щети за Загреб“, заяви военният министър. \r\n***  Решението на македонския парламент, който гласува за преименуване на страната, е наложено отвън и не отразява волята на народа, се казва в коментар на руското Министерство на външните работи, разпространен в понеделник, предава  ТАСС. \r\nКакто напомнят от ведомството, на 11 януари парламентът на републиката гласува  за приемане на поправки в Конституцията за преименуване на страната в съответствие с договора за името между Скопие и Атина. „Налице е продължаване на наложения отвън процес на изкуствена промяна на името на държавата с цел да се форсира вкарването на Скопие в НАТО. Това се осъществява в нарушение на македонското законодателство. Позицията на президента на Република Македония и мнението на мнозинството от нейното население, което не приема преспанската сделка, се пренебрегва“, заявиха от руското министерство. \r\nДипломатическото ведомство обръща внимание и на продължаващите в Скопие и други македонски градове протестни акции, които демонстрират дълбоката поляризация в обществото. „Очевидно е, че този способ за решаване на въпроси, които имат национално значение за бъдещето на страната, не отразява волята на нейния народ и не може да служи като инструмент за дългосрочното разрешаване на проблема с името на държавата“, подчертават от руското МВнР. \r\n„За врзивоопасността на ситуацията, която може да доведе до подкопаване на стабилността и сигурността на Балканите, красноречиво свидетелстват също и последните събития в Гърция – излизането напротивопоставящия се на Преспанския договор лидер на партия „Независимите гърци“ Панос Каменос от правителствената коалиция и стартирането на процедура по вот на доверие към управляващите“, посочват от министерството. „Трябва да се отбележи, че в Атина прокарват преспанската сделка, заобикаляйки мнението на гражданите на страната, а за референдум по този въпрос, който засяга коренните национални интереси на Гърция, дори не става дума“. \r\nВ тази връзка от Москва подчертават, че устойчиво решение на спора за името на Македония трябва да бъде намерено „без външен натиск, налагани отвън срокове и условия и  изключително в рамките на правовото поле“. „Изхождаме от това, че този въпрос трябва да бъде разгледан от Съвета за сигурност на ООН в съответствие с параграф 3 от Резолюция 845 на СС на ООН“, заключват от руското дипломатическо ведомство. \r\n***  Обявен е нов митинг на противниците на промяната на името на северния съсед на Гърция на „Северна Македония“ за следващата неделя (20 януари от 14 часа) в Атина. Той е организиран от комитета „Гърция е Македония“ по повод ратификацията на договора за името в гръцкия парламент, съобщава  рускоезичният гръцки портал „Русские Афини“ . \r\nГражданският комитет „Македония е Гърция“ призовава гражданите на страната за нова протестна акция на централния площад на Атина – Синтагма (Конституция). \r\nПод лозунга „Ръцете долу от Македония“, организацията призовава гърците да дойдат в центъра на столицата на страната, за да изразят мнението си „против внасянето на въпроса за гласуване в парламента“. \r\nОрганизаторите планират да предадат протестна петиция в народното събрание. \r\nИзданието припомня, че аналогичен митинг се проведе на 4 февруари 2018 година. В него, по оценките на организаторите, участваха 1,5 милиона души, но според данните на полицията те са били не повече от 150 хиляди души. \r\nПреброяването, проведено по стандартната методика на Якобс, показва, че броят на протестиращите е бил от 450 до 550 хиляди. \r\n***  В събота, 12 януари, ден след гласуването за окончателно приемане на поправки XXXIII, XXXIV, XXXV и XXXVI на Конституцията на Република Македония, в шестия брой на Държавен вестник за новата година те бяха обнародвани с подписа единствено на председателя на македонския парламент Талат Джафери и без този на президента Георги Иванов, предава  македонската агенция „Макфакс“ . \r\nВ Конституцията думите \"Република Македония\" се заменят с думите \"Република Северна Македония\", а думата \"Македония\" се заменя с думите \"Северна Македония\", с изключение на член 36 от Конституцията. \r\nОт преамбюла на Конституцията се премахват думите: \"както и гражданите, които живеят в нейните граници, които са\", \"решенията на АСНОМ\" се заменят с думите \"правни решения, изложени в прокламацията от Първото заседание на АСНОМ до  македонския народ за проведеното заседание на АСНОМ\", след думата\" година \"се добавят думите, „с които се изразява волята за създаване на независима суверенна държава и Охридското рамково споразумение \", а освен това се премахват думите „решиха да“. \r\nИзменение XXXIV потвърждава, че Републикаta съблюдава суверенитета, териториалната цялост и политическата независимост на съседните държави. С изменение XXXV Републикаta защитава, гарантира и подхранва особеностите, историческото и културното наследство на македонския народ и правата и интересите на своите граждани, живеещи или пребиваващи в чужбина. \r\nВ изменение XXXVI пише, че Републиката се грижи за диаспората на македонския народ и за част от албанския народ, турския народ, влашкия народ, сръбския народ, ромите, босненския народ и други, и подхранва и насърчава връзките им с родината. \r\nОбявено е и решението за приемане на Конституционния закон за прилагането на измененията. \r\nГражданството е македонец / гражданин на Република Северна Македония. В личните документи и паспортите на гражданите гражданството е написано на македонски език и на кирилица, а гражданите, които говорят на официален език, различен от македонски и кирилица, са написани на македонски език и неговата азбука и на езика и азбуката  на този език във всички закони. \r\nСъществуващите официални документи и материали на държавната администрация за международна употреба и документите за вътрешно ползване, които могат да се използват извън държавата, следва да бъдат хармонизирани най-късно до пет години. \r\nХармонизирането на документите и материалите, предназначени изключително за вътрешно ползване, ще започне с отварянето на всяка глава от съответната област в преговорите с Европейския съюз и ще приключи най-късно до пет години от откриването на главата. \r\n***  Земеделските производители ще подкарат тракторите си по национални пътища на Гърция на 28 януари, за да протестират срещу въздействието на мерките за строги икономии върху доходите им, призовавайки за данъчни облекчения, за възстановяване на отменените им обезщетения и защита за задлъжнелите собственици, съобщава електронното издание на гръцкия вестник  Kathimerini . \r\nРешението за действие бе взето на среща в Серес на фермери от цяла Северна Гърция. Земеделските производители от Пелопонес и Централна Гърция ще се срещнат следващата седмица и се очаква да се присъединят към протеста. \r\nЗемеделските производители също призовават правителството да намали нарастващите им производствени разходи, като се откаже от данъците върху петрола, да намали разходите за електроенергия и да премахне ДДС-то върху селскостопанската техника и доставки. \r\nНе се привежда информация за това кои участъци ще бъдат блокирани заради протестите и дали те ще засегнат движението от и за България. \r\n***  Премиерът на Македония Еди Рама пое функциите и на министър на външните работи до назначаването на нов на поста, съобщава електронното издание на първия скопски вестник  „Нова Македония“  . \r\nАлбанският президент Илир Мета отказа да подпише указа за назначаването на нов министър на външните работи в установения срок. Кандидатурата на Гент Джайкай бе издигната от Рама. Според държавния глава обаче той няма необходимите качества да заеме поста, който доскоро заемаше Дитмир Бушати. От редакцията припомнят, че Джикай подкрепя идеята за промяна на границите между Косово и Сърбия. \r\n***  Стотици полети от и за летището във Франкфурт на Майн са отменени заради предупредителна стачка, която ще се проведе във вторник, 15 януари, съобщава германският национален ежедневник  Die Frankfurter Allgemeine Zeitung . \r\nОт редакцията изчисляват, че заради стачните действия на практика всеки трети полет от най-голямото летище в Германия няма да бъде изпълнен.  Според оператора „Фрапорт“ авиокомпаниите вече са отменили около 470 пристигащи и заминаващи полети. Профсъюзите на Верди призоваха служителите по сигурността на летището Франкфурт на Майн да напуснат работните си места във вторник между 2:00 и 20:00 часа местно време (3:00 и 21:00 часа българско време). \r\n***  Гласуването на вот на доверие към правителството на премиера Алексис Ципрас ще се състои в сряда вечер след двудневни дебати, стартът на които ще бъде даден в 10:00 часа местно време във вторник (съвпада с българското време), съобщава електронното издание на водещия гръцки ежедневник  Kathimerini . \r\nЦипрас призова да бъде гласуван вот на доверие след оставката на коалиционния му партньор – Панос Каменос от  „Независими гърци“. В тази връзка председателят на парламента Никос Вутсис предложи два дни на дебат, вместо обичайните три. \r\nОчаква се Ципрас да спечели вота на доверие, тъй като най-малко четирима депутати от „Независими гърци“ и трима независими народни представители потвърдиха, че ще го подкрепят.", "date": "2019.01.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/14/2612025/d-r-zlatina-dimova-odbh-varna-kmetovete-na-obshtini-ot-oblastta-sa-poluchili-predpisanie-da-izvarshat-prebroyavane-na-vsichki-zhivotnovadni-obekti.html", "text": "Кметовете на общини във Варненско са получили предписание от Областната дирекция по безопасност на храните (ОДБХ) за преброяване на всички животновъдни обекти. До няколко седмици те трябва да изготвят доклади и за броя на свинете, отглеждани както в частни стопанства, така и за нуждите на месопреработвателните предприятия. Това каза за  Радио „Фокус“ – Варна  директорът на ОДБХ, д-р Златина Димова. По думите ѝ заповедта е издадена миналия четвъртък. Според нея при преброяването на животните в частните дворове, след констатираните случаи на заразата в село Тутраканци миналата година, не са подадени точни данни. „Непрекъснато се подаваше разнородна информация за различни бройки прасета. Това, което ние сме предприели, е да изискаме от кметовете, актуална информация по отношение на всички видове животновъдни обекти. Защото трябва да се спазват и общинските наредби, а те допускат определен брой животни, които могат да се отглеждат за лично стопанство. И то след регистрация на животновъдния обект“, обясни д-р Димова. Тя отказа да се ангажира с точни срокове, но уточни, че докладите трябва да са предадени в максимално кратък порядък от време – до седмици. \r\nДиана СТОЕВА", "date": "2019.01.14", "title": "Д-р Златина Димова, ОДБХ - Варна: Кметовете на общини от областта са получили предписание да извършат преброяване на всички животновъдни обекти"}
{"url": "http://www.focus-news.net/news/2019/01/14/2612031/ria-novosti-kmetat-na-gdansk-zagina-sled-kato-be-naragan-na-kontsert.html", "text": "Кметът на Гданск Павел Адамович, срещу когото в неделя вечерта бе извършено покушение, издъхна в болницата, съобщи представителят на университетския клиничен център в града Томаш Стефаняк, предава  РИА Новости . \r\nМъж, въоръжен с нож, нападна политика по време на благотворителен концерт в най-големия полски пристанищен град. Кметът бе наръган неколкократно, включително в областта на сърцето. \r\nМедиците реанимираха дълго време градоначалника на мястото на произшествието, а после го закараха в болница. \r\nИзвършителят е задържан, но няма официално съобщение относно мотивите за неговата постъпка. \r\nПреди нападението мъжът е крещял, че е бил осъден незаконно да лежи в затвора, съобщиха присъствали на мероприятието журналисти. Известно е, че убиецът е 27-годишен жител на Гданск, осъждан за ограбване на банка. Той е излязъл от затвора преди няколко седмици. \r\nПревод и редакция:", "date": "2019.01.14", "title": "РИА Новости: Кметът на Гданск загина, след като бе наръган на концерт"}
{"url": "http://www.focus-news.net/news/2019/01/14/2612030/sport-dvama-titulyari-prepodpisaha-s-tsska.html", "text": "Вратарят Витаутас Черниаускас и халфът Тиаго Родригес днес преподписаха договорите си с ЦСКА, като стражът продължи контракта си с 2 години, а португалецът с 3. Във вторник „червените“ заминават на подготвителен лагер в Марбея, Испания, където ще изиграят четири контроли срещу отборите на Бохум, Шанхай Шенхуа, Пушкаш Академия и Виктория Пилзен.", "date": "2019.01.14", "title": "Спорт: Двама титуляри преподписаха с ЦСКА"}
{"url": "http://www.focus-news.net/news/2019/01/14/2612034/blagoevgrad-v-petrich-byaha-nagradeni-11-stanchinarski-grupi-koito-uchastvaha-v-traditsionnite-igri-surva.html", "text": "11 станчинарски групи участваха в традиционните игри „Сурва”2019 и сътвориха истински зрелищен спектакъл в Петрич на първи януари. Това съобщиха от пресцентъра на  Община Петрич . Всички ръководители получиха днес материалното стимулиране от Общината и грамоти за участие, а за класираните на първите три места имаше плакети и дипломи. Връчени бяха и специалните отличия – за най-добри маски, за най-добър персонаж, за най-добро представяне на русалийски танци, за най-добре пресъздадени обичаи. Наградени бяха на-малкият и най-възрастният участник в станчинарски игри „Сурва” 2019 с плакет и грамоти. Наградите връчиха кметът Димитър Бръчков и депутатът Георги Динев. „Поздравявам Ви със силното като присъствие, идея и реализация издание на традиционните за нашата община Станчинарски игри. Радвам се, че успявате да мотивирате млади и стари да се включват в групите и да съхраняват една традиция от десетилетия насам”, каза в приветствието си кметът Димитър Бръчков.", "date": "2019.01.14", "title": "Благоевград: В Петрич бяха наградени 11 станчинарски групи, които участваха в традиционните игри „Сурва”"}
{"url": "http://www.focus-news.net/news/2019/01/14/2612040/vidin-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата във Видинска област, съобщиха за  Радио „Фокус“ – Видин  от Областно пътно управление. В областта  няма снеговалеж, пътните настилки са предимно сухи. Трафикът е натоварен по главен път Е 79, повече тежкотоварни автомобили се движат в посока за \"Дунав мост 2\". Най-натоварен е участъкът между Дунавци и Видин. Във Видин повече автомобили се движат по входно-изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.14", "title": "Видин: Проходими при зимни условия са пътищата в областта"}
{"url": "http://www.focus-news.net/news/2019/01/14/2612037/d-r-decho-dechev-nzok-kasata-ne-zaplashta-deynosti-na-opredeleni-izpalniteli-v-chuzhbina.html", "text": "Процедурата е такава – българската национална каса не заплаща дейности на определени изпълнители в чужбина, тоест болници, както е в случая с детето, болно от спинална мускулна атрофия. Това каза управителят на НЗОК д-р Дечо Дечев в предаването „Лице в лице“ по  БТВ  във връзка с обвиненията на родители с деца със спинална  мускулна атрофия за бездушието на институциите. „Решението преминава през това първо да не прехвърляме отговорността на някой, който няма никаква вина за проблема. За съжаление, това, което се случи в предаване е, че изцяло се прехвърли отговорността на Националната каса. Тези дейности би трябвало да се заплатят от румънската каса на болницата в Румъния, а българската каса след това да плати на румънската каса. В твърдението, и то главно на представители на така наречения обществен съвет към Фонда за деца, се казва, че румънската каса се отказва да плаща, защото българската каса имала непогасени задължения и ни нямала доверие. Затова уточнявам – към днешна дата българската каса има задължения от 28 хиляди лева към румънската каса, а румънската каса има задължение към българската каса в размер на 88 хиляди лева. Тоест около три пъти и половина повече отколкото ние към тях. Второто нещо, с това, с което беше подведена и публиката. Румънската каса не заплаща лечение за това заболяване на болниците. Тоест няма как българската каса да плати нещо, което румънската не заплаща“, допълни д-р Дечо Дечев.", "date": "2019.01.14", "title": "Д-р Дечо Дечев, НЗОК: Касата не заплаща дейности на определени изпълнители в чужбина"}
{"url": "http://www.focus-news.net/news/2019/01/14/2612033/kmetat-na-kavarna-nina-stavreva-zimata-nyama-da-ni-iznenada-imame-gotovnost-pri-neobhodimost-da-reagirame.html", "text": "Зимата няма да ни изненада, имаме готовност при необходимост да реагираме. Това каза кметът на Каварна Нина Ставрева в интервю за  Агенция „Фокус“  за проекта на бюджет на Общината за 2019 г. Тя обясни, че средствата за зимно поддържане и снегопочистване на общински пътища са близо 145 хил. лв. „Спрямо 2018 г. увеличението е с 13 хил. лв. Предвидените средства за почистване в града са около 30 хил. лв. За сега зимата е мека, може би два – три дни имаше с кратки снеговалежи и заледявания“, каза кметът на Каварна. Нина Ставрева допълни, че така или иначе Общината има готовност при необходимост да реагира.  „Обезпечени сме с финансов  ресурс. Ще се справим“, подчерта още Ставрева.  \r\nДеница КИТАНОВА", "date": "2019.01.14", "title": "Кметът на Каварна Нина Ставрева: Зимата няма да ни изненада, имаме готовност при необходимост да реагираме"}
{"url": "http://www.focus-news.net/news/2019/01/14/2612035/veliko-tarnovo-po-usoynite-mesta-v-oblastta-sa-vazmozhni-mokri-i-zaledeni-uchastatsi-nastilkite-sa-prohodimi.html", "text": "В отсечката от км 47+800 до км 48+000 по пътя между Твръдица и Елена има пропадане на пътното платно и текат ремонтни дейности, които трябва да приключат до 31 май, съобщиха за  Радио „Фокус“ – Велико Търново  от Областно пътно управление. От там съветват водачите да карат внимателно и със съобразена скорост. Условията за пътуване в областта са нормални за сезона. Времето е ясно, настилките са предимно сухи. По усойните места са възможни мокри и заледени участъци. Пътищата навсякъде са проходими при зимни условия. Трафикът в края на работния ден е интензивен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - В. Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.01.14", "title": "Велико Търново: По усойните места в областта са възможни мокри и заледени участъци, настилките са проходими"}
{"url": "http://www.focus-news.net/news/2019/01/14/2612036/sliven-v-planinskite-rayoni-na-oblastta-patishtata-sa-zasnezheni-no-obraboteni-i-opesacheni.html", "text": "В планинските райони на Сливенска област пътищата са заснежени, но обработени и опесъчени. Това съобщиха от  Областно пътно управление . Пътната настилка на АМ „Тракия“ е суха, видимостта е добра. Няма въведени допълнителни ограничения. В момента температурите в областта са около нулата и малко над нея. На места в низините има мъгла.", "date": "2019.01.14", "title": "Сливен: В планинските райони на областта пътищата са заснежени, но обработени и опесъчени"}
{"url": "http://www.focus-news.net/news/2019/01/14/2612038/stara-zagora-napadenieto-nad-kursanti-e-izvarsheno-s-izklyuchitelna-darzost-prokuraturata-e-zapochnala-razsledvane-za-huliganstvo.html", "text": "Под ръководството на Районна прокуратура – Казанлък се извършва разследване по бързо производство, което протича в рамките на 7-дневен законово установен срок за деяние „хулиганство”, извършено при управление на моторно – превозно средство и придружено с изключителна дързост, за престъпление по чл.325 ал.3 вр. с ал.2 от Наказателния кодекс. Това каза пред журналисти Районният прокурор на Казанлък Таня Димитрова по отношение на вчерашния инцидент на пътя Сливен - Гурково, предаде кореспондент на  Радио „Фокус” .  \r\nРайонният прокурор на Казанлък каза още, че двата автомобила са се движили от Сливен към Прохода на Републиката. По първокласен път I– 6, на километър 304, след като предварително е имало провокативно шофиране от страна на водача на автомобила с марка „Опел – Корса”, управляван от установения извършител на деянието Йордан Пенев – рязко намаляване на скоростта, изпреварване, шофиране по осовата линия, което е притеснило пътуващите в другия автомобил „Ауди”, в който са пътували петима курсанти – четирима мъже и една жена от Националния военен университет „Васил Левски” – Велико Търново, в един момент водачът на “Опел Корса“ спира напречно на осовата линия, поради което и другият автомобил спира. Водачът на „Опела”-а слиза от автомобила и изважда от багажника брадва и удря близо до предното панорамно стъкло капака на автомобила „Ауди”, при което то се пръска. Настъпва смущение и уплах у движещите се в този автомобил, които на първата бензиностанция преди Гурково сигнализират на телефон 112 и автомобилът „Опел – Корса” заедно с водача и спътничката му са установени на 2 километра след Гурково, в Прохода на Републиката. Отведени са в участъка в Гурково, снети са обяснения и Йордан Пенев е задържан за срок от 24 часа. Иззет е предметът на престъплението – брадвата и тя е веществено доказателства по делото. \r\nДимитрова поясни, че за това престъпление се предвижда лишаване от свобода до 5 години или лишаване от право да се упражнява определена професия или длъжност. Към настоящия момент установеният извършител на деянието Йордан Пенев се привлича и му се повдига обвинение по този законов текст. Наблюдаващият прокурор е преценил, че единствената законосъобразна мярса в слручая е задържане под стража и е постановил предварително задържане в рамките на 72 часа, считано от 19.30 часа на 13 януари до 19.30 часа на 16 януари, в сряда. До тогава наблюдаващият прокурор ще внесе искане до Казанлъшкия районен съд за определяне на мярка за неотклонение „задържане под стража”.  \r\nДимитрова поясни, че до настоящия етап на разследването се оформят две групи гласни доказателства, а именно твърденията на пътуващите в единия автомобил и в другия автомобил. \r\nПо отношение на това, че в съобщението от Апелативна прокуратура – Пловдив се съобщава, че автомобилът „Опел – Корса” е управляван от 33-годишната М.Т., Таня Димитрова поясни, че това е твърдението на установения нарушител и спътничката му, който видно от събрания доказателствен материал, а именно справка за нарушител – водач, е без издадено валидно свидетелство за управление на МПС на територията на България: „Можем да предполагаме, че изграждат защитна позиция един – друг, че всъщност неправоспособния водач е управлявал автомобила”. Районният прокурор на Казанлък поясни, че не разполага с потвърдени данни все още кой е шофирал, когато е спрян автомобилът „Опел – Корса” в Прохода на Републиката. Извършителят на деянието и неговата спътничка са от село Орлово, община Котел. \r\nОт събраните доказателства до момента е видно, че Йордан Пенев е осъждан по пет присъди за извършени кражби. Изтърпявал е и наказание „Лишаване от свобода“ 1 година и 1 месец през 2012 / 2013 година и следователно няма законови предпоставки за опасен рецидив и повторност. Но има т.нар. „общ рецидив”, като е лице от активния криминален контингент. Осъждана е и спътничката му в автомобила. \r\nОт извършителя на деянието Йордан Пенев са взети проби за алкохол. \r\n„Разследването е в изключително ранен етап. Следва да се съберат значителен обем доказателства, ще се проверят и всички данни за това, какво поведение е имал водачът на „Ауди” – то”, каза Димитрова. \r\nАктивната работа по бързото производство продължава под ръководството на Районна прокуратура-Казанлък. \r\nСлавяна ГАЙДАРОВА", "date": "2019.01.14", "title": "Стара Загора: Нападението над курсанти е извършено с изключителна дързост, прокуратурата е започнала разследване за хулиганство"}
{"url": "http://www.focus-news.net/news/2019/01/14/2612039/efimerida-gartsiya-v-ponedelnik-vecherta-deputat-ot-to-potami-shte-reshi-dali-da-dade-reshavashtiya-glas-za-otselyavane-na-gratskoto-pravitelstvo.html", "text": "На кратка среща в понеделник председателят на „То Потами“ Ставрос Теодоракис е поискал от депутата от партията Спирос Данелис да обяви окончателното си решение дали ще гласува за оцеляване на правителството на Алексис Ципрас във вота на доверие в сряда, пише  електронното издание на вестник Efimerida. \r\nСъгласно информацията на изданието, председателят на центристката фракция е казал на Данелис, че партията не подкрепя СИРИЗА, но решението на парламентарната група за Преспанския договор не се е променило, т.е. всеки депутат ще решава сам за себе си. \r\nВестникът отбелязва, че срещата между двамата се е провела, защото Теодоракис иска да знае окончателната позиция на Данелис преди началото на дебата за вота на доверие в парламента във вторник. \r\n„Ефимерида“ отбелязва, че председателят на „То Потами“ е изключително раздразнен от поведението на народния представител, защото на всички срещи на парламентарната група е било потвърдено единодушно решението да не се гласува за доверие към правителството на СИРИЗА, но след това Данелис е заявил публично, че въпреки партийната линия ще подкрепи премиера Алексис Ципрас. \r\n„Днес всичко трябва да е ясно, за да знам какво да правя“, е казал Теодоракис пред свои колеги по-рано. \r\nЧленовете на центристката партия обаче вярват, че „Спирос Данелис не е преминал Рубикон“ и в хода на скорошна своя реч не е заявил твърдо, че ще подкрепи СИРИЗА, а само се е изказал позитивно за премиера и Преспанския договор. \r\nЙоргос Мавротас, заместник-председател на „То Потами“, в рамките на телевизионно интервю в понеделник, се изказа скептично относно възможността Данелис да гласува положително в сряда, когато ще се гласува вота на доверие и посочи, че той все още не е взел окончателно решение, но ако все пак подкрепи Ципрас, ще бъде изключен от парламентарната група на партията.  \r\nГласът на Спирос Данелис, според изчисленията на гръцките медии, е решаващ за вота на доверие към правителството на Ципрас, предизвикан от напускането на управляващата коалиция от няколко депутати от „Независимите  гърци“. В случай, че депутатът от „То Потами“ реши да не подкрепи СИРИЗА, тя може да не получи нужните й 151 гласа. \r\nПревод и редакция:", "date": "2019.01.14", "title": "Efimerida (Гърция): В понеделник вечерта депутат от „То Потами“ ще реши дали да даде решаващия глас за оцеляване на гръцкото правителство"}
{"url": "http://www.focus-news.net/news/2019/01/14/2612045/nimh-prez-noshtta-nad-po-golyamata-chast-ot-stranata-shte-e-oblachno-i-na-mesta-shte-prevali-slab-snyag-minimalnite-temperaturi-shte-sa-mezhdu-minus-6-i-minus-1.html", "text": "През следващото денонощие със силен вятър от северозапад, в Източна България от север-северозапад ще продължи да нахлува студен въздух. През нощта над по-голямата част от страната, а преди обяд главно над Източна България ще е облачно и на места в североизточните и планинските райони ще превали слаб сняг. След обяд облачността ще е променлива, по-значителна над планинските райони, където ще прехвърчи сняг. Минималните температури ще бъдат между минус 6° и минус 1°, а максималните – между минус 2° и 3°. Атмосферното налягане е по-ниско от средното за януари – от запад ще се повишава и до вечерта ще достигне средната стойност за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Красимир Стоев.  \r\nНад Черноморието облачността ще е значителна и главно преди обяд на места ще превали слаб сняг. Ще духа силен вятър от север-северозапад. Максимални температури на въздуха: 1-3°. Температурата на морската вода е 5-6°. Вълнението на морето ще бъде 1-3 бала.  \r\nНад планините ще има променлива, по-често значителна облачност и на места ще прехвърчи сняг. Ще духа бурен вятър от север-северозапад. Ще е много студено с максимална температура на височина 1200 метра около минус 8°, на 2000 метра – около минус 13°. \r\nВ сряда ще продължи да духа силен северозападен вятър. Ще има променлива облачност, без валежи. Дневните температури ще се повишат. През нощта срещу четвъртък вятърът чувствително ще отслабне, а през деня ще се ориентира от югозапад. Облачността над много райони ще намалее до слънчево време. Ще продължи да се затопля, като в Предбалкана и на места в Източна България дневните температури ще надхвърлят 10°. В петък ще има повече увеличения на облачността, но вероятността за валежи е малка. Въздушният пренос ще остане от югозапад, но вятърът ще е слаб, в Източна България до умерен. Температурите ще са в по-широки граници, но като цяло, ще бъде сравнително топло.", "date": "2019.01.14", "title": "НИМХ: През нощта над по-голямата част от страната ще е облачно и на места ще превали слаб сняг, минималните температури ще са между минус 6° и минус 1°"}
{"url": "http://www.focus-news.net/news/2019/01/14/2612044/sofiya-ot-0800-do-1230-chasa-na-16-yanuari-se-zabranyava-prestoyat-i-parkiraneto-na-patni-prevozni-sredstva-na-ul-racho-dimchev.html", "text": "От 08.00 до 12.30 часа на 16.01.2019 г. се забранява престоят и паркирането на пътни превозни средства, с изключение на автомобилите на гостите на събитието на ул. „Рачо Димчев“. Това съобщиха от  пресцентъра на Столична община .  \r\nСамо при необходимост и по преценка на отдел „Пътна полиция“ при СДВР от 11.00 до 12.30 часа на 16 януари се забранява влизането на пътни превозни средства по ул. „Рачо Димчев”.", "date": "2019.01.14", "title": "София: От 08.00 до 12.30 часа на 16 януари се забранява престоят и паркирането на пътни превозни средства на ул. „Рачо Димчев“"}
{"url": "http://www.focus-news.net/news/2019/01/14/2612042/anna-konukova-direktsiya-sotsialno-podpomagane-varna-tipichni-sluchai-na-nastanyavane-v-krizisniya-tsentar-sa-detsa-na-chuzhdentsi-vlezli-nezakonno-v-stranata.html", "text": "Типични случаи на настаняване в Кризисния център във Варна са деца на чужденци, влезли незаконно в страната. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. „Тъй като родителите биват задържани от властите, през времето, което те са в ареста, децата се настаняват в Кризисния център“, отбеляза Анна Конукова. Последният подобен случай е от миналата година, когато в Кризисния център са били настанени шест деца, като родителите им са били в ареста по-малко от месец. След като мине съдебното производство по отношение на извършеното от тях престъпление, обикновено заедно с децата се настаняват в центровете за бежанци, допълни Анна Конукова. \r\nКризисният център, който през септември навърши 1 година от създаването си, е комплекс от социални услуги за деца, пострадали от насилие,  трафик или друга  форма на експлоатация, които се предоставят за срок до 6 месеца и са насочени към оказване на индивидуална подкрепа, задоволяване на ежедневните потребности и правно консултиране или социално-психологическа помощ, когато се налага незабавна намеса. Основната цел на предоставянето на услугата е осигуряване на защитена среда, овладяване на кризисната ситуация, социално включване и пълноценен начин на живот на децата, ползващи услугата. В Кризисния център за деца услугите се основават на индивидуален подход и оценка на потребностите на детето, консултации, предоставяне на подкрепа за преодоляване на последствията от травмата, осигуряване на защитена среда за детето, организиране на свободното време, организиране на групова и индивидуална работа, както и извършване на експертно-консултантски дейности. \r\nМарияна ВАЛЕНТИНОВА", "date": "2019.01.14", "title": "Анна Конукова, Дирекция „Социално подпомагане“ – Варна:  Типични случаи на настаняване в Кризисния център са деца на чужденци, влезли незаконно в страната"}
{"url": "http://www.focus-news.net/news/2019/01/14/2612041/sport-sinat-na-shumaher-stava-test-pilot-na-ferari.html", "text": "Мик Шумахер, син на седемкратния световен шампион Михаел Шумахер, ще стане тест пилот на „Ферари“, съобщи авторитетното издание Motorsport.com. Според информацията, Шумахер-младши ще подпише договор с италианския отбор и ще участва в тестовете на автомобилните серии през новия сезон. Очаква се от „Ферари“ да потвърдят официално за договора с германския пилот в близките дни. 19-годишният Мик Шумахер спечели титлата във Формула 3 през октомври миналата година.", "date": "2019.01.14", "title": "Спорт: Синът на Шумахер става тест пилот на Ферари"}
{"url": "http://www.focus-news.net/news/2019/01/14/2612046/vasilka-dafkova-prepodavatel-veche-14-godini-v-simitli-funktsionira-nedelno-uchilishte-kam-hram-rozhdestvo-bogorodichno.html", "text": "Вече 14 години в Симитли функционира Неделно училище към храм „Рождество Богородично“. Това каза за  Радио „Фокус“ – Пирин  Василка Дафкова, преподавател в Неделното училище. Тя обясни, че то е било учредено през декември 2005 година с помощта на местния свещеник отец Спас Веселински. „За създаването на неделното училище единствена роля изигра отец Спас Веселински, който ни помага постоянно през годините. Всъщност той бе човекът, който ме окуражи да започна да се занимавам с това. Дори ме изпрати в София на курс, от където имам издадена диплома, за да мога да преподавам на деца. Той бе човекът, който ми даде начален път“, каза още Дафкова. Тя добави, че в началото, когато са започнали дори не са имали маси и чинове, затова се е наложило да вземат такива на заем от едно кафе само и само децата да могат да започнат обучението си. „По-късно отец Веселински ни направи зала с всички удобства, за което сме му безкрайно благодарни“, добави Дафкова. Тя посочи, че до създаването на неделното училище се е стигнало след като е била поканена в настоятелството към храм „Рождество Богородично“ – Симитли. „Тогава изразих желанието си, ако ми дадат шанс, да водя Неделно училище. Всъщност то не може да бъде наречено точно Неделно училище, защото не е с много преподаватели. Към момента имаме един клас, с който водим извънкласни дейности. В групата участват деца, които са на доброволни начала. Първоначално започнахме със съобщения, свързвахме се и с наши близки хора, на които казвахме, че могат да доведат децата си при нас. Обяснявахме на родителите, че ние няма да занимаваме децата с чисто религиозни неща и история, а повече ще залагаме на процеса на доброволни начала от страна на децата и техните родители, но и за тяхното духовно и нравствено усъвършенстване“, коментира Дафкова. Тя добави, че първоначално са се насочили към по-малките деца до 5 клас. „Събраха се в началото 10 – 12 деца, но е имало години, в които съм работила само с 1 дете. То имаше голямо желание да посещава Неделното училище, но все пак го попитах дали му е скучно като си говорим и занимаваме само двамата, детето от своя страна каза, че няма проблем, защото за него е важно да знае всичко, свързано с религията. Така в продължение на 1 година водих Неделното училище само заради това момче, което сега вече е ученик в 10 или 11 клас“, коментира Дафкова. Тя сподели, че е хубаво децата да посещават Неделно училище до 9 клас, а след това би било по-добре този предмет да влезе за изучаване в учебните заведения. „Самото Неделно училище създадохме през декември 2005 година. Много съм щастлива, че с всяка изминала година броят на децата нараства. Тази година имам вече 24 деца и всички те идват с много голямо желание. Децата, които идват просто така, то след няколко посещения се отказват, но имаме такива, които от 1 клас, а сега са 8 клас идват редовно, не отсъстват, а това ни радва“, уточни Дафкова. \r\nЛивия НИНОВА", "date": "2019.01.14", "title": "Василка Дафкова, преподавател: Вече 14 години в Симитли функционира Неделно училище към храм „Рождество Богородично“"}
{"url": "http://www.focus-news.net/news/2019/01/14/2612047/liderat-na-pes-sergey-stanishev-ocherta-tri-vazmozhni-stsenariya-za-badeshteto-na-evropa-obzor.html", "text": "Бъдещето на Европа има три възможни сценария. Това стана ясно от думите на председателя на Партията на европейските социалисти (ПЕС) и евродепутат Сергей Станишев по време на публична дискусия на тема „Три перспективи за бъдещето на обединена Европа“. На срещата присъства вицепремиерът и зам.-министър-председател Томислав Дончев и председателят на клуба на работещи извън страната българи \"Милениум\" Румен Чолаков.  \r\nПо думите на Станишев предстоящите европейски избори ще решат дали Европа ще съществува във вида, в който я познаваме. „Толкова много лъжи, глупости и абсурди се изговарят за Европа, че просто на човек трудно му се вярва, не се вмества в здравия разум“, коментира Станишев. Според него първият сценарий е Европа на статуквото. „Той се олицетворява от Европейската народна партия, която през последните 20 г. доминира над институциите и формира политиките и облика на ЕС. Това е факт. Европейският парламент, Европейската комисия и Европейският съвет са под контрола и оглавявани от Европейската народна партия“, посочи той и допълни, че този модел подчертава неравенствата, които вече са нетърпими в обществата.  \r\n„Вторият сценарий е Европа на няколко скорости. Крайно опасно е за България, защото вътрешните неравенства в страните и между страните зараждат една идея, че тези, които сме наистина за сериозна интеграция, трябва да вървим с ускорени темпове напред, тези които изостават да си стоят там, където са. Вина носят всички, дори Централните и Източните държави, които често се държат провокативно към останалите“, подчерта Сергей Станишев.  \r\n„Третият сценарий е Европа на нациите. Звучи гордо и прекрасно, защото всички идваме в ЕС от една държава, от друга, ние сме патриоти гордеем се с историята си. Това е много примамливо. Тази идея развива скорост през последните години, заради множеството кризи- икономически, социални, политически, психологически-всякаква“, каза още лидерът на ПЕС. „При тези проблеми, които са глобални и взаимосвързани е пълна илюзия, лъжа и измама към хората да кажеш, ние ще ви предпазим от тероризъм, миграция, икономически кризи, като ви върнем в доброто старо време, в златния век, който никога не е съществувал“, коментира той и изтъкна, че мисията на предстоящите избори е да спасят Европа.  \r\nСпоред Станишев заплахите основно се разделят на две. На първо място: „заплаха от статуквото, което казва арогантно, че всичко е наред, ние излязохме от кризата, имаме икономически растеж, безработицата е ниска, никакви промени не са необходими“, което по думите му е абсолютно неприемливо за мнозинството от хора в ЕС. „Втората заплаха това е войнстващият краен национализъм. Опасен е, освен неработещ“, заяви Сергей Станишев и обърна внимание, че най-голямата ценност на Европа е, че живеем в мир. Той обясни, че за средна страна, каквато сме ние, най-добрата защита и намирането на балансите, свързани с националните интереси е да бъдем част от общността. „Иначе оставаме сами срещу всички предизвикателства, заобиколени от големите играчи, които винаги се държат арогантно, когато общуват с малките. В тази общност, ако умееш, може да отстоиш своите интереси и идеи, намирайки вътрешни съюзници, опирайки се на европейските ценности“, посочи още лидерът на ПЕС.  \r\nДаяна ДЮЛГЕРОВА", "date": "2019.01.14", "title": "Лидерът на ПЕС Сергей Станишев очерта три възможни сценария за бъдещето на Европа (ОБЗОР)"}
{"url": "http://www.focus-news.net/news/2019/01/14/2612043/plyus-info-makedoniya-yohanes-han-dade-skromen-savet-na-makedoniya-da-se-vazdarzhi-ot-predsrochni-izbori.html", "text": "Разрешаването на спора за името не е единственото условие за започване на преговори с Европейския съюз и сега фокусът трябва да бъде върху реформите, а не върху възможни предсрочни избори, заяви в интервю пред МИА европейският комисар по разширяването Йоханес Хан, предава  скопското електронно издание „Плюс инфо“ . \r\nРешението за предсрочни избори, както посочва комисарят, е суверенно, но неговият „скромен съвет“ е „въздържане от всички други идеи“. \r\nХан не е съгласен с позицията на определени хора, че сега е добър момент за предсрочни избори, защото, както посочи той, „няма много време до следващия доклад на Европейската комисия“. \r\n„Страната трябва да използва този много позитивен момент, създаден от Преспанския договор, защото нашата цел е решението да се приложи през лятото и в края на годината наистина да се отворят първите глави. Сега, когато въпросът за името е на добър път и ще бъде решен, благодарение на решимостта на лидерите и отговорното поведение на депутатите, които гласуваха за договора, усилията трябва да се фокусират върху реформите, особено във върховенството на закона“, каза Хан. \r\nСпоред него това не само ще убеди страни-членки, но и е в интерес на гражданите, които трябва да видят конкретни придобивки сега. \r\n„Очаквам всички политически сили, включително най-голямата опозиционна партия, сега да подкрепят този процес“, добави комисарят. \r\nВсе пак, както посочи той, не е гарантирано, че Македония ще започне преговорите, докато не бъдат приложени ключовите реформи, поискани от страна на ЕС през миналия юни, които се отнасят до реформата на разузнавателните служби, борбата против корупцията и реформата на правосъдната система. \r\nХан се надява, че последните събития в Гърция няма да се отразят негативно на Преспанския договор и е дълбоко убеден, че той ще бъде ратифициран и от гръцка страна. \r\n„Решението, което трябва да вземе гръцкият парламент другата седмица, разбира се, е суверенно. Но аз се надявам и вярвам, че последният ход за решаването на този дълъг спор може да бъде направен, тъй като бяха инвестирани толкова много усилия. При това този договор е от полза за  целия регион, включително и за съседните страни-членки на ЕС и разбира се, преди всичко, за Гърция“, посочи европейският комисар по разширяването. \r\nПревод и редакция:", "date": "2019.01.14", "title": "„Плюс инфо“ (Македония): Йоханес Хан даде „скромен съвет“ на Македония да се въздържи от предсрочни избори"}
{"url": "http://www.focus-news.net/news/2019/01/14/2612048/predsedatelyat-na-parlamenta-tsveta-karayancheva-datata-14-yanuari-e-osobeno-vazhna-za-pokoleniya-balgari-ot-belovskiya-kray.html", "text": "Нека днешния ден бъде тържество на силния дух, на любовта към отечеството и на вярата, че бъдещето ще донесе радост и благополучие. Това каза по време на тържеството за отбелязване на 141 години от Освобождението на Белово и празника на града, председателят на Народното събрание Цвета Караянчева, предаде репортер на  Радио \"Фокус\" - Пазарджик . Тя благодари за поканата да участва в тържеството. \"Датата 14 януари 1878 година е особено важна за поколения българи от Беловския край. Всяка година на тази дата ние сме длъжни да сведем глави в знак на почит към всички онези, които с кръвта, подвига и саможертвата начертаха пътя на връщането на България на картата на светска Европа\", каза Караянчева. Тя припомни думите на Тодор Каблешков, който изразява вярата си, че ехото от куршумите по време на Априлското въстание ще достигне до Европа. \"Длъжни сме да помним винаги бойния дух на войводата Георги Бенковски, който тук даде надежда и воля за борба не само на изстрадалите беловски българи. Длъжни сме да помним завета му\", отбеляза Караянчева. По думите ѝ, паметта на всички загинали за свободата на България ни е особено нужна днес, за да бъдем сплотени, да работим за доброто на страната ни. \"Нека миналото бъде наша опора и спойка, нека неговите герои са нравствения ни ориентир, а техните завети, наш неотменим дълг\", каза още Караянчева. Тя се обърна към присъстващите с думите да помнят, че и днес е нужно да бъдем единни, да имаме общонационални цели, защото градим нова България - свободна, демократична, равноправна, част от голямото семейство на европейските народи. \"Въпреки трудностите, с трудолюбието, упоритостта и постоянството си, вие ще откриете нови хоризонти за развитието на Белово като модерна и просперираща община\", допълни Караянчева. Преди да се обърне към присъстващите на площад \"Освобождение\" в Белово, тя прие строя и поздрави присъстващите войници от 68-ма бригада \"Специални сили\". Председателят на Народното събрание поднесе венец пред паметника на загиналите за Освобождението на Белово. \r\nВаня НИКОЛОВА", "date": "2019.01.14", "title": "Председателят на парламента Цвета Караянчева: Датата 14 януари е особено важна за поколения българи от Беловския край"}
{"url": "http://www.focus-news.net/news/2019/01/14/2612049/aleksandar-glavchev-direktor-su-anton-popov-v-petrich-otvarya-vrati-prez-1988-godina.html", "text": "Средно училище „Антон Попов“ в Петрич отваря врати през 1988 година. Това каза за  Радио „Фокус“-Пирин  Александър Главчев, директор на учебното заведение. По думите му тогава то е било 24-класно училище, където са се обучавали над 700 ученика от над 30 души педагогически персонал. „През изминалата календарна година училището вече честваше 30-годишен юбилей. В него към момента се обучават приблизително 300 ученика. Разполагаме със закрит плувен басейн, фитнес зала и модернизиран физкултурен салон. Предлагаме различни профилиращи специалности“, посочи той. Александър Главчев заяви, че тази година ще изведат и хуманитарен профил, в който се обучават 26 ученика в една паралелка. Профилиращите предмети на хуманитарния профил са: български език и литература, история и цивилизация, информационни технологии. В СУ „Антон Попов“ има и технологичен профил, чиито профилиращи предмети са информационни технологии, английски език, математика, география и икономика. \r\nНатали СТЕФАНОВА", "date": "2019.01.14", "title": "Александър Главчев, директор: СУ „Антон Попов“ в Петрич отваря врати през 1988 година"}
{"url": "http://www.focus-news.net/news/2019/01/14/2612053/plovdiv-nov-luksozen-album-za-grada-predstavya-nay-zabelezhitelnite-artefakti-v-200-stranitsi.html", "text": "Преди откриването на Пловдив – Европейска столица на културата излезе от печат новият луксозен албум „Пловдив – древен и жив“, съобщиха от  Общината . Изданието представя в текст и 290 фотографии най-забележителните артефакти на хилядолетния ни град. Албумът съдържа седем раздела, в които са включени както най-емблематичните забележителности на Пловдив, така и откритите през последните години археологически находки. Интерес сред тях представляват античните мозайки от Голямата епископска базилика на Филипополис и Малката базилика с баптистерий. \r\nВключени са впечатляващи фотографии, представящи великолепието на възрожденските къщи, между които наскоро реставрираната къща на Георги Клианти, възрожденските църкви и ансамбли в Стария град. \r\nЗа първи път в албум се представят архитектурният комплекс Джумаята, Главната улица с нейните забележителни архитектурни образци, Цар Симеоновата градина, обновеният квартал на творческите индустрии Капана и много други. \r\nОтделено е място и за културното многообразие на града, неговите най-важни културни институции и проектите на Фондация Пловдив 2019. \r\nАвтори на текста са историкът Александър Пижев и изкуствоведът Красимир Линков и специалистите от Регионален исторически музей – Пловдив, археолозите Жени Танкова, Мина Боспачиева и художник-реставраторът Елена Кантарева-Дечева, които са ръководители и проучватели на някои от обектите. \r\nВ изданието участват със свои снимки 23-ма изявени пловдивски фотографи – Соня Станкова, Чавдар Найденов, Ивилин Кюркчийски, Любен Баков, Никола Лаутлиев, Мариана Камбурова и други. \r\nИзданието се отличава с изискан дизайн и е тиражирано в две емисии – на български и на английски език. \r\nАлбумът може да закупите от магазин за сувенири Римски стадион и новия Туристически информационен център на ул. „Цанко Лавренов“ № 11 до Източната порта.", "date": "2019.01.14", "title": "Пловдив: Нов, луксозен албум за града представя най-забележителните артефакти в 200 страници"}
{"url": "http://www.focus-news.net/news/2019/01/14/2612052/sport-obyaviha-datata-na-finala-na-shl-v-istanbul.html", "text": "Финалът на Шампионската лига през сезон 2019/2020 година ще се играе на 30 май 2020 година в Истанбул, обявиха официално от УЕФА. Стадионът, на който ще се играе финалния мач на най-престижния европейски клубен турнир е „Кемал Ататюрк“, където през 2005-а Ливърпул победи Милан след 3:3 в редовното време и дузпи. Финалът през този сезон ще бъде на новият стадион на Атлетико Мадрид „Уанда Метрополитано“ на 1 юни.", "date": "2019.01.14", "title": "Спорт: Обявиха датата на финала на ШЛ в Истанбул"}
{"url": "http://www.focus-news.net/news/2019/01/14/2612055/nimh-zhalt-kod-za-silen-vyatar-e-obyaven-v-tsyalata-strana-na-15-yanuari.html", "text": "Жълт код за силен  вятър е обявен в цялата страна на 15 януари. Това сочи справка на сайта на  Национален институт по метеорология и хидрология (НИМХ) . Ще духа силен и временно бурен север-северозападен вятър с пориви до 20-24 м/сек. В областите Русе, Търговище, Разград и Шумен рано сутринта и преди обяд вятърът ще бъде в комбинация и с краткотрайни превалявания от сняг и там са възможни виелици. По Черноморието  преди обяд ще духа северно-северозападен вятър с пориви 20-24 м/сек. (8-9 по Бофорт).", "date": "2019.01.14", "title": "НИМХ: Жълт код за силен вятър е обявен в цялата страна на 15 януари"}
{"url": "http://www.focus-news.net/news/2019/01/14/2612057/rumyana-glavcheva-ekspert-seizmolog-dopisen-chlen-na-bani-sedmitsata-zapochva-v-yaponiya-s-umereno-zemetresenie.html", "text": "Седмицата започва в Япония с умерено земетресение. Днес -понеделник в 13:23 местно време земетресение с магнитуд 4.9-5.1 слабо удари източната част на най-големия японски остров Хонсю. Сеизмичният източник е локализиран на дълбочина от 50 (Японска метеорологична агенция, Американски геоложки проучвания – 52) до 65 километра (Европейски сеизмологичен център).   \r\nВ Геоложки проучвания на САЩ са получени 102 съобщения от 37 населени места в префектурите Ибараки, Точиги, Сайтама, Чиба, Гунма, Токио. Преобладават единични доклади, с изключение  на столицата – 35 съобщения, Йокохама (6 съобщения) и Кавазаки (5) от префектура Канагава,  и по едно селище от Сайтама и Точиги – с по 5 съобщения. До Европейския център са изпратени само 11 съобщения, което считаме за ненадеждна информация. Максималните сътресения според сведенията в Американския център не надминават интензивност от IV степен (земетресението се разпознава, усещането не е силно; хора в движение не усещат сътресение). Именно ниската интензивност на сътресенията е причината, а по същество – дълбочината на огнището, за това вяло засвидетелстване на въздействията. Радиусът на областта на усещане едва достига 170 км.  \r\nЯпонската метеорологична агенция, проучила обстановката детайлно, определя епицентъра в префектура Ибараки, дълбочината на източника около 50 км, а максималните сътресения с интензивност до V-VI степен на части от териториите на префектури Ибараки, Тучиги и Сайтама.  \r\nНеотдавна, в утринта на 27 ноември 2018, само на десетина километра в юг-югозападна посока от днешния епицентър бе регистрирано земетресение с магнитуд 4.8-5. Дълбочината на сеизмичния източник беше оценена на 50-60 км под земната повърхност, а епицентърът в префектура Осака. \r\nМаксимални сътресения и тогава бяха наблюдавани в префектурите Ибараки, Сайтама и Точиги. И в двата разгледани случая няма щети и пострадали хора. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.01.14", "title": "Румяна Главчева, експерт-сеизмолог, дописен член на БАНИ: Седмицата започва в Япония с умерено земетресение"}
{"url": "http://www.focus-news.net/news/2019/01/14/2612058/inzh-kostadin-varev-kmet-na-belovo-zhitelite-na-grada-i-do-dnes-branyat-svobodata-si-izvoyuvana-predi-141-godini.html", "text": "Жителите на Белово и днес бранят свободата си, която извоюваха преди 141 години. Това каза по време на тържеството по повод 141 години от Освобождението на Белово и Беловския край кметът на община Белово инж. Костадин Варев. Той отбеляза, че точно на 14 януари 1878 година започва новото летоброене за Белово и за държавата ни. \"За тази свобода нашите предци отдадоха живота си, оставиха костите си, за да живеем днес свободно в демократична държава. Две години преди 1878-а, Хвърковатата чета на Георги Бенковски, минавайки през Белово, спира и поздравява нашите местни революционери. Те питат Бенковски: \"Войводо, какво да правим със свободата като я извоюваме?\", а той им отговаря \"Не знам. Пазете я\". Смятам, че ние всички потомци на тези българи успяваме и продължаваме да браним тази свобода\", каза кметът на Белово. Той пожела на всички присъстващи весел празник и успешна нова година. Инж. Костадин Варев, заедно с председателят на Народното събрание Цвета Караянчева, поднесе венец пред паметника на загиналите за Освобождението на Белово на площад \"Освобождение\". На тържеството по повод празника на града присъстваха депутати от Пазарджишки регион, областният управител Стефан Мирев, ръководители на различни институции, представители на местната власт и стотици жители на града. Празникът завърши със заря и фолклорен концерт. \r\nВаня НИКОЛОВА", "date": "2019.01.14", "title": "Инж. Костадин Варев, кмет на Белово: Жителите на града и до днес бранят свободата си, извоювана преди 141 години"}
{"url": "http://www.focus-news.net/news/2019/01/14/2612054/ana-mpa-gartsiya-otlozhiha-nachaloto-na-debata-za-vota-na-doverie-kam-tsipras-za-12-chasa-vav-vtornik.html", "text": "Дебатът в парламента за вота на доверие към гръцкото правителство ще започне в 12 часа във вторник, гласи информация, получена от  държавната агенция на страната АНА-МПА  в понеделник вечерта. \r\nКонференцията на председателите на местния парламент реши, че дебатите ще завършат с гласуване в сряда вечерта. \r\nПревод и редакция:", "date": "2019.01.14", "title": "АНА-МПА (Гърция): Отложиха началото на дебата за вота на доверие към Ципрас за 12 часа във вторник"}
{"url": "http://www.focus-news.net/news/2019/01/14/2612056/bsp-poiska-dogovora-za-stroitelstvo-na-hemus-obzor.html", "text": "Народни представители от БСП внесоха искане в Агенция „Пътна инфраструктура“ да им бъде предоставен договорът между АПИ и държавната фирма \"Автомагистрали\" за възлагане на строителството на автомагистрала \"Хемус\".  Говорителят на ПГ на \"БСП за България\" Елена Йончева  уточни, че от опозицията настояват също така Министерството на регионалното развитие и благоустройството да им предостави рамковите споразумения между държавното дружество и фирмите, които ще строят отсечките от магистралата. \"Още на 10 октомври 2018 г. бившият директор на АПИ Светослав Глосов казва, че до края на 2018 г. ще бъдат обявени обществените поръчки за строителството на АМ \"Хемус\". Малко след това строителството се възлага на фирми, без конкурс и обществена поръчка\", припомни Елена Йончева. По думите й има обосновано съмнение, че това е пример как една държавна фирма се използва като „черна кутия за разпределяне на милиарди левове“. Според нея \"Автомагистрали\" няма капацитет за изграждането на автомагистрала \"Хемус\", тъй като финансовите й резултати за 2017 г. са влошени. „Изпълнителният й директор Стоян Беличев досега не е заставал пред медиите и нашият въпрос е дали е вярно, че той е бивш съдружник с Гинка Върбакова\", попита Йончева.  Тя припомни, че в края на миналата година няколко строителни фирми организираха протест с хиляда машини в София срещу искането на опозицията за проверка на качеството на магистралите. \"Малко след това, същите фирми получиха без обществени поръчки, търг и конкурс един милиард триста и петдесет милиона лева за изграждането на магистрала \"Хемус\", посочи още Йончева.  Зам.-председателят на ПГ на \"БСП за България\" Георги Свиленски  отбеляза от своя страна, че от партията не са се отказали и от проверката от независима лаборатория на качеството на българските пътища. Искането за нея бе внесено на два пъти от БСП през ноември миналата година. „Чакаме от АПИ да си свършат работата, а не с формални отговори да си мислят, че това ще бъде подминато“, каза Свиленски.  \r\nМалко след внасянето на искането от  Пътната агенция  уточниха, че договорът с \"Автомагистрали\" за 134 километра от „Хемус” е сключен през декември 2018г. Стойността му е 1 124 880 000 лв. без ДДС и средствата са от републиканския бюджет. Цялата сума е в специална сметка в БНБ. Средствата от нея могат да бъдат използвани само за изпълнение на дейности по участъка, като към настоящия момент няма извършени плащания. \r\nМалко преди това  вицепремиерът Томислав Дончев  коментира, че договорът за автомагистрала „Хемус“ позволява строеж без обществени поръчки. „Има категоричен текст в европейската директива, детайлно е описана процедурата. Ако едно дружество е 100% собственост на възложителя, тогава може да не се прилага плътната процедура по реда на Закона за обществените поръчки“, обясни той. Попитан дали твърденията на БСП ще затруднят работата ни с ЕС, той отговори: „В никаква степен. Има много ясни права, кое е държавна помощ, кое не е. Категорично ако едни средства са дадени през процедура по реда на Закона през обществени поръчки, това не е държавна помощ\". \r\nПо-късно през деня  министърът на регионалното развитие и благоустройството Петя Аврамова  съобщи на брифинг, че договорът ще бъде изпратен на БСП, както и на Агенцията за обществените поръчки. Тя уточни, че \"Автомагистрали\" ЕАД няма сключени договори с подизпълнители за изграждането на АМ „Хемус“, каквото твърдение се появи от лидера на БСП Корнелия Нинова, както и, че няма и изплатени аванси. „Средствата са по сметка на МРРБ и Българска народна банка, те са целеви, няма изплащане на дейности. Има подписани рамкови споразумения от „Автомагистрали“ ЕАД и те са за доставка на материали и наем на механизация“, обясни още тя „Изключително неприятно е да се правят фалшиви новини и да се пускат в общественото пространство. БСП се опитват да атакуват точно там, където има важни решения, взето от държавата, както е строителството на АМ „Хемус“. Там, където има добри решения, точно там атакува опозицията. Вероятно това ѝ е работата, но не трябва да го прави с фалшиви внушения“, заяви министър Аврамова.", "date": "2019.01.14", "title": "БСП поиска договора за строителство на „Хемус“ (ОБЗОР)"}
{"url": "http://www.focus-news.net/news/2019/01/14/2612060/daily-sabah-erdogan-i-tramp-shte-poprechat-na-elementite-koito-se-opitvat-da-predotvratyat-izteglyaneto-na-sasht-ot-siriya.html", "text": "Президентът на Турция Реджеп Таийп Ердоган е провел телефонен разговор с американския си колега Доналд Тръмп в понеделник за последните събития в Сирия и двустранните отношения на фона на дипломатическото напрежение покрай изтеглянето на САЩ от близкоизточната страна, пише  онлайн изданието на вестник Sabah . \r\nЕрдоган отново е повторил, че Турция няма проблеми с кюрдите и нейната цел е да освободи региона от терористични групировки, като „Ислямска държава“, „Работническата партия на Кюрдистан“ и сирийските й клонове „Отрядите за народна самоотбрана“ (ОНС) и „Партията на демократическото единство“ (ПДЕ). \r\nДвамата лидери са подчертали, че ще попречат на елементите, които се опитват да предотвратят изтеглянето на САЩ от Сирия и са обсъдили установяването на зона свободна от терористи в Северна Сирия, която ще се основава на териториалния интегритет на страната. \r\nТурският президент е добавил, че страната му подкрепя решението на Вашингтон за изтегляне от близкоизточната страна и е уверил, че Анкара е готова да предостави всякаква подкрепа. \r\nОсвен това Тръмп и Ердоган са подчертали важността на реализирането на „пътната карта“ за Манбидж, за да бъде предотвратено създаването на вакуум на властта. \r\nДържавните глави са се съгласили да насърчават двустранните икономически отношения. \r\nПревод и редакция:", "date": "2019.01.14", "title": "Daily Sabah: Ердоган и Тръмп ще попречат на елементите, които се опитват да предотвратят изтеглянето на САЩ от Сирия"}
{"url": "http://www.focus-news.net/news/2019/01/14/2612061/prokuraturata-povdigna-obvinenie-na-dvama-dushi-zaradi-unishtozhenite-dyuni-v-mestnostta-kavatsite-obzor.html", "text": "Повдигнати са обвинения на двама от задържаните за унищожаването на дюните в местността Каваците. Това обяви административният ръководител на Апелативна прокуратура - Бургас Любомир Петров по време на брифинг по повод провеждащото се разследване по случая. Обвинените са Иван Н., който се смята за подбудител на престъплението и е  собственик на парцела, върху който са се намирали унищожените дюни, и Манол П., на който е било платено да разоре дюните с багер. Те могат да получат наказание до три години „лишаване от свобода“ и „глоба“ в размер от 2 000 лв. до 10 000 лв. На Иван Н. е наложена мярка за неотклонение „парична гаранция“ в размер на 10 000лв., а на Манол П. - в размер от 2000лв. Двамата са неосъждани, което е мотивирало пускането им под гаранция. Любомир Петров уточни, че по време на разследването може да бъде реализирана отговорност и на концесионера на плажната ивица, намираща се в съседство на парцела, на който се намират унищожените дюни. Това може да стане в случай, че се докаже, че той има отношение към заравняването. За момента такива доказателства няма. Третият задържан е 18-годишен ученик, който е бил в багера и не е подведен под наказателна отговорност. \r\nДиректорът на ОДМВР – Бургас старши комисар Калоян Калоянов отбеляза, че към полицията не е постъпвал никакъв сигнал за извършеното престъпление до неделния ден, а служителите на реда са научили за посегателството срещу дюните от журналистически материали. „Не се съмнявайте, че ако бяхме получили своевременен сигнал престъплението то щеше да бъде разкрито още в съботния ден“, заяви Калоянов.  \r\nМинистърът на туризма Николина Ангелкова призова от своя страна всеки гражданин, който стане свидетел на увреждане на дюни, да подава сигнал. Тя увери, че от министерството са безкомпромисни по отношение на контрола. „Съгласно договорът, който имаме с концесионера, за да бъдем максимално сигурни, че ще се опазват всички природни богатства, ние сме сключили една разпоредба, която задължава концесионера да опазва дюните, независимо от действията на него или трети лица“, поясни Ангелкова. По думите й всички институции – и Министерството на туризма, и РИОСВ, и МВР, и Прокуратурата, са реагирали веднага, след като са разбрали за нарушението и са се координирали, така че да бъдат направени необходимите проверки. „Ако се установи, че концесионерът не е реагирал своевременно, съгласно нашия договор, ние налагаме до 5 процента от стойността на концесионното възнаграждение. Законът предвижда всички необходими разпоредби за това всеки, който извърши подобно нарушение и проява да бъде санкциониран“, увери тя.", "date": "2019.01.14", "title": "Прокуратурата повдигна обвинение на двама души заради унищожените дюни в местността Каваците (ОБЗОР)"}
{"url": "http://www.focus-news.net/news/2019/01/14/2612051/kathimerini-darzhavniyat-departament-obyavi-gartsiya-za-stalb-na-stabilnostta-v-regiona-lider-v-integratsiyata-na-zapadnite-balkani-v-es-i-nato-i-spasitel-na-severnite-si-sasedi-ot-ruskiya-gaz.html", "text": "Гърция е „стълб на стабилността в сложен регион“, според „Интегрираната държавна стратегия“ на Държавния департамент на САЩ за своя съюзник в НАТО и страна-членка на ЕС, в която се признава, че позицията на страната в Източното Средиземноморие е от ключово значение за националната сигурност на Америка и нейните енергийни приоритети, пише  електронното издание на вестник Kathimerini . \r\n„Публичната и частната подкрепа, която САЩ оказа на Гърция по време на деветгодишната икономическа криза и по-скорошната миграционна криза, предизвика обрат след десетилетия на антиамериканизъм“, се казва в доклада, който вижда възможност посолството на САЩ в Атина да култивира допълнително двустранните връзки, особено в сферата на сигурността, инвестициите и търговията. \r\n„Окуражавайки Гърция да развие ролята си в европейския енергиен сектор и да стимулира образователната си реформа, посолството в Атина ще се бори с опитите на глобалните противници да използват геополитическото значение на Гърция и структурните й уязвимости, за да дестабилизират региона и да подтикнат антизападни настроения“, се казва още в документа. \r\nАнализът на Държавния департамент е част от четиригодишна стратегия, която очертава приоритетите на Вашингтон с цел разработване на общ набор от цели чрез координирано и съвместно планиране на усилията между Държавния департамент и други американски правителствени агенции. По-надолу са представени извадки от документа: \r\n„Гърция, член на ЕС и съюзник в НАТО, е стълб на стабилността в един сложен регион. Нейното положение в Източното Средиземноморие, в непосредствена близост до Балканите, Черноморския регион, Северна Африка и Близкия изток повишава значението на Гърция за решаване на приоритетите на националната сигурност и енергетиката на САЩ. Публичната и частната подкрепа, която Съединените щати предоставиха на Гърция по време на деветгодишната икономическа криза и по-скорошната миграционна криза, предизвикаха обръщане на десетилетия на антиамериканизъм и откритост да се ангажират с големи инициативи. Посолството в Атина ще се възползва от тази възможност да разшири обхвата и дълбочината на нашите двустранни отношения, особено по отношение на ангажиментите в областта на сигурността, инвестициите, търговията и между хората, включително чрез създаването на стратегически диалог на високо равнище с Гърци. Мисията ще поиска от Гърция да продължи да разширява ролята си в областта на сигурността и отбраната в региона и ще търси нови американски инвестиции и възможности за търговия. Насърчавайки Гърция да развие ролята си в европейския енергиен сектор и стимулирайки образователната реформа, посолството в Атина ще се бори с опитите на глобалните противници да използват геополитическото значение на Гърция и структурните уязвимости, за да дестабилизират региона и да подтикнат антизападни настроения“. \r\n„Ще окуражава активното участие на Гърция в укрепването на регионалната и глобалната сигурност и в защитата на Америка и нейните интереси“. \r\n„Мисията ще продължи да насърчава Гърция да подкрепя и да играе водеща роля в интеграцията на страните от Западните Балкани в ЕС и НАТО и за мирно разрешаване на регионални спорове и конфликти. Отношенията на Гърция с Турция се влошиха след опита на турския държавен преврат през 2016 г. и остават обтегнати от продължаващите миграционни потоци и упоритите спорове около въздушните и морските пространства. Ще засилим продължаващия ангажимент на Гърция с Турция, за да подобрим двустранните отношения и да предотвратим случайна военна конфронтация. Посолството в Атина ще призова Гърция да приложи споразумението за името на Македония и ще насърчи продължаването на съвместните ангажименти по кипърския въпрос“. \r\n„Географското положение на Гърция я прави ключов играч в усилията на ЕС и САЩ за повишаване на европейската енергийна сигурност чрез диверсификация на източниците на природен газ в страните на север, които разчитат основно на руски газ. Гръцкото правителство подкрепя проекти, които внасят неруски газ в Европа и е готово да развива собствените си резерви от въглеводороди, предвид откритите резерви в други райони на Източното Средиземноморие“. \r\n„Мисията ще търси инвестиционни възможности за американските компании, които ще намалят енергийната зависимост на региона от Русия и ще увеличат тежестта на експертизата на САЩ във възобновяемите енергийни източници“. \r\n„Подкрепа за дългосрочната икономическа стабилност на Гърция в еврозоната и увеличаване на възможностите за търговия и инвестиции за американските компании, като същевременно се засили ролята на Гърция за напредъка на европейската енергийна сигурност“. \r\n„Мисията в Гърция ще продължи да укрепва двустранните отношения по отношение на енергетиката, отбраната, правоприлагането и борбата с тероризма, като същевременно се фокусира върху две основни цели на дипломацията за насърчаване на растежа и конкурентоспособността в Гърция - реформа и модернизация на образователния сектор и противодействие на зловредното руско и китайско влияние. Образованието е ключът към бъдещия просперитет на Гърция. Настоящата система ограничава достъпа на студентите до съвместни програми с международни институции и по-високи степени в чужбина. Мисията ще насърчи подобряването на управлението и мениджмънта, отделени от политиката, и ще улесни развитието в Гърция на модерна и ефективна образователна система“. \r\n„Нашите отлични двустранни отношения в областта на отбраната и сигурността са от жизненоважно значение за способността ни да използваме подкрепата на Гърция във военни дейности и проблеми, свързани с правоприлагането. Гърция е ангажиран партньор в развитието на американските интереси в и извън Гърция чрез дейността на американската Военноморска база в Суда, Крит. Предвид високото ниво на отношенията между САЩ и Гърция, мисията ще настоява за разширяване на двустранното сътрудничество, както и това в НАТО, в подкрепа на регионалния мир и стабилност. Гръцкото правителство подкрепя задълбочаването на военното сътрудничество и Министерството на отбраната предлага допълнителни места извън залива Суда, за да подкрепи американските военни операции в региона и разреши влизането и напускането на американските сили по пътя към учения на НАТО чрез допълнителни пристанища. В ход е планирането на съвместна междуведомствена борба с тероризма, а правителството одобри нашето искане за разполагане на безпилотни летателни апарати (БПЛА) и нов отряд специални сили и персонал в Гърция“. \r\n„Докато Гърция продължава да бъде една от осемте страни от НАТО, които харчат поне два процента от БВП за отбрана, икономическите мерки за строги икономии значително намаляват нейните отбранителни способности. Гръцкото правителство потърси финансова помощ от САЩ, за да балансира миналите дългове в областта на военните поръчки, като поддържа и модернизира сегашните си системи и платформи. Въпреки предизвикателните бюджетни въпроси, Гърция се ангажира да инвестира в модернизации на самолети F-16 и да продължи да подкрепя и провежда учения на НАТО, като от 2015 г. харчи над 2 млрд. долара. Новите програми за хеликоптерите Kiowa ще разширят възможностите на Гърция и ще отворят перспективите за Гърция да се превърне в регионален център на хеликоптерния капацитет на НАТО. По същия начин финансирането на 333 за специалните сили на гръцката брегова охрана засилиха борбата с тероризма и оперативната съвместимост в морската сигурност“. \r\n„За да се бори с опитите за дестабилизиране на региона, мисията в Гърция ще подкрепи демократичните институции, прозрачността в управлението и инициативите, които намаляват чуждестранното влияние в религиозните и културните сфери. Мисията ще продължи да поощрява силни отношения между САЩ и Гърция чрез междуличностни отношения. Образователните и културните програми на мисията в Гърция са насочени към младите хора, момичетата и следващото поколение лидери в бизнеса и гражданското общество, за да насърчават позитивното виждане за отношенията между САЩ и Гърция и да насърчават по-голямо гражданско разбирателство. Посолството в Атина ще се съсредоточи върху програми за публична дипломация, които привличат инвестиции в науката и технологиите и насърчават предприемачеството, за да помогне на Гърция да продължи по пътя си към икономическо възстановяване, здраво вкоренено в трансатлантическите институции и играе стабилизираща роля в региона“. \r\nПревод и редакция:", "date": "2019.01.14", "title": "Kathimerini: Държавният департамент обяви Гърция за „стълб на стабилността“ в региона, лидер в интеграцията на Западните Балкани в ЕС и НАТО и спасител на северните си съседи от руския газ"}
{"url": "http://www.focus-news.net/news/2019/01/14/2612063/vasilka-dafkova-prepodavatel-golyam-protsent-ot-detsata-poseshtavashti-nedelnoto-uchilishte-v-simitli-sa-po-problemni-no-s-vremeto-se-promenyat.html", "text": "Голям процент от децата, посещаващи неделното училище в Симитли са по-проблемни, но с времето се променят. Това каза за  Радио „Фокус“ – Пирин  Василка Дафкова, преподавател в Неделното училище към храм „Рождество Богородично“ – Симитли. По думите ѝ в началото някои от възпитаниците ѝ отиват с нежелание. „Интересното е, че такива деца не се съобразяват с нищо, преди да дойдат при нас, а след това няма да сгреша ако кажа, че Бог помага. Проблемните деца, които идват при нас слушат с внимание, стоят спокойно. Много пъти дори казвам на родителите, че всъщност децата им не са чак толкова лоши“, каза още Дафкова. Тя разказа, че последният такъв случай, който има е свързан с едно момче, на което преди да се пенсионира, е била учителка в детската градина. „То беше по-буйно от останалите в групата, на моментни дори беше дразнещ останалите. Срещнах майка му и и предложих детето да дойде в неделното училище, но тя заяви, че момчето няма желание. Това се случва миналата година, а тази – самото то дойде на вратата на неделното училище и каза, че иска да идва при нас. Това много ме зарадва. В момента детето е много послушно, на моменти се опитва да проявява по-буйният си характер, но като поговоря с него, той започва да се съобразява“, заяви Дафкова. Тя отбеляза, че неделното училище води децата към добри чувства, към отвореност, спокойствие. „Може би примера на светците и начина, по който им се поднася техния живот, нравствеността и грижата за околните ги променя. Само не мога да кажа дали тази промяна остава и в училище или не. Все пак мога да допълня, че тези деца искат промяна, затова идват при нас години наред, търсейки реализация в друга светлина, а не така, както до този момент“, подчерта Дафкова. \r\nЛивия НИНОВА", "date": "2019.01.14", "title": "Василка Дафкова, преподавател: Голям процент от децата, посещаващи неделното училище в Симитли са по-проблемни, но с времето се променят"}
{"url": "http://www.focus-news.net/news/2019/01/14/2612081/blagoevgrad-146-svobodni-rabotni-mesta-sa-obyaveni-v-direktsiya-byuro-po-truda-razlog.html", "text": "146 свободни работни места са обявени в Дирекция „Бюро по труда“-Разлог. Това съобщиха за  Радио „Фокус“-Пирин  от Регионална служба по заетостта-Благоевград. 3 позиции са за специалисти с висше образование – една е за учител по математика, а другите две са за лекар в Спешен център. В конкурсите за специалисти със средно или по-ниско образование, най-голямо е търсенето в сферата на обслужването. Обявени са 21 места за камериери, 27 места за сервитьори, 2 места за рецепционисти, 2 места за масажисти, 11 места за бармани, 1 място за магазинер, 1 място за кредитен специалист в банка и 2 места за продавач-консултанти. Голямо е търсенето и в сферата на шиващката промишленост – обявени са 30 позиции за шивачи. Обявени са също и свободни позиции за: готвачи, охранители, администратори в хотел, перачи, арматуристи, кофражисти, дърводелци, монтьори и анкетьор. \r\nНатали СТЕФАНОВА", "date": "2019.01.14", "title": "Благоевград: 146 свободни работни места са обявени в Дирекция „Бюро по труда“ - Разлог"}
{"url": "http://www.focus-news.net/news/2019/01/14/2612079/neli-velikova-direktor-na-pg-aleksandar-popov-i-prez-tazi-godina-profesionalnoto-obrazovanie-e-prioritet-na-mon.html", "text": "И през настоящата година професионалното образование е сред приоритетите на Министерство на образованието и науката. Това обобщи в интервю за  Радио „Фокус“ – Велико Търново  директорката на Професионалната гимназия по електроника „Александър Попов“ в областния център Нели Великова. Тя уточни, че то е водещо и при отношенията на българските училища с бизнеса. Като пример даде заявките, отправени към ръководеното от нея школо, за разкриване на две нови специалности. „Професионалното образование е приоритет и не виждам защо тези искания да ни бъдат отказани. Приемът при нас няма да бъде увеличен, защото ние не гоним някакви цифри за  повече ученици, а се стремим да създаваме качествени кадри, които да заемат добри работни места“, посочи още директорката и допълни, че всички образователни институции у нас трябва да си поставят такива цели. \r\nЛуиза ТРАНЧЕВА", "date": "2019.01.14", "title": "Нели Великова, директор на ПГ „Александър Попов“: И през тази година професионалното образование е приоритет на МОН"}
{"url": "http://www.focus-news.net/news/2019/01/14/2612050/darzhavata-shte-osiguri-dopalnitelno-tok-za-energiynata-borsa-obzor.html", "text": "Дружествата от държавната енергетика ще търсят възможности да осигурят допълнителни количества електроенергия за борсовия пазар „ден напред“. Това съобщи министърът на енергетиката Теменужка Петкова след среща в Комисията за енергийно и водно регулиране (КЕВР) между Министерството на енергетиката, председателя на регулатора Иван Иванов, представители на електроразпределителните компании, държавните енергийни дружества и Българската независима енергийна борса. Това е една от трите мерки, които са набелязани за стабилизиране на пазара, до които се стигна след извънредното заседание на Националния съвет за тристранно сътрудничество през миналата седмица, на който централна тема бе цената на електроенергията на свободния пазар. \r\nМинистър Петкова припомни, че в момента по закон „Национална електрическа компания“, ТЕЦ „Марица-Изток 2“ и АЕЦ „Козлодуй“ трябва да осигуряват по 690 МВт електроенергия на всеки час за търговия през платформата „ден напред“ на борсата, като от 19 януари това количество ще се увеличи над 700 МВт. По нейните думи осигуряването на допълнителни количества за пазара „ден напред“ ще повиши ликвидността и ще гарантира по-голяма предсказуемост при борсовата търговия. „Предстои до дни да направим анализ, за да проверим кое дружество или кои ще могат да дават допълнителни количества“, каза още Петкова. \r\nКато друга мярка за стабилизиране на пазара бе посочена възможността да бъдат създадени нови стандартизирани продукти за търговия на борсата. В едноседмичен срок електроразпределителните предприятия трябва да дадат своите предложения за такива продукти, които да разнообразят възможностите за борсова търговия. „Това ще позволи допълнително стабилизиране на цените на Българската независима енергийна борса“, обясни доц. Иван Иванов. \r\nУскоряването на обединенията с други пазари в района на Югоизточна Европа също бе набелязано като допълнителна дългосрочна мярка за разширяване на възможностите за търговия и стабилизиране на цените. По данни на изпълнителния директор на Българската независима енергийна борса Константин Константинов най-напреднали са разговорите за обединение с македонската и румънската борса. Очаква се до няколко месеца този процес да има конкретни резултати. \r\nЦветилена СИМЕОНОВА", "date": "2019.01.14", "title": "Държавата ще осигури допълнително ток за енергийната борса (ОБЗОР)"}
{"url": "http://www.focus-news.net/news/2019/01/14/2612084/tselta-na-erdogan-v-siriya-e-da-poluchi-mandat.html", "text": "Турският вестник „Джумхуриет” публикува анализ от своя колумнист Мехмет Али Гюлер, озаглавен „Целта на Ердоган в Сирия е да получи мандат”. \r\nАгенция „Фокус” публикува превод на целия материал – без редакторска намеса: \r\nВ началото на всеки анализ на тема Сирия задължително трябва да се зададе следният въпрос: Защо Турция не си сътрудничи самата тя директно със Сирия; след като осъществява сътрудничество в Сирия и с Русия, и с Иран, които пък по отделно са съюзници на Сирия? \r\nПо-нататък: Защо въпреки процеса от Астана, управлението на Ердоган все още е настроено против Башар Асад? Отговорът на тези въпроси ще ни помогне да разрешим уравнението Сирия, което и без това е с много неизвестни. \r\nЕто, имаме статията на Ердоган в „Ню Йорк Таймс” от 7 януари, озаглавена „Турция ще разреши нещата в Сирия”; тя ни дава отговор на тези въпроси.  \r\nДа изследваме пасажите, в които Ердоган съвсем открито и откровено обяснява своя  „план за Сирия”: \r\nНеговата Партия на справедливостта и развитието (ПСР) е кандидат да замести САЩ \r\n1. Ердоган: „Необходимо е изтеглянето на САЩ да бъде внимателно планирано и претворено в живота в условията на сътрудничество с правилните партньори, за да могат да бъдат защитени интересите на международната общност и на сирийския народ. Като държава с втората най-голяма армия в НАТО, Турция е единствената страна, която е в състояние със своята сила и решителност да изпълни тази задача.”. \r\nПослание и значение: След САЩ, ПСР е готова да бъде упълномощена в Сирия; да замести на терен Вашингтон. \r\nВтора армия, втора държава \r\n2. Ердоган: „Първата стъпка, която трябва да бъде направена в Сирия, е да бъде създадена стабилизираща сила, която да обхваща бойците на всички въоръжени групи. Една такава структура, която ще събере на едно място всички слоеве на обществото, е възможно да предизвика и наложи регулирането на обществения ред и спокойствие, което да служи на всички сирийски граждани; на различните прослойки в страната, включително и опозиционните.”. \r\nПослание и значение: ПСР иска да разшири дейността на т. нар. Свободна сирийска армия (ССА – създадена, обучена, въоръжена и надъхвана от Турция – бел. на „Фокус”). Има обаче и армия на държавата Сирия, нали? Това означава – една втора армия, една втора държава!  \r\nНовата оценка на сирийските кюрди \r\n3. Ердоган: „Искам да призная, че ние нямаме никакъв проблем със сирийските кюрди. Знаем много добре, че в условията на война много млади сирийци нямат избор и участват в редиците на Отрядите за народна самозащита (ОНС) на Партията на демократичното единство (ПДЕ). ОНС/ПДЕ е сирийското разклонение на Кюрдската работническа партия (ПКК), приета за терористична от Турция и от САЩ.”. \r\nПослание и значение: Ако се спазари със САЩ, ПСР може да смекчи непримиримата  и твърдата си позиция към ОНС/ПДЕ. \r\nМестен Меджлис, автономен район \r\n4. Ердоган:  „Под надзора на Турция, сирийските територии, контролирани в момента от терористичните ОНС или ДАЕШ, ще бъдат управлявани от определени от народа чрез избори местни Меджлиси (Общински съвети). Всеки, които не е свързан с терористична организация, ще има правото да представлява своята общност в местното управление. В северните райони на Сирия, на местата, където има преимуществено кюрди, в местните Меджлиси ще преобладават представители на кюрдската общност.  Ще бъде осигурена възможност обаче на всички  други общности и групи да се възползват от правото си на справедливо политическо представителство. Опитни турски компетентни лица ще осъществяват съветнически дейности в тези Меджлиси в области като общински дейности, образование, здравеопазване, спешни и аварийни дейности.”. \r\nПослание и значение: Създаването на местни Меджлиси на територията на Сирия означава обосноваването на „автономен район”.  Ето, тази „втора армия” е именно за тази цел. Даването на „съветнически функции” в тези местни Меджлиси, означава управлението на този „автономен район” директно от Анкара.  \r\nКато краен резултат, ПСР прави анонс за „желанието си да получи мандат да управлява в Сирия”.  \r\nЛошата насока за „края на тази игра” \r\nВинаги сме казвали: \r\nНяма никаква разлика между опитите на САЩ да направят в Сирия ОНС/ПДЕ държавнотворен  елемент и същите опити на ПСР с превръщането на т.нар. ССА пак в държавнотворен  елемент; от гледна точка на разделянето на Сирия. Въпреки процеса от Астана, Ердоган продължава да е опозиция на Башар Асад; това има връзка с неговите намерения за „завземане” на северните райони на Сирия. Средство за постигането на тази цел на Ердоган е изявлението му, че „Северна Сирия вече е включена в националния идеал на Турция”. \r\nКато осъществява сътрудничество с Русия, ПСР получава терен за действие в Сирия, а използва това сътрудничество за пазарлък със САЩ. Това обаче е ситуация, която не може да продължи дълго. \r\nЗапазването на опозиционното поведение към Дамаск, а в същото време заиграването и със САЩ, и с Русия, в крайна сметка ще доведе Турция до много негативни резултати; какъвто е лошият сценарий и край на тази игра.", "date": "2019.01.14", "title": "Целта на Ердоган в Сирия е да получи мандат"}
{"url": "http://www.focus-news.net/news/2019/01/14/2612080/atina-otgovori-na-moskva-izyavlenieto-vi-e-namesa-vav-vatreshnite-raboti-na-gartsiya.html", "text": "Гръцкото външно министерство отхвърли критиките на Москва за сделката за разрешаване на спора за името между Гърция и Бившата югославска република Македония (БЮРМ) като равносилно на намеса в делата на Гърция, пише  електронното издание на вестник Kathimerini . \r\nВ изявление по-рано в понеделник руското външно министерство заяви, според цитата на изданието, че сделката е западен заговор за привличане на балканската страна към НАТО. \r\nВ отговор на това гръцкото дипломатическо ведомство заяви, че решението на руските им колеги да коментират политическите събития в страни, които имат приятелски отношения с Москва, е „несъвместимо“ с гръцко-руските двустранни отношения и дългогодишните приятелски връзки между двата народа. \r\nМинистерството заяви, че са предизвикани законни опасения, тъй като изявлението на руското външно министерство пренебрегва демократичното функциониране на институциите в Гърция, чиято Конституция има ясни разпоредби за справяне с всичко, което влияе на вътрешния политически ред в страната. \r\nМиналата седмица депутатите от бившата югославска република Македония ратифицираха сделката, според която страната ще бъде преименувана на „Република Северна Македония“. Сделката, която срещна ожесточена опозиция и в двете страни, също трябва да бъде ратифицирана от гръцкия парламент, припомня „Катимерини“. \r\nПревод и редакция:", "date": "2019.01.14", "title": "Атина отговори на Москва: Изявлението ви е намеса във вътрешните работи на Гърция"}
{"url": "http://www.focus-news.net/news/2019/01/14/2612059/alkesandar-damovski-mkd-zapochva-initsiativa-za-organizirane-na-referendum-za-imeto-na-makedoniya.html", "text": "Започва инициатива за организиране на референдум, на който гражданите да бъдат попитани „Съгласни ли сте с промяната на името на Република Македoния в Република Северна Македония?“. Това каза в обзорното предаване на  Радио \"Фокус\"  \"Това е България\" главният редактор на електронното издание МКД Александър Дамовски. Той уточни, че досега никой не е питал македонския народ дали приема новото име, което бе прието след сделка с Гърция и със сериозната подкрепа на Брюксел и Вашингтон. За да бъде проведен референдум, обаче, трябва да бъдат събрани 150 000 подписи, а македонците са изненадващо равнодушни – сериозна съпротива и протести срещу новото име на страната няма. Дамовски прогнозира малка вероятност за предсрочни парламентарни избори в Македония: „Опозицията можеше да направи много повече срещу промяната на името и на Конституцията, но те избраха друг начин на съпротива, който, според мен, е съгласие с това, което се случи. В момента, обаче, те се радикализират и искат предсрочни парламентарни избори, но ако Македония бързо стане член на НАТО, искането за предсрочни избори би било политическо самоубийство за ВМРО-ДПНЕ.“ Александър Дамовски каза още, че икономическите проблеми са главното зло в последните 30 години в Македония. Македонските граждани вярват в розовото бъдеще, което им обещават с приемането на страната в ЕС и НАТО и ако стандартът на живот не се доближи поне малко до този на страните в ЕС, то Македония  я очакват сериозни политически предизвикателства. \r\nЦоня СЪБЧЕВА", "date": "2019.01.14", "title": "Алкесандър Дамовски, МКД: Започва инициатива за организиране на референдум за името на  Македония"}
{"url": "http://www.focus-news.net/news/2019/01/14/2612062/mayk-pompeo-zaplahite-na-tramp-kam-turtsiya-nyama-da-povliyayat-na-izteglyaneto-ot-siriya.html", "text": "Държавният секретар на САЩ Майк Помпео заяви в понеделник, че заплахите на американския президент Доналд Тръмп, че Турция ще се сблъска с икономическа разруха, ако нападне кюрдите, няма да повлияят на плановете за изтегляне на военнослужещите от Сирия, но призна, че не е говорил с държавния глава за този коментар, пише  електронното издание на вестник The Hill . \r\nДържавният секретар получи съответстващия въпрос по време на визитата си в Рияд, която е част от близкоизточната му обиколка. \r\n„Наложихме икономически санкции на много страни и аз предполагам, че става въпрос за нещо подобно. Ще трябва да попитате него“, заяви Помпео и добави, че не е говорил с турските лидери по въпроса. \r\nПървият дипломат на САЩ не вярва забележката да промени решението на Тръмп да изтегли всички американски войници от Сирия. \r\nВестникът припомня, че американския президент предизвика смут в Анкара в неделя вечерта, когато „туитна“, че САЩ започват „дългоочакваното изтегляне от Сирия“ Той заяви, че американската армия ще продължи да се бори с „Ислямска държава“ и предупреди, че ще „разруши икономически Турция, ако тя нападне кюрдите“. \r\nВ реакция на това външният министър на Турция Мевлют Чавушоглу заяви, че Турция „не се страхува от никакви заплахи. Не можете да постигнете нищо с икономически заплахи“. \r\nПревод и редакция:", "date": "2019.01.14", "title": "Майк Помпео: Заплахите на Тръмп към Турция няма да повлияят на изтеглянето от Сирия"}
{"url": "http://www.focus-news.net/news/2019/01/14/2612082/tass-konsultatsiite-mezhdu-rusiya-i-saedinenite-shtati-po-dogovora-za-raketite-sas-sreden-i-malak-obseg-shte-se-provedat-na-15-yanuari-v-zheneva.html", "text": "Руска междуведомствена делегация ще проведе консултации на 15 януари в Женева с представители на Съединените щати относно Договора за ликвидиране на ракети със среден и малък обсег (ДРСМО). Това съобщи руският заместник-министър на външните работи Сергей Рябков, предава агенция  TACC . \r\n„На 15 януари консултациите по темата ДРСМО ще се проведат в междуведомствен формат, това е единственият въпрос в дневния ред“, каза той. „Имаме удоволствието да отбележим, че в крайна сметка американската страна се съгласи с тези консултации след многократните ни предложения“. \r\nРябков посочи, че негов събеседник ще бъде заместник-държавния секретар на САЩ за контрол над въоръженията и международна сигурност Андреа Томпсън. „Това ще бъде първата ни лична среща“, отбеляза заместник-външният министър на Русия.  \r\nРябков обясни, че темата за Договора за мерките по допълнително намаляване и ограничаване на стратегическите нападателни оръжия на тези консултации няма да бъде засегната. „Единственият въпрос, по който ще работим, е Договорът за ракетите със среден и малък обсег“, заяви той. „По принцип ще има достатъчно материал за целия ден“. \r\nРусия е готова за сериозна работа със САЩ на предстоящите консултации по ДРСМО и призовава Вашингтон да се откаже от издаването на ултиматуми и предварителни условия, съобщи Рябков. \r\n„Съединените щати втвърдиха тона за Договора, това ни се струва не много благоприятен сигнал“, заяви високопоставеният дипломат. Превод и редакция : Калоян Пенков", "date": "2019.01.14", "title": "ТАСС: Консултациите между Русия и Съединените щати по Договора за ракетите със среден и малък обсег ще се проведат на 15 януари в Женева"}
{"url": "http://www.focus-news.net/news/2019/01/14/2612083/sport-hadarsfiyld-osvobodi-trenyora.html", "text": "Хъдърсфийлд обяви, че мениджърът на отбора Дейвид Вагнер е освободен от поста си. Съобщава се, че договорът му е разтрогнат по взаимно съгласие. През миналия сезон Вагнер спаси отбора от изпадане, но в момента Хъдърсфийлд заема последното място в Премиър лийг с едва две победи в 22 мача.", "date": "2019.01.14", "title": "Спорт: Хъдърсфийлд освободи треньора"}
{"url": "http://www.focus-news.net/news/2019/01/14/2612085/ria-novosti-maduro-saobshti-za-golemi-voenni-ucheniya-vav-venetsuela.html", "text": "Президентът на Венецуела Николас Мадуро съобщи за провеждането на големи военни учения в страната, предава  РИА Новости . \r\n„Специални гражданско-военни учения в чест на Боливар и 200-годишнината от конгреса в Ангостура ще се проведат от 10 до 15 февруари“, заяви Мадуро по време на речта си пред Националното учредително събрание. \r\nКонгресът се свиква през февруари 1819 г. от Симон Боливар и събира патриоти, които се борят срещу испанското управление в Южна Америка. Превод и редакция  Калоян Пенков", "date": "2019.01.14", "title": "РИА Новости: Мадуро съобщи за големи военни учения във Венецуела"}
