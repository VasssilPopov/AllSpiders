{"url": "http://www.focus-news.net/news/2018/09/09/2565124/anadolu-agency-gartsiya-e-varnala-dvama-turski-voynitsi-sled-kato-gi-e-zadarzhala-na-granitsata.html", "text": "Гърция е позволила на двама турски военнослужещи да се върнат в страната си, след като са били задържани пресичайки границата и навлизайки на гръцка територия по погрешка, заяви Началникът на Генералния щаб на Турция, предава  Anadolu Agency . \r\nВ изявлението се посочва, че войниците са преследвали нелегални мигранти, когато са прекосили границата по погрешка. \r\nТурските войници са били задържани от гръцки патрулиращи екипи около 11:00 часа. \r\nТе са били върнати в Турция около 18:30 часа, след като турската страна е провела разговори с гръцките власти.  Йонислав Дочев", "date": "2018.09.09", "title": "Anadolu Agency: Гърция е върнала двама турски войници, след като ги е задържала на границата"}
{"url": "http://www.focus-news.net/news/2018/09/09/2565092/vidin-dvama-dushi-sa-v-bolnitsa-sled-semeen-skandal-v-selo-gamzovo.html", "text": "Двама души са в болница след семеен скандал във видинското село Гъмзово, каза за  Радио „Фокус“ – Видин  говорителят на  ОДМВР - Видин Лора Стефанова. След употреба на алкохол мъж е пробол с нож съпругата си и нейния брат. И двамата пострадали са откарани по спешност във Видинската болница, където са настанени. На мъжът по спешност е направена операция. Извършителят е задържан, полицейски служители продължават да изясняват случая.  \r\nАнна ЛОЗАНОВА", "date": "2018.09.09", "title": "Видин: Двама души са в болница след семеен скандал в село Гъмзово"}
{"url": "http://www.focus-news.net/news/2018/09/09/2565096/kadri-veseli-aleksandar-vuchich-pokaza-che-e-sashtiyat-kato-slobodan-miloshevich.html", "text": "Председателят на косовския парламент Кадри Весели заяви, че сръбският президент Александър Вучич, с посещението си в Косово, е потвърдил че сръбските лидери продължават по стъпките на Слободан Милошевич и че той не е дошъл в Косово, за да защити местните сърби, а за да промотира себе си, предава скопската електронна медия  A1 On . \r\nВесели, в коментар по повод двудневното посещение на Вучич в Косово, твърди че разрешението за сръбския президент да посети езерото Газивода му е дадено по настояване на международните партньори на Прищина, но че той е злоупотребил и с това решение. \r\n„Мирът и добросъседството са били и ще останат основни цели на косовската държава. Косово вярва, че пътят на диалога и сътрудничеството е единствената възможна алтернатива за преодоляване на неразбирателствата от миналото и за предприемане на стъпка напред по евроатлантическия път. В духа на тези принципи ние решихме да позволим посещението на президента на Сърбия“, написа Весели в социалната мрежа „Фейсбук“. \r\nПарламентарният председател и лидер на правителствената Демократическа партия на Косово (ДПК) заяви, че в самото посещение е бил против да се позволи на Вучич да посети езерото Газивода, тъй като това посещение „не допринася за мира и диалога в региона“, но че, по настояване на международните партньори, позволението е било дадено. \r\n„Смятам, че поведението на язовира в Газивода представляваше ясна демонстрация на логиката на политическата хегемония, но също така е и против всички правила на сигурността, тъй като няма никаква демократична практика, която гарантира мерки за сигурност за провеждане на пресконференция на един язовир“, пише още Весели. \r\nВсе пак, твърди той, „смятам, че се получи добре, тъй като с това за пореден път се потвърди, че сръбските лидери продължават традицията на Слободан Милошевич“. \r\n„Това е потвърждение, че те не идват, за да помогнат или да защитят косовските сърби, а идват, за да се промотират. Както винаги, със старата реторика против мирното бъдеще“, пише Весели. \r\nСпоред парламентарния председател усилията на Сърбия да блокира напредъка на Косово ясно показват, че са нужни допълнителни усилия за укрепване на държавата. \r\n„Сега сме в една много значима фаза на диалога със Сърбия. Събитията, които се случиха през изминалите два дена, са свързани с финалната фаза на диалога и трябва да се обединим всички, за да сме подготвени за предизвикателствата, които ни очакват“, посочи Весели. \r\nСпоред него, гражданите на Косово още веднъж са потвърдили, че нямат нищо против сърбите, но че „са били и са против провокативното поведение от когото и да било“. \r\n„Искам да им благодаря за поведението, което показаха, а също така и на полицията на Косово и КФОР за справянето със ситуацията, съгласно техните компетенции и приложимите закони. Ние искаме косовската държава да върви напред, като независима държава, с непокътната териториална цялост и колкото се може по-скоро да стане пълноправна членка на ООН, ЕС и НАТО. Тази визия трябва да ни обедини, затова и днес призовавам да се обединим и да седнем и да работим заедно“, призова Кадри Весели.  Йонислав Дочев", "date": "2018.09.09", "title": "Кадри Весели: Александър Вучич показа, че е същият като Слободан Милошевич"}
{"url": "http://www.focus-news.net/news/2018/09/09/2565095/nikolay-nikolov-stroitelna-kamara-burgas-sred-nay-chesto-sreshtanite-intsidenti-po-vreme-na-stroitelni-deynosti-sa-tezi-sas-skeletata-po-fasadite.html", "text": "Сред най-често срещаните инциденти по време на строителни дейности, са тези със скелетата по фасадите. Това каза за  Радио „Фокус“ – Бургас  Николай Николов, председател на Строителната камара в Бургас. По думите му голяма част от тях не са обезопасени и не са зазимени. \r\n„Преди шест месеца в Бургас имаше подобен случай, при който един от работниците, докато бил на скелето, се хванал за климатик, чието захранване не е било занулено, както и това на скелето. За съжаление, се стигна до смъртен случай“, каза още Николов. Той добави, че скелетата задължително трябва да бъдат добре закрепени към сградите. \r\n„Друг проблем е липсата на обезопасителни парапети по строителните обекти и в асансьорните шахти“, допълни още Николов. Той каза още, че при работа с подемна техника или кранове също има изисквания, които задължително трябва да се спазват. \r\n„Работниците, които се занимават с прикачването на товарите, се наричат сапанджии. Те трябва да са абсолютно наясно с работата си и да я вършат правилно, за да се избегнат неприятни инциденти, които за съжаление, се случват често“, посочи още Николов. \r\nМария ГЕОРГИЕВА", "date": "2018.09.09", "title": "Николай Николов, Строителна камара - Бургас: Сред най-често срещаните инциденти по време на строителни дейности, са тези със скелетата по фасадите"}
{"url": "http://www.focus-news.net/news/2018/09/09/2565097/veliko-tarnovo-uvelichenie-v-novozapisanite-chitateli-prez-letnite-mesetsi-otchita-detskiyat-otdel-na-gradskata-biblioteka-v-svishtov.html", "text": "Увеличение в новозаписаните читатели през летните месеци отчита Детският отдел на Градската библиотека в Свищов. Това съобщи за  Радио „Фокус“ – Велико Търново  библиотекарката Лилия Димитрова. Тя подчерта, че тенденцията се запазва в последните две години. Димитрова добави, че в заемната за възрастни също има повече новозаписани читатели. Относно предпочитанията на свищовлии за автори и произведения, тя коментира, че се харесват както български, така и чуждестранни. „От българската детска литература това са „Патиланско царство“ и Приказки на Ран Босилек, също Български народни приказки на Ангел Каралийчев, книгата на Станка Пенчева „Писма на един Дакел“, обясни библиотекарката. От руската литература харесвани са Приказките на Александър Пушкин и Приказки и разкази на Максим Горки. Сред най-взиманите книги са и „Емил от Льонеберя“ и „Пипи Дългото Чорапче“ от Астрид Линдгрен, както и „Принцът и просякът“ на Марк Твен и „Матилда“ на Роалд Дал. \r\nЛуиза ТРАНЧЕВА", "date": "2018.09.09", "title": "Велико Търново: Увеличение в новозаписаните читатели през летните месеци отчита Детският отдел на Градската библиотека в Свищов"}
{"url": "http://www.focus-news.net/news/2018/09/09/2565093/a1-on-makedoniya-sreshtata-ilir-meta-hashim-tachi-ot-osobena-vazhnost-e-prodalzhavaneto-na-dialoga-belgrad-prishtina.html", "text": "Укрепването на стабилността и европейската перспектива на региона са били главните теми по време на срещата в неделя между президента на Албания Илир Мета и неговият косовски колега Хашим Тачи в пристанищния град Драч, предава скопската електронна медия  A1 On . \r\nДвамата държавници са дали обща оценка, че укрепването на регионалната стабилност и европейската перспектива на региона е тяхна обща цел. \r\nОт своя страна Мета е заявил, че особено важно е продължаването на диалога за окончателно нормализиране на отношенията между Косово и Сърбия. \r\n„Нормализирането на косовско-сръбските отношения ще гарантира взаимно признаване между двете страни и тяхното бъдеще в Европейския съюз, както и постоянно съжителство между албанците и сърбите, което е в интерес на бъдещите поколения“, е заявил Мета, цитиран от кабинета си. \r\nДвамата президенти са се съгласили, че по-нататъшното развитие на общия обмен между Албания и Косово е съвместен приоритет. \r\nСпоред албански медии, срещата на Мета с Тачи идва ден, след тази на албанския президент с лидера на косовското движение „Самоопределение“ Албин Курти, който е поискал от Мета подкрепа за косовската опозиция за запазване на границите на Косово.  Йонислав Дочев", "date": "2018.09.09", "title": "A1 On (Македония): Срещата Илир Мета – Хашим Тачи: От особена важност е продължаването на диалога Белград-Прищина"}
{"url": "http://www.focus-news.net/news/2018/09/09/2565098/sport-balgariya-pobedi-norvegiya-s-10-v-sofiya.html", "text": "България победи Норвегия с 1:0 в мач от втория кръг на Група 3 в Лига „С“ от новия турнир на УЕФА- Лига на нациите. На стадион „Васил Левски“ голмайстор за България стана резервата Радослав Василев в 59-ата минута. Три минути преди края на редовното време Хааварт Нортвейт получи втори жълт картон и гостите доиграха мача с 10 души. \r\nТова е втора победа за България в турнира и лидерска позиция в групата. Втори остава отборът на Норвегия с 3 точки, преди мача на Словения в Кипър, по-късно тази вечер. \r\nТака българските национали направиха поредица от три последователни успеха. От началото на тази година победихме Казахстан и Словения с по 2:1.", "date": "2018.09.09", "title": "Спорт: България победи Норвегия с 1:0 в София"}
{"url": "http://www.focus-news.net/news/2018/09/09/2565099/apostol-apostolov-kmet-na-simitli-golyam-rafting-tsentar-shte-bade-izgraden-v-obshtinata-ambitsiyata-ni-e-toy-da-stane-natsionalna-baza.html", "text": "Имаме спечелен проект по програмата за трансгранично сътрудничество България – Гърция, свързан с парка, който ще придобие един по-съвременен европейски облик. Това каза за  Радио „Фокус“ – Пирин  кметът на Община Симитли Апостол Апостолов. По думите му в рамките на този проект се предвижда изграждането на рафтинг център, който на по-късен етап е възможно да се превърне в национална рафтинг база за всички, които обичат екстремните спортове. „Проектът е на стойност около 3 млн. евро. Очакваме да се получи нещо, което няма аналог в България. Все пак всички знаем, че река Струма в Кресненското дефиле, което се намира изцяло на територията на Община Симитли е най-подходяща за любителите на силните усещания. Затова този проект е много важен за нас“, каза още Апостолов. Той добави, че Общината продължава и работа по изграждането на параклиси и църкви. „Наскоро например започнахме дейностите по изграждане на параклис край село Ракитна, на връх Кръста. Отделно от това, тъй като се оказва, че в този район непрекъснато се спускат делтапланеристи, то решихме да изградим една хубава площадка, за да можем да увеличим туристите, които идват в нашата община“, подчерта Апостолов. \r\nЛивия НИНОВА", "date": "2018.09.09", "title": "Апостол Апостолов, кмет на Симитли: Голям рафтинг център ще бъде изграден в общината, амбицията ни е той да стане национална база"}
{"url": "http://www.focus-news.net/news/2018/09/09/2565102/pazardzhik-nad-200-detsa-se-uchat-v-uchilishteto-i-detskata-gradina-v-grad-vetren.html", "text": "Училището и детската градина в град Ветрен са ремонтирани, с обновена материална база и в отлично състояние преди началото на учебната година. Това каза за  Радио „Фокус“ – Пазарджик  кметът на града Радослав Лютаков. Той обясни, че с всяка изминала година броят на децата намалява, но не чувствително. „В училището се учат около 160-170 деца, а в детската градина около 55-60 деца. Те имат възможност да получат знания и да се обучават от квалифицирани педагогически специалисти“, коментира Лютаков. Той каза също, че все още не е решен проблемът с бившия Дом за медико-социални грижи за деца „Свети Стилиян“, след като той беше закрит. „Охраняваме собствеността и имуществото от посегателства и изчакваме процедурата по прехвърляне на собствеността да приключи, за да може да използваме материалната база за предоставянето на различни социални услуги“, допълни Лютаков. \r\nВаня НИКОЛОВА", "date": "2018.09.09", "title": "Пазарджик: Над 200 деца се учат в училището и детската градина в град Ветрен"}
{"url": "http://www.focus-news.net/news/2018/09/09/2565101/afp-predvaritelnite-rezultati-ot-izborite-v-shvetsiya-sochat-sotsialdemokraticheskata-partiya-kato-nay-golyamata.html", "text": "Шведската Социалдемократическа партия води в предварителните резултати след изборите в неделя, докато кряйнодясната партия „Шведски демократи“ остава на трето място, предава  AFP , като се позовава на екзит пол на телевизия „TV4“. \r\nСоциалдемократическата партия на министър-председателя Стефан Лофвен води с 25.4 процента от гласовете, което е спад с около 5.6 процента от изборите през 2014 година и ще бъде най-ниският резултат на партията от повече от век, ако бъде потвърден. \r\nКонсервативната партия „Умерените“ се очаква да бъде втора, докато антимигрантската партия „Шведски демократи“ събира 16.3 процента, сочат предварителните резултати.  Йонислав Дочев", "date": "2018.09.09", "title": "AFP: Предварителните резултати от изборите в Швеция сочат Социалдемократическата партия като най-голямата"}
{"url": "http://www.focus-news.net/news/2018/09/09/2565091/sotsialisti-ot-tsyalata-strana-otbelyazaha-74-tata-godishnina-ot-9-septemvri-obzor.html", "text": "Социалисти от цялата страна отбелязаха 9 септември. В столицата Градският съвет на БСП – София заедно с Българския антифашистки съюз организира тържествено честване на Деветосептемврийските събития. \r\nСоциалистите поднесоха цветя на паметника на Незнайния воин, на паметника на Съветската армия и на възстановената паметна плоча на Марин Боев. Цветя бяха положени от името на Националния съвет на БСП и парламентарната група на партията на Братската могила, където се проведе митинг по повод събитията от 9 септември. Братската могила бе и крайната точка на Деветосептемврийското шествие, което тръгна от Борисовата градина. В събитията в столицата участие взеха народни, представители, общински съветници от БСП и председателят на МО в БСП Николай Бериевски. Слово произнесе заместник-председателят на БСП София и депутат от ПГ на партията Христо Проданов, който каза, че 9 септември трябва да събира социалистите, защото фашизмът не е само лош спомен. По думите му днес той се възражда и сигнали за това можем да открием в разрухата на държавата и рязкото обедняване на нацията. \r\nВъв „Фейсбук“  лидерът на БСП Корнелия Нинова  честити 9 септември и заяви, че на тази дата се отдава почит към всички, дръзнали да се изправят срещу фашизма. „Антифашистите мечтаеха за свобода, бориха се и даваха живота си за нея - в България, в Европа и в света. Поклон пред смелостта, вярата и саможертвата им. Нека на днешния ден почетем хората, които посветиха живота си да изградят съвременна България. И да бдим никога повече да няма фашизъм“, написа Нинова. \r\nПредседателят на БСП изпрати поздравителен адрес и до организаторите и участниците в Традиционния деветосептемврийски събор на БСП в местността „Копривките“, в който се включиха над 5 000 души. Общински председатели, кметове и съветници на левицата, заедно с народните представители от ПГ на „БСП за България“ Манол Генов, доц. Георги Йорданов и Димитър Георгиев положиха цветя и венци на паметника на загиналите антифашисти. Специални поздрави към събора изпрати и евродепутатът Георги Пирински.  \r\nДруг от евродепутатите на левицата Момчил Неков се включи в традиционното честване на социалистите в град Благоевград на Братската могила. Той отбеляза, че много хора ценят и тачат датата 9 септември, която според него олицетворява общество, което е било индустриализирано, пазило е ценностите и е имало култура. \r\nНа 9 септември се отбелязва победата над хитлерофашизма и 74-тата годишнина от Деветосептемврийските събития. В България все още съществуват спорове дали става въпрос за Деветосептемврийско въстание или преврат.  \r\nВ интервю за „Фокус“  историкът проф. Искра Баева  обясни, че събитията от 9 септември 1944 г. са съчетание на класически преврат с немалобройни въстанически акции из страната. Проф. Баева посочи, че след 9 септември 1944 г. в България се променя всичко – политика, икономика, социален живот, култура, демография и т.н. „Известно е, че този модел е наложен с помощта на мащабни политически репресии, че той отстранява от обществения живот цели класи, но същевременно модернизира България – осъществява ускорена индустриализация, създава едро машинизирано аграрно производство, урбанизира държавата, което вкарва традиционния български селянин в градския бит с придобивки като вътрешна тоалетна, течаща вода, баня, централно отопление, задължително прогимназиално образование, достъпни културни институции и също такива медицински услуги“, обясни още историкът. \r\nОт своя страна  публицистът проф. Михаил Неделчев  заяви в ефира на Радио „Фокус“, че една част от българското общество възприема времето на социализма като време, в което е имало спокойствие, сигурност и не осъзнава дълбоката несвобода на мисълта, на личността и на правата. Според него 9-ти септември е трагическа дата в българската история. „Това е не само военен преврат, осъществен, както знаем, от професионални превратаджии, които обаче подаряват в някакъв смисъл властта на малобройните комунисти. И я подаряват естествено, защото от север нахлува обявилата война на България Червена армия. Това  е събитие, което ни потапя в ново робство,  което продължава 45 години“, посочва проф. Неделчев.  \r\nДеница КИТАНОВА", "date": "2018.09.09", "title": "Социалисти от цялата страна отбелязаха 74-тата годишнина от 9 септември (ОБЗОР)"}
{"url": "http://www.focus-news.net/news/2018/09/09/2565103/rt-spored-predvaritelnite-rezultati-ot-izborite-v-shvetsiya-shvedskite-demokrati-pravyat-probiv-sotsialistite-ostavat-nay-golyamata-partiya.html", "text": "Социалдемократическата партия на Швеция постигна най-лошия си резултат от един век насам, докато „Шведските демократи“ ще получат най-голямата си фракция в парламента някога, сочат предварителните резултати, които бяха оповестени след края на гласуването в Скандинавската страна, предава  Russia Today . \r\nСпоред анкета на „TV4“, оповестена 15 минути преди края на гласуването в 20:00 часа местно време, лявоцентристките Социалдемократи ще получат 25.4 процента от гласовете, дясноцентристката партия „Умерените“ печели 18.4, а антимигрантската партия „Шведски демократи“ събира 16.3 процента от вота. \r\nНо алтернативна анкета, публикувана от държавната телевизия „SVT“, поставя „Шведските демократи“ на второ място с 19.2 процента от гласовете. \r\nАко предварителните резултати бъдат потвърдени от реалните гласове, които ще започнат да излизат през нощта, нито настоящата лявоцентристка, нито дясноцентристката коалиция, които изглеждат поставени в задънена улица, ще имат мнозинство в шведския парламент.  Йонислав Дочев", "date": "2018.09.09", "title": "RT: Според предварителните резултати от изборите в Швеция – „Шведските демократи“ правят пробив, социалистите остават най-голямата партия"}
{"url": "http://www.focus-news.net/news/2018/09/09/2565104/sport-balgariya-specheli-parviya-geym-sreshtu-finlandiya-s-2521.html", "text": "Българските национали спечелиха първия гейм срещу Финландия с 25:21 в първия си мач на 19-ото Световно първенство, на което сме съдомакини, заедно с Италия. В зала \"Конгресна\" на Двореца на културата и спорта във Варна българските „лъвове“ спечелиха гейма само за 30 минути игра. Те постигнаха 3 аса, 17 атаки срещу 7 за финландците, но в блокадата Финландия води с 5 блокади срещу 1 за България.", "date": "2018.09.09", "title": "Спорт: България спечели първия гейм срещу Финландия с 25:21"}
{"url": "http://www.focus-news.net/news/2018/09/09/2564844/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп заяви, че ще въведе срещу Китай нови мита на сумата от 267 милиарда долара. Според него отношенията с Пекин са значително по-голямо предизвикателство, отколкото тези с Москва, пише   Washington Examiner. \r\nПрезидентът заяви, че в момента оформя търговската политика на САЩ по редица фронтове от Канада и Мексико наблизо, до Китай, Южна Корея и Япония зад океана. Той посочи, че Япония отказва да работи с администрацията на неговия предшественик Барак Обама, но сега работи с него за търговско споразумение. Президентът допълни, че в момента се обсъжда и ново търговско споразумение с Южна Корея.  \r\n„Никой не е направил това което съм направил. Ние обложихме 50 милиарда от китайския внос. После допълних още 200 милиарда.  И ако наредя, ще се въведат 267 милиарда. Това напълно ще промени уравненията в търговията с Китай“, допълни Тръмп. \r\n***  Държавният секретар на САЩ Майк Помпео съобщи, че е получил писмото, което президентът Доналд Тръмп съобщи, че е очаквал от севернокорейския лидер Ким Чен-ун, пише   The New York Times. \r\nСлужител от държавния департамент потвърди, че Помпео е получил писмото. Все още не е ясно дали е доставено до Тръмп. Служителят заяви, че няма правомощия публично да коментира чувствителните дипломатически въпроси между Пхенян и Вашингтон и затова говори при условие за запазена анонимност. \r\nПо-рано Тръмп заяви, че скорошното изказване на Ким Чен-ун, че иска да извърши пълно ядрено разоръжаване на полуострова е „много позитивно“. \r\n***  Официални представители на групировката „Хамас“ обвиниха президента на палестинската автономия Махмуд Аббас за това, че е осуетил регионалните и международни усилия за постигане на примирие между базираните в Газа палестински терористични групировки и Израел, пише електронното издание на израелския вестник  The Jerusalem Post . \r\nПредставители заявиха, че протестите срещу Израел ще продължат докато блокадата на Ивицата Газа не бъде вдигната. \r\nВ петък висшестоящо официално лице от „Хамас“ призова за изправянето на Аббас пред палестински съд за „държавна измяна“. \r\nПризивът дойде покрай информациите, че Египет, под натиск от Аббас, се е отказал от усилията си да посредничи за мирно споразумение между „Хамас“ и Израел. \r\nАхмед Бахр, член на „Хамас“, който изпълнява и длъжността на заместник-председател на Палестинския законодателен съвет, заяви че Аббас е отказал да приключи спора между „Хамас“ и „Фатах“. Аббас, добавя Бахр, е продължил и да настоява „Хамас“ да предаде оръжията си на базираното в Рамала правителство на палестинската автономия. \r\nБахр обвини и палестинския президент за „съглашателство“ с Израел в налагането на блокадата и санкциите срещу Ивицата Газа. \r\n***   Турският президент Реджеп Тайип Ердоган осъжда евентуална военна офанзива в северозападната провинция Идлиб  в Сирия и смята , че тя „няма да донесе нищо освен смърт и унищожение“, пише   Daily Sabah. \r\nПрессекретарят на турското президентство Ибрахим Калън заяви, че евентуална атака „ще подкопае всички политически усилия за Сирия в рамките както на процесите в Женева, така и в Астана\". Според него сирийската война продължава да създава „хаос, човешка драма и политически сътресения\" в седмата си година“. \r\n\"Без стабилно и устойчиво политическо решение, продължаващата политическа и военна борба само ще изостри настоящите кризи. Последните събития в и около Идлиб вероятно ще влошат нещата“, убеден е той \r\nИзказването на Калън е отправено ден след като турският президент Реджеп Тайип Ердоган обсъди с руските и иранските си колеги в Техеран съвместните усилия в рамките на мирния процес в Астана и политическите усилия за намиране на трайно решение на сирийския конфликт. \r\n***", "date": "2018.09.09", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/09/09/2564845/predstoyashti-sabitiya-v-stranata-za-9-septemvri-agentsiya-fokus.html", "text": "***   \r\nОт 17.00 часа Градският съвет на БСП-София, съвместно с Градския съвет на БАС, ще поднесат цветя на паметника на Незнайния воин. В 17.10 часа ще бъдат поднесени цветя на възстановената паметна плоча на Марин Боев до алпинеума в Княжеската градина, а в 17.20 часа – на паметника на Съветската армия. В събитията ще участват народни представители и общински съветници. \r\nВ 17.30 часа от паметниците на Васил Левски и Христо Ботев в Борисовата градина ще тръгне шествие към Братската могила. В 18.00 часа започва тържественият митинг на Братската могила. \r\n***   \r\nВ 9.00 часа от София ще тръгне поклоническо пътуване за Македония по повод 180 години от рождението на Старозагорския митрополит Методий Кусев-Кусевич.  \r\n***   \r\nОт 10.30 часа евродепутаът Момчил Неков ще се включи в традиционните чествания на Братската могила по случай 9 септември с актива на БСП-Благоевград. В 13.00 часа ще участва в гроздобера в село Ласкарево, община Сандански.  \r\n***   \r\nОт 18.00 часа на Пантеона в Морската градина градското ръководство на БСП – Варна по традиция и тази година ще отбележи 74-ата годишнина от победата над хитлерофашизма със специална програма и поднасяне на венци и цветя на Паметника-костница. \r\n***   \r\nОт 20.00 часа в СОК-Камчия ще бъде официално закрито мащабното обучително събитие на БМЧК „Академия за доброволци“.  \r\n***   \r\nОт 13.00 часа до 18.00 часа врачани ще имат възможност да се запишат и да участват в тренировките и демонстрациите на националната кампания „Избери снукъра 2“, заедно с квалифицирани треньори.   \r\n***   \r\nОт 10.00 часа на стадион „Захарни заводи“ ще се проведе среща от първенството на футбол 9 между ФК „Долна Оряховица“-гр. Долна Оряховица и ФК „Янтра 2013“-Габрово.  \r\n***   \r\nОт 12.00 часа председателят на ПГ на ГЕРБ и зам.-председател на партията Цветан Цветанов ще посети събора на велинградското село Грашево. \r\n***   \r\nОт 10.30 часа в местността Копривките на парк „Родопи“ ще започне официалната част на Деветосептемврийския събор на социалистите от Пловдив и областта „Копривки 2018“.  \r\n*** \r\nВ Пловдивския културен институт известният кубински танцьор, инструктор и хореограф Османи Сегура ще представи интересни уроци по кубински танци. \r\n***   \r\nОт 11.00 часа в големия комплекс за винен и СПА туризъм  „Старосел“ ще бъде дадено началото на гроздобера в селото.  \r\n***   \r\nОт 16.00 часа на ул. „Александровска“ 86 срещу училище „Отец Паисий“ ще бъде представена книгата „Ежедневник #Аз живея“.  \r\n***   \r\nОт 14.00 часа в центъра на с. Клисура ще се проведе протест срещу трагичното състояние на пътищата в общината.  \r\n***   \r\nОт 19.30 часа на Амфитеатъра на Стария център ще бъде пряко излъчен волейболния мач за мъже между България и Финландия.  \r\n***   \r\nОт 11.00 часа в кукления театър ще се играя постановката „Снежанка и седемте джуджета“ по Братя Грим.  \r\n***   \r\nОт 19.00 часа на стадион „Берое“ ще се проведе приятелски сблъсък между известни актьори и професионалния отбор на „Берое“. Кметът на Стара Загора Живко Тодоров ще открие благотворителния мач. \r\n***   \r\nОт 9.30 часа в зала „Спартак“ ще се състои открит турнир по тенис на маса за деца.  \r\n***   \r\nОт 9.30 часа на тенис кортовете „Хасково“ ще се проведе турнир по тенис на корт.  \r\n***   \r\nМежду 10.00 часа и 14.00 часа на пл. „Свобода“ ще се проведе националната инициатива „Стара хартия за нова книга“.  \r\n**   \r\nОт 16.00 часа на стадион „Хасково“ ще се проведе международна игра „Можем заедно“.  \r\n***   \r\nОт 18.00 часа на пл. „Свобода“ ще се проведе концерт на Фолклорен танцов ансамбъл „Хасково“, а в 19.00 часа на Балет „Тангра“. В 20.00 часа ще се проведе флашмоб „Граждани на Европа“.", "date": "2018.09.09", "title": "Предстоящи събития в страната за 9 септември (Агенция „Фокус“)"}
{"url": "http://www.focus-news.net/news/2018/09/09/2564846/tass-ministar-predsedatelyat-na-abhaziya-e-zaginal-v-ptp.html", "text": "Министър-председателят на непризнатата автономна република Абхазия Генадий Гагулия в събота вечер е загинал в пътно-транспортно произшествие, съобщи за  ТАСС  прессекретарят на правителството на републиката Диана Зантария. \r\nПо думите ѝ, инцидентът се е случил около 22:00 часа местно време, недалеч от полицейското управление Мюссер. \r\nСпоред наличната информация, шофьорът и охранителите на Гагулия не са пострадали.  Йонислав Дочев", "date": "2018.09.09", "title": "ТАСС: Министър-председателят на Абхазия е загинал в ПТП"}
{"url": "http://www.focus-news.net/news/2018/09/09/2564847/sport-angliya-zagubi-ot-ispaniya-s-12-na-uembli-v-mach-ot-liga-na-natsiite.html", "text": "Англия загуби от Испания с 1:2 на „Уембли“ в мач от Група 4 на Лига „А“ в новия турнир на УЕФА - Лига на нациите. На стадион „Уембли“ в Лондон Маркъс Рашфорд откри резултата за домакините в 11-ата минута, но само две по-късно Саул Нигес изравни. В 32-ата минута Мачадо Родриго отбеляза втория гол за Испания. В седмата минута на добавеното време гол на Уелбек бе отменен за фаул срещу вратаря Де Хеа. \r\nРезултати от други двубои в турнира: \r\nЕстония – Гърция 0:1 \r\nЛюксембург – Молдова 4:0 \r\nБеларус – Сан Марино 5:0 \r\nФинландия – Унгария 1:0 \r\nШвейцария – Исландия 6:0", "date": "2018.09.09", "title": "Спорт: Англия загуби от Испания с 1:2 на „Уембли“ в мач от Лига на нациите"}
{"url": "http://www.focus-news.net/news/2018/09/09/2565094/pazardzhik-v-koloni-ot-avtomobili-se-osashtestvyava-dvizhenieto-po-avtomagistrala-trakiya-v-posoka-sofiya.html", "text": "В колони от автомобили се осъществява движението по автомагистрала „Тракия“ в посока София, предаде репортер на  Агенция „Фокус“ .  Движението и в двете посоки е натоварено, но към столицата са се образували опашки от автомобили. В дясната лента са се струпали много тежкотоварни автомобили, а в лявата – леки.", "date": "2018.09.09", "title": "Пазарджик: В колони от автомобили се осъществява движението по автомагистрала „Тракия“ в посока София"}
{"url": "http://www.focus-news.net/news/2018/09/09/2564849/tass-prezidentat-na-abhaziya-ne-e-postradal-v-proizshestvieto-v-koeto-zagina-premierat-na-stranata.html", "text": "Президентът на непризнатата автономна република Абхазия Раул Хаджимба е пътувал в същата колона с министър-председателя на страната Генадий Гагулия, който в събота вечерта загина в пътно-транспортно произшествие, но не е пострадал, предава  ТАСС . \r\n„Бях в колоната. Министър-председателят на републиката отзад пътуваше в своя автомобил и със своята охрана. Аз не пострадах“, заяви Хаджимба пред ТАСС.  Йонислав Дочев", "date": "2018.09.09", "title": "ТАСС: Президентът на Абхазия не е пострадал в произшествието, в което загина премиерът на страната"}
{"url": "http://www.focus-news.net/news/2018/09/09/2564850/sport-naomi-osaka-specheli-us-open.html", "text": "Японската тенисистка Наоми Осака спечели тенис турнира US Open, след като на финала победи абсолютния фаворит Серина Уилямс. Осака, която направи дебюта си на финал на турнир от Големия шлем, печели за първи път в кариерата си подобно отличие. 20-годишната японка надделя над Уилямс с 6:2, 6:4 за час и 19 минути игра. Американската тенисистка пропусна възможността да изравни рекорда на Маргарет Корт от 24 титли от Големия шлем.", "date": "2018.09.09", "title": "Спорт: Наоми Осака спечели US Open"}
{"url": "http://www.focus-news.net/news/2018/09/09/2564852/sputnik-tropicheskata-burya-florans-shte-premine-v-uragan-zaplashva-golyama-chast-ot-iztochnoto-kraybrezhie-na-sasht.html", "text": "Прогнозиран бързо да прерасне отново в ниво на ураган, тропическата буря Флорънс накара метеоролозите и жителите на Източния бряг в САЩ да отбележат първото голямо метеорологично събитие за сезона като потенциално да удари страната, докато бурята се движи на запад, предава  Sputnik . \r\nОт Масачузетс до Флорида, жителите на източното крайбрежие на САЩ следят първото голямо събитие от Атлантическия буреносен сезон 2018, докато тропическата буря Флорънс – за кратко чудовище от категория 4, но след това понижило се с очаквания да се повиши отново – се насочва към все още неустановена част на САЩ. \r\nПонастоящем движейки се на запад, северозапад със скорост от около 13 км/ч, Флорънс е на около 1 300 км югоизточно от остров Бермуда, с ветрове от около 113 км/ч и бавно увеличаващ се. Компютърни модели на Националния център за урагани на САЩ (НЦУ) предупреждават, че Флорънс може да нарасне до ураган от категория 4 донасяйки ветрове от 241 км/ч още до идната сряда. \r\nКъде ще удари бурята, обаче, все още остава загадка. \r\n„Заинтересованите по американското източно крайбрежие, в частност от Северна Флорида до Северна Каролина, трябва отблизо да наблюдават прогреса на Флорънс“, отбелязват от НЦУ. \r\nДруги метеорологични експерти бяха склонни да са по-конкретни. \r\n„Намираме се в сериозна ситуацията, имаме огромен ураган, който потенциално ще стигне до Източния бряг през следващата седмица“, заяви Джеф Мастърс, съосновател на „Weather Underground“. \r\nГубернаторът на Северна Каролина Рой Купър обяви извънредно положение в петък, за да предотврати регулациите в движението и да ускори процеса на прибиране на реколтата от фермерите. \r\nУказът на губернатора ще позволи временно на шофьорите на тирове и работниците да работят повече часове и ще премахне ограниченията върху големината и теглото на продукцията.  Йонислав Дочев", "date": "2018.09.09", "title": "Sputnik: Тропическата буря Флорънс ще премине в ураган, заплашва голяма част от източното крайбрежие на САЩ"}
{"url": "http://www.focus-news.net/news/2018/09/09/2564851/reuters-donald-tramp-posavetva-apple-da-proizvezhda-produktite-si-v-sasht-za-da-izbegne-mitata-sreshtu-kitay.html", "text": "Президентът на САЩ Доналд Тръмп, чрез съобщение в социалната мрежа „Туитър“, в събота посъветва американската технологична компания „Apple“ да започне да произвежда продуктите си в САЩ, ако иска да избегне митата върху китайския внос, предава  Reuters . \r\nОт компанията изпратиха писмо в петък, в което казаха, че предложените мита ще засегнат цените за „широк кръг“ от продукти на им, включително техния „умен“ часовник, но не беше споменат мобилният телефон „Айфон“. \r\nСъщо в петък, Тръмп обяви че президентската му администрация планира налагането на нови мита върху китайски стоки на стойност 267 милиарда долара. \r\nВ събота американският държавен глава „туитна“, че „цените на Apple може и да се увеличат, заради масивните мита, които може да наложим върху Китай – но има просто решение, при което ще има НУЛА данъци и данъчен стимул. Произвеждайте продуктите си в САЩ, вместо в Китай. Започнете да строите нови фабрики сега“. \r\nОт американската компания отказаха коментар.  Йонислав Дочев", "date": "2018.09.09", "title": "Reuters: Доналд Тръмп посъветва „Apple“ да произвежда продуктите си в САЩ, за да избегне митата срещу Китай"}
{"url": "http://www.focus-news.net/news/2018/09/09/2564855/pravoslavnite-hristiyani-otbelyazaha-praznika-malka-bogoroditsa-obzor.html", "text": "Православните християни отбелязаха празника Малка Богородица - Рождеството на Пресвета Богородица, който се чества на 8 септември и е един от трите големи празника в източноправославния календар, посветени на Дева Мария. По този повод във всички епархии на Българската православна църква беше отслужена божествена света литургия. Неврокопският митрополит Серафим отслужи света литургия в Роженския манастир, а белоградчишкият епископ Поликарп - в храм \"Рождество Богородично\" в софийския квартал \"Лагера\". Празнични литургии бяха отслужени и в Пазарджик, Велико Търново, Благоевград, Варна и други градове на страната, където има храмове, които носят името на Света Богородица. \r\nВ интервю за Агенция „Фокус“ богословът доц. Костадин Нушев обясни, че Рождество Богородично е първият важен празник след началото на църковната година. „Това е празник, който възвеличава ролята на Света Богородица като пазителка на християните“, допълни още доц. Нушев. Той поясни, че специалното ѝ място в православната църква е свързано с това, че тя се е удостоила да стане майка на Божия син, който става човек заради хората и тяхното спасение. Богословът разказа, че Света Богородица се е родила в семейството на праведните Йоаким и Анна. „Това са нейните родители, които църквата отбелязва на следващия ден след Рождество Богородично. Те са били праведни юдеи, от Давидовото коляно, които са се удостоили с Божието благословение да станат родители на Света Дева Мария. Те дълго време не са имали свои деца, затова в една продължителна и гореща молитва към Бога са изпросили раждането на своето дете“, каза той. Доц. Нушев допълни, че именно за това се приема, че и самото зачеване и раждане на Света Богородица също е едно чудо и е извършено по силата на специално Божие благословение. \r\nЗа Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград, обясни, че празникът Рождество Богородично е обявен от народа като женски. По думите на Стефанова на този ден жените правят курабии, гевречета и други дребни хапки, които раздават на осиротели деца. „Подаряват им дрешки, парички, защото Дева Мария живяла без родители и изпитала скръбта. Невеста, която все още не е станала майка, казват че се води в църква или манастир с името на Дева Мария, като се прави курбан за здраве за по-скорошно зачеване. Друга млада булка се води на целебен извор, който според легендата лекува безплодие. Преспива се до извора, пие се от него, очите се мият, а стомна се пълни с вода и се пие докато се усети бременността. Когато се влезе в Божий храм, трябва да се запали свещ, да се целуне иконата, да се остави дар и да се помоли за рожба“, каза още тя. \r\nНа този ден празнуват всички, които носят името Мария и неговите производни: Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, Марита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария - Ана, Мария - Анка, Мария - Антоанета, Мария - Магдалена, Мария - Мара, Мария – Маргарита, Мариел - Мариан, Марий, Марио, Мариус.", "date": "2018.09.09", "title": "Православните християни отбелязаха празника Малка Богородица (ОБЗОР)"}
{"url": "http://www.focus-news.net/news/2018/09/09/2565100/sofiya-dve-koloni-ot-avtomobili-sa-se-obrazuvali-ot-km-23-na-avtomagistrala-trakiya-pri-otbivkata-za-vakarel-v-posoka-sofiya.html", "text": "Две непрекъснати колони от автомобили са се образували от км 23 на автомагистрала „Тракия“ при отбивката за Вакарел в посока София, предаде репортер на  Агенция „Фокус“ . Движението се извършва със скорост между 8 и 10 км/ч.", "date": "2018.09.09", "title": "София: Две колони от автомобили са се образували от км 23 на автомагистрала „Тракия“ при отбивката за Вакарел в посока София"}
{"url": "http://www.focus-news.net/news/2018/09/09/2564854/emsc-zemetresenie-s-magnitud-55-po-skalata-na-rihter-e-registrirano-v-tonga.html", "text": "Земетресение с магнитуд 5.5 по скалата на Рихтер е регистрирано в южната част на островната държава Тонга, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 11:27 часа местно време (01:27 часа българско време) на дълбочина от 10 км. Епицентърът е на 345 км южно от столицата Нукуалофа. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.09", "title": "EMSC: Земетресение с магнитуд 5.5 по скалата на Рихтер е регистрирано в Тонга"}
{"url": "http://www.focus-news.net/news/2018/09/09/2564856/the-sunday-times-izteglyaneto-na-britanskata-armiya-ot-germaniya-se-otlaga-zaradi-ruskata-zaplaha.html", "text": "Британският министър на отбраната Гавин Уилямсън е наредил на стотици британски военнослужещи да останат в Германия, за да възпрат евентуална руска агресия, пише британският вестник  The Sunday Times , позовавайки са на информация, която е получил. \r\nОтбранителният министър е решил да отмени плановете за изтегляне на всичките британски сили от Германия до 2020 година и ще запази базите на Великобритания на централноевропейска земя. \r\nУилямсън ще отправи рязко предупреждение към президента на Русия Владимир Путин по време на конференцията на Консервативната партия през този месец, след като началниците на разузнаването и военните командири са му казали, че Русия се намира в най-опасното си състояние от края на Студената война насам. \r\nПовече от 200 военнослужещи и 400 семейни членове няма да се приберат във Великобритания, както е планирано през следващата година. Тези, които ще останат в Германия, включват инженерен полк, който е водещата единица на НАТО за прекосяване на реки и даване на възможност на танкове да влизат в битка на места, където мостовете са били унищожени. \r\nПолкът, който разгръща земноводното превозно средство „М3“, се управлява съвместно от британската армия и нейният германски дубликат, Бундесверът. Армията на Великобритания ще запази и военната обучителна зона от близо 117 кв. метра „Sennelager“, намираща се близо до град Падерборн. \r\nСъоръжението се използва за тренировки на танкови битки и „широкомащабни“ маневри с пехота и бронирани превозни средства. То включва градски военен тренировъчен център и симулатори с бронирани превозни средства. \r\nБлизо 200 души британски военен персонал и служители от градската защита и около 400 семейни членове ще останат в Германия и ще живеят в Нормандия и общежития в „Sennelager“. \r\nМинистерството на отбраната планира да запази и склада за съхранение на бронирани превозни средства на Британската армия в Мьонхенгладбах, който побира близо 2 000 танка, бронирани превозни средства и камиони. Цяла флота от бронирани превозни средства се очаква да бъде поставена в склада, за да бъде активирана по време на криза. \r\nОфициални представители от министерството твърдят, че Гавин Уилямсън иска да изпрати послание до Русия, че Великобритания е ангажирана към отбраната на Европа след Брекзит и до Германия, че трябва да инвестира повече в отбраната си – но той също така смята, че е по-добре британските активи да останат на фронтовата линия, вместо да гният в общежития във Великобритания. \r\nВисшестоящ източник е заявил: „Гавин ще каже повече по темата на конференцията. Едно от големите неща е готовността на нашите въоръжени сили. Имаме определени активи в Германия, които искаме да поддържаме по-активно. Там има оборудване, което помага с прекосяването на вода, което желаем да запазим там. \r\nТой ще обясни смисъла зад това, докато се адаптираме към новата заплаха. Да държим въоръжените сили в общежития във Великобритания не е най-продуктивното или полезно място, на което да ги държим“. \r\nИзточникът добавя: „Част от смисъла е да накараме Германия да прави повече. Притискаме Германия от известно време да увеличи разходите си за отбраната“.  Йонислав Дочев", "date": "2018.09.09", "title": "The Sunday Times: Изтеглянето на британската армия от Германия се отлага заради руската заплаха"}
{"url": "http://www.focus-news.net/news/2018/09/09/2564848/mevlyut-chavushoglu-siriyskata-politika-na-turtsiya-e-bazirana-na-humanitarna-diplomatsiya.html", "text": "Министърът на външните работи на Турция Мевлют Чавушоглу заяви в събота, че всички вярват, че Турция може да спре нападенията над североизточната сирийска провинция Идлиб, защото сирийската политика на Турция е базирана на хуманитарна дипломация, предава  Anadolu Agency . \r\nГоворейки по време на събитие в южната провинция Анталия, Чавушоглу заяви: „Общата реторика на всички, независимо дали ни харесват или не, е че ако това (нападение над Идлиб) може да бъде предотвратено, тогава Турция е тази, която може да го направи“. \r\nСпоред външния министър това не е защото Турция е съсед на Сирия, нито пък защото страната поддържа отношения с Русия и Иран; това е защото сирийската политика на Анкара е базирана на хуманитарна дипломация и няма скрит дневен ред. \r\n„Всеки, който обича Турция или не, е пристрастен или непристрастен, и те гледат на това и се доверяват на Турция (относно въпроса за Идлиб)“, добави той. \r\nПодчертавайки, че ситуацията се нуждае и от международно усилие, Чавушоглу заяви, че Турция ще продължи усилието си, за да предотврати смъртта на хиляди хора и нови вълни на миграция.  Йонислав Дочев", "date": "2018.09.09", "title": "Мевлют Чавушоглу: Сирийската политика на Турция е базирана на „хуманитарна дипломация“"}
{"url": "http://www.focus-news.net/news/2018/09/09/2565105/sofiya-9-kilometrovo-zadrastvane-se-e-obrazuvalo-sled-25-km-na-am-trakiya-v-posoka-sofiya-zaradi-remont-na-most-avtomobilite-se-dvizhat-v-ednoto-platno.html", "text": "9-километрично задръстване в две колони се е образувало от 25 до 17 км на АМ „Тракия“ в посока София, предаде репортер на  Агенция „Фокус“ . Причина за това е ремонт на мост. Движението на автомобили се извършва само в платното в посока София – в една лента се извършва движението в посока Пловдив и две - в посока София.", "date": "2018.09.09", "title": "София: 9-километрово задръстване се е образувало след 25 км на АМ „Тракия“ в посока София заради ремонт на мост, автомобилите се движат в едното платно"}
{"url": "http://www.focus-news.net/news/2018/09/09/2564859/emsc-zemetresenie-s-magnitud-37-po-skalata-na-rihter-e-registrirano-v-regiona-na-dodekanezkite-ostrovi.html", "text": "Земетресение с магнитуд 3.7 по скалата на Рихтер е регистрирано в региона на Додеканзките острови, близо до границата на Турция, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 01:52 часа на дълбочина от 7 км. Епицентърът е на 28 км северно от град Датча, на 60 км югозападно от град Мугла и на 168 км южно от град Измир. \r\nЗасега няма данни за жертви и материални щети.  Йонислав Дочев", "date": "2018.09.09", "title": "EMSC: Земетресение с магнитуд 3.7 по скалата на Рихтер е регистрирано в региона на Додеканезките острови"}
{"url": "http://www.focus-news.net/news/2018/09/09/2564860/sport-natsionalite-po-plazhen-futbol-pobediha-angliya-s-prodalzhenie-i-duzpi.html", "text": "Националният отбор на България по плажен футбол ще играе за бронзовите медали на Промо-финалите в Дивизия \"Б\" на ЕВРОлигата, които се провеждат в италианския град Алгеро на остров Сардиния.  Българите победиха Англия след продължение и дузпи. Редовното време завърши 3:3, в допълнителните 3 минути падна още по един гол, а при дузпите българите биха с 2:0. Срещата ще се запомни и с много спорните съдийски отсъждания, които изнервиха до краен предел българския щаб, а треньорът Симеон Христов бе изгонен от скамейката.  \r\nУтре България ще играе за бронзовите медали, където съперник е отборът на Унгария. Румъния излиза в мач за първото място срещу победителя от двубоя Германия - Казахстан.", "date": "2018.09.09", "title": "Спорт: Националите по плажен футбол победиха Англия с продължение и дузпи"}
{"url": "http://www.focus-news.net/news/2018/09/09/2564861/the-sunday-express-britanskite-kralski-vms-provaliha-vazmozhnostta-za-targovsko-sporazumenie-s-kitay-sled-obvineniyata-za-provokatsiya.html", "text": "Кораб от британските кралски Военноморски сили (ВМС) е провалил възможността за „първокласна“ пост-Брекзит търговска сделка с Пекин, според уводна статия в китайска държавна медия, пише британският евроскептичен ежедневник  The Sunday Express . \r\nЛондон и Пекин започнаха разговори през миналия месец за пост-Брекзит търговска сделка. \r\nНо тази перспектива може да е под заплаха, след като външното министерство на Китай твърди, че е имало „провокация“, когато 22 000-тонния кораб от ВМС на Великобритания „Албион“ е преминал покрай Параселските острови през изминалия месец по пътя си към Виетнам. \r\nУводна статия в „China Daily“ пише: „Китай и Великобритания се съгласиха активно да разгледат възможността за обсъждане на споразумение за свободна търговия след Брекзит. Всякакви действия, които нараняват ключовите интереси на Китай само ще сложат прът в колелата на работата“. \r\nПекин твърди, че цялото Южнокитайско море е негова територия. Но това твърдение е оспорено от Малайзия, Тайван, Виетнам и други регионални страни. Параселските острови са окупирани единствено от Китай, но са оспорени от Виетнам и Тайван. Китай е инсталирал пътеки и ракетни системи по цялото море. В Пекин твърдят, че те са за самоотбрана или гражданска употреба. \r\n„China Daily“ обвинява Великобритания за това, че е „нетърпелива да сграбчи каквато и да е възможност, за да се вмъкне в добрия тефтер на Вашингтон“ и че точно „безразсъдните действия на британските ВМС за застрашаване на китайския суверенитет могат да бъдат обяснени от желанието на страната да се подмазва пред САЩ“.  Йонислав Дочев", "date": "2018.09.09", "title": "The Sunday Express: Британските кралски ВМС провалиха възможността за търговско споразумение с Китай след обвиненията за „провокация“"}
{"url": "http://www.focus-news.net/news/2018/09/09/2564862/poreditsa-ot-katastrofi-v-sabotniya-den-obzor.html", "text": "Поредица от катастрофи беляза съботния ден. На пътя Разград-Благоево край местността Пчелина 18 души пострадаха при челен удар между микробус и ТИР. Един от тях е в кома, а други трима са с различни фрактури и наранявания. 48-годишният шофьор на тежкотоварния автомобил не е сред пострадалите. Той ще бъде задържан от полицията. Тежката катастрофа затвори пътя. В буса, шофиран от 57-годишния П.Ш., пътували 17 души - пенсионери от силистренското село Страцимир, които отивали на събор в поповското село Садина. При сблъсъка бусът се преобърнал в крайпътното дере. Всички 18 човека (с водача) са откарани в МБАЛ - Разград. Заради инцидента вицепрезидентът Илияна Йотова прекрати участието си в събота в село Садина, който тази година се провежда под неин патронаж, и посети болницата, където са настанени пострадалите. Илияна Йотова разговаря с екипите, които са ги приели, за да се информира за тяхното състояние. Вицепрезидентът предложи съдействие в случай на необходимост.  \r\nПо-рано сутринта след 6.00 часа възникна пътнотранспортно произшествие по пътя между Черноземен и Долна махала между бус и каруца. Бусът е блъснал отзад движещата се необозначена каруца. Водачът ѝ, на 59 години, и придвижващото се в нея дете, на 13 години, са настанени в болница със сериозни наранявания. 58-годишният шофьор на буса е с отрицателна проба за алкохол. Пострадалите мъж и дете са в тежко състояние. Причините за възникването на катастрофата се изясняват от служителите на РУ - Хисаря. \r\nПри друга катастрофа, станала рано сутринта на пътя Бяла – Попово, е загинал 37-годишен мъж. Сигналът за инцидента е подаден в 06.25 часа тази сутрин в РУ - Попово. Съобщено е за възникнало пътнотранспортно произшествие на път II-51 при км 30+300 на територията на община Попово в близост до къмпинг „Водица“. Правоспособният водач с инициали Б.Б. (на 37 години от Варна), управлявайки лек автомобил „Фолксваген Голф“ при движение с несъобразена с пътните условия скорост в посока Попово - Бяла, на хоризонтална права е навлязъл в лентата за насрещно движение, където се е блъснал челно в товарен автомобил „ДАФ“ с прикачено полуремарке, управляван от правоспособен 58-годишен водач от с. Старчище, община Антоново. В резултат на удара водачът на лекия автомобил е починал на място. По случая е образувано досъдебно производство по описа на РУ - Попово. \r\nПреобърнал се ТИР блокира движението при км 355 на автомагистрала „Хемус“ в посока Варна. Към мястото на произшествието бяха насочени екипи на полицията и пожарната. След пристигането си пътните полицаи установили, че водач на товарен автомобил \"Ивеко\" с варненска регистрация се преобърнал върху пътното платно, като част от каросерията била в насрещната лента за движение. Водачът с инициали А.К. (на 54 г.) от Аксаково не е пострадал. Правоспособен е, тестван е за алкохол, наличие не е установено. Няма пострадали при катастрофата, но бяха установени водачи, които са навлизали в насрещната лента за движение на АМ „Хемус\". Към тях ще бъде взето отношение по Закона за движение по пътищата.", "date": "2018.09.09", "title": "Поредица от катастрофи в съботния ден (ОБЗОР)"}
{"url": "http://www.focus-news.net/news/2018/09/09/2564863/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Преговорите за Брекзит са пред риск от разпад, след като планираният компромис от страна на Европейския съюз за критичния въпрос за ирландската граница е бил определен като „неприемлив“ от британски министри, пише британският вестник  The Independent . \r\nВестникът се е сдобил с информация, че представители в ЕС вярват, че са открили „единствения начин“ за постигане на съгласие между двете страни за ирландската граница, в опит да се осигури споразумение за излизането на Великобритания. \r\nНо предложението на Брюксел вече е директно отхвърлено от поне двама британски министри, като единият е стигнал по-далеч и е нарекъл предложението на Евросъюза „глупости“. \r\nБезизходното положение около ирландската граница заплашва да провали разговорите, докато предложението на британския премиер Тереза Мей от „Чекърс“ вече губи подкрепа както в Европа, така и сред собствените ѝ депутати в Уестминстър. \r\nThe Independent е разбрал, че ЕС ще се опита да се измъкне от мъртвата захватка в преговорите, като предложи на Великобритания неясна политическа декларация за бъдещето на отношенията между Кралството и ЕС в замяна на споразумение за ирландската граница. \r\nВисокопоставен източник в Брюксел заяви: „Това може да се окаже единственият начин да се уважат червените линии на ЕС и да се позволи на Тереза Мей да спечели одобрение за споразумението в британския парламент. Политическата декларация държи ключа за постигане на споразумение“. \r\nОт начало на преговорите за Брекзит, Брюксел настоява Великобритания да подпише законово обвързващ „резервен вариант“, който да влезе в сила в случай на излизане без споразумение, за да се избегне твърда граница в Северна Ирландия. \r\nТози резервен вариант би позволил на Северна Ирландия да остане ефективно в митническия съюз и единния пазар на ЕС, създавайки митническа граница в Ирландско море – нещо, което Тереза Мей и нейните партньори от Демократическата юнионистка партия в Северна Ирландия казват, че е неприемливо. \r\nСпоред новото предложение, докато ЕС все още настоява резервният вариант да бъде в законния текст на споразумението за излизане и той ще трябва да определи оставането на Северна Ирландия под правилата на митническия съюз и единния пазар, от Брюксел вече дават индикации, че може да има „нов език“, който да бъде по-приятен за Тереза Мей. \r\nВ крайна сметка, представителите на ЕС предлагат споразумението за излизане да бъде съпроводено от необвързващо политическо изявление, което да се договори с Лондон, което ще казва че резервният план няма да бъде нужен никога, тъй като ще бъде заменен от евентуалната търговска сделка. \r\nКато пример за това, как изявлението може да изглежда, официални лица от Брюксел сочат към подобно такова, издадено след срещата на кабинета в Чекърс през юли, което ангажира правителството да приеме резервен вариант, но гарантирайки, че той „няма да има нужда да влиза в сила“. \r\nДекларацията в този случай ще бъде подходящо неясна относно по-широките бъдещи отношения, за да даде на министър-председателя повече гъвкавост относно това как едно бъдещо търговско споразумение ще еволюира по време на преходния период. \r\nНо подходът на Брюксел изглежда, че не се приема добре в Лондон, след като един британски министър, чул за предложението, е заявил пред The Independent: „Неприемливо е. Всъщност, това са глупости“. Втори министър се е съгласил, че предложението „просто няма да проработи“. \r\nИзточник от Консервативната партия е казал за вестника: „Планът от Чекърс е в достатъчно трудна позиция и в момента. Не виждам как нещо, съдържащо неясна декларация за неналагане на резервен вариант, ще мине в парламента. Това би ни поставило в пълната милост на Европейския съюз за това дали ще бъде въведен (резервният вариант) или не“. \r\n***  Членовете на трите най-големи профсъюза във Великобритания вече подкрепят нов референдум за Брекзит със съотношение от 2:1, според ново бомбастично проучване, което ще причини политически ударни вълни в навечерието на сезона на партийните конференции, пише британският вестник  The Guardian . \r\nАнкетата сред повече от 2 700 члена на профсъюзите „Unite“, „Unison“ и „GMB“, направена от „YouGov“ за кампанията „Народен глас“, разкрива също, че ясно мнозинство от членовете на трите професионални съюза вече подкрепят оставането в Европейския съюз, вярвайки че Брекзит ще бъде вреден за работните места и жизнения стандарт. \r\nАнкетното проучване идва, докато делегатите на профсъюзите се събират в Манчестър за ежегодната конференция „TUC“, където Брекзит ще бъде обсъден в понеделник, и две седмици преди конференцията на Лейбъристката партия в Ливърпул, където делегатите се очаква да дебатират и да гласуват върху политика за Брекзит. Очаква се те да обсъдят и призивите за оставяне на отворена опция за нов референдум за каквато и да е сделка, сключена от премиера Тереза Мей за излизането на Великобритания от ЕС. \r\nСпоред анкетата членовете на „Unite“, най-големият профсъюз в страната и най-голям финансов гръб на Лейбъристката партия, вече подкрепят референдум за финалното споразумение за Брекзит с 59 на 33 процента и подкрепят оставането в ЕС с 61 на 35 процента. Членовете на „GMB“ подкрепят поставянето на въпроса пред хората с 56 на 33 процента и членовете му желаят Островът да остане в ЕС с 55 на 37 процента. \r\nЧленовете на „Unison“ подкрепят още един референдум с 66 на 22 процента и ще изберат да останат в Евросъюза с 61 на 35 процента. \r\n***  Британският министър на отбраната Гавин Уилямсън е наредил на стотици британски военнослужещи да останат в Германия, за да възпрат евентуална руска агресия, пише британският вестник  The Sunday Times , позовавайки са на информация, която е получил. \r\nОтбранителният министър е решил да отмени плановете за изтегляне на всичките британски сили от Германия до 2020 година и ще запази базите на Великобритания на централноевропейска земя. \r\nУилямсън ще отправи рязко предупреждение към президента на Русия Владимир Путин по време на конференцията на Консервативната партия през този месец, след като началниците на разузнаването и военните командири са му казали, че Русия се намира в най-опасното си състояние от края на Студената война насам. \r\nПовече от 200 военнослужещи и 400 семейни членове няма да се приберат във Великобритания, както е планирано през следващата година. Тези, които ще останат в Германия, включват инженерен полк, който е водещата единица на НАТО за прекосяване на реки и даване на възможност на танкове да влизат в битка на места, където мостовете са били унищожени. \r\nПолкът, който разгръща земноводното превозно средство „М3“, се управлява съвместно от британската армия и нейният германски дубликат, Бундесверът. Армията на Великобритания ще запази и военната обучителна зона от близо 117 кв. метра „Sennelager“, намираща се близо до град Падерборн. \r\nСъоръжението се използва за тренировки на танкови битки и „широкомащабни“ маневри с пехота и бронирани превозни средства. То включва градски военен тренировъчен център и симулатори с бронирани превозни средства. \r\nБлизо 200 души британски военен персонал и служители от градската защита и около 400 семейни членове ще останат в Германия и ще живеят в Нормандия и общежития в „Sennelager“. \r\nМинистерството на отбраната планира да запази и склада за съхранение на бронирани превозни средства на Британската армия в Мьонхенгладбах, който побира близо 2 000 танка, бронирани превозни средства и камиони. Цяла флота от бронирани превозни средства се очаква да бъде поставена в склада, за да бъде активирана по време на криза. \r\nОфициални представители от министерството твърдят, че Гавин Уилямсън иска да изпрати послание до Русия, че Великобритания е ангажирана към отбраната на Европа след Брекзит и до Германия, че трябва да инвестира повече в отбраната си – но той също така смята, че е по-добре британските активи да останат на фронтовата линия, вместо да гният в общежития във Великобритания. \r\nВисшестоящ източник е заявил: „Гавин ще каже повече по темата на конференцията. Едно от големите неща е готовността на нашите въоръжени сили. Имаме определени активи в Германия, които искаме да поддържаме по-активно. Там има оборудване, което помага с прекосяването на вода, което желаем да запазим там. \r\nТой ще обясни смисъла зад това, докато се адаптираме към новата заплаха. Да държим въоръжените сили в общежития във Великобритания не е най-продуктивното или полезно място, на което да ги държим“. \r\nИзточникът добавя: „Част от смисъла е да накараме Германия да прави повече. Притискаме Германия от известно време да увеличи разходите си за отбраната“. \r\n***  Кораб от британските кралски Военноморски сили (ВМС) е провалил възможността за „първокласна“ пост-Брекзит търговска сделка с Пекин, според уводна статия в китайска държавна медия, пише британският евроскептичен ежедневник  The Sunday Express . \r\nЛондон и Пекин започнаха разговори през миналия месец за пост-Брекзит търговска сделка. \r\nНо тази перспектива може да е под заплаха, след като външното министерство на Китай твърди, че е имало „провокация“, когато 22 000-тонния кораб от ВМС на Великобритания „Албион“ е преминал покрай Параселските острови през изминалия месец по пътя си към Виетнам. \r\nУводна статия в „China Daily“ пише: „Китай и Великобритания се съгласиха активно да разгледат възможността за обсъждане на споразумение за свободна търговия след Брекзит. Всякакви действия, които нараняват ключовите интереси на Китай само ще сложат прът в колелата на работата“. \r\nПекин твърди, че цялото Южнокитайско море е негова територия. Но това твърдение е оспорено от Малайзия, Тайван, Виетнам и други регионални страни. Параселските острови са окупирани единствено от Китай, но са оспорени от Виетнам и Тайван. Китай е инсталирал пътеки и ракетни системи по цялото море. В Пекин твърдят, че те са за самоотбрана или гражданска употреба. \r\n„China Daily“ обвинява Великобритания за това, че е „нетърпелива да сграбчи каквато и да е възможност, за да се вмъкне в добрия тефтер на Вашингтон“ и че точно „безразсъдните действия на британските ВМС за застрашаване на китайския суверенитет могат да бъдат обяснени от желанието на страната да се подмазва пред САЩ“. \r\n***", "date": "2018.09.09", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/09/09/2564864/reuters-kitay-e-vzel-uchastie-v-nay-golyamoto-voennomorsko-uchenie-na-avstraliya-za-parvi-pat.html", "text": "Китай участва за първи път в най-голямото военноморско учение на Австралия, докато повече от 3 000 души персонал от 27 държави вземат участие в съвместните тренировки в стратегическото северно пристанище Дарвин, предава  Reuters . \r\nУчението „Какаду“ събира 23 кораба и подводници от целия индотихоокеански регион, позволявайки им да развият разпознаваемост, която помага за предотвратяването на конфликт в открито море и да координира усилията за бедствено облекчение. \r\nКомандир Анита Селик от австралийската фрегата „ХМАС Нюкасъл“ заяви, че двама моряци от австралийските кралски ВМС са били приети във военноморската фрегата на Китай „Хуаншан“ по време на учението. \r\n„Двама от нашите австралийски моряци всъщност в момента са в китайския кораб. Така че и двамата ще могат да се интегрират във ВМС на другия и ще научат малко как изглежда живота за тях, днес в учението Какаду“, заяви Селик пред Reuters в събота.  Йонислав Дочев", "date": "2018.09.09", "title": "Reuters: Китай е взел участие в най-голямото военноморско учение на Австралия за първи път"}
{"url": "http://www.focus-news.net/news/2018/09/09/2564867/pregled-na-mezhdunarodnite-novini-do-6-chasa-agentsiya-fokus.html", "text": "Лидерът на Северна Корея Ким Чен-ун е получил писмо от президента на Русия Владимир Путин и е потвърдил своята готовност да направи официална визита в Русия, заяви в събота председателя на горната камара на руския парламент Валентина Матвиенко след срещата си със севернокорейския лидер, предава  ТАСС . \r\n„Изпълних задачата от Владимир Владимирович Путин и предадох неговото послание. В отговор той (Ким Чен-ун) заяви, че потвърждава готовността и желанието си да посети Руската Федерация“, заяви Матвиенко. По думите ѝ севернокорейският лидер не желае да отлага този въпрос и „сега ще бъдат уточнени времето и мястото на визитата през дипломатическите канали“. \r\nМатвиенко добави, че Ким Чен-ун желае да обсъди с Владимир Путин стратегията и перспективата на сътрудничеството между двете страни, както и „редица важни въпроси от международния дневен ред“. Председателя на горната камара посочи увереността на Ким Чен-ун в това, че Русия „играе крайно важна роля в политическото и дипломатическо урегулиране“ на ситуацията на Корейския полуостров. \r\n***  Протестиращи, участващи в митинг против договора за споразумението, подписан между Атина и Скопие през юни за промяна на името на Македония, са се сблъскали с полицейските сили пред общината в Солун в събота вечерта, предава електронното издание на гръцкия вестник  Kathimerini . \r\nСпоред местния новинарски уебсайт „thestival.gr“, демонстранти, държащи гръцки знамена, са хвърляли предмети срещу жандармерията, която е отговорила със сълзотворен газ. \r\nОтделни демонстрации се провеждат в Солун, планирани да съвпаднат с ежегодния Международен панаир с града, където гръцкия министър-председател Алексис Ципрас се очаква да обяви надбавки и намаляване на данъците. \r\n***  Президентът на Сърбия Александър Вучич в събота заяви, по повод на изявлението на германския канцлер Ангела Меркел в Скопие, че териториалната цялост е отправна точка за това Балканите да останат такива, каквито са, предава македонската информационна агенция  „Макфакс“ . \r\nТой добави, че е трудно да се отговори на въпроса защо за някои в региона това е важало през 2008 година, а днес не важи. \r\nДумите на Вучич дойдоха по време на посещението на езерото Газивода в Косово. Той има само един въпрос към Ангела Меркел, а той е защо това е важало през 2008 година, а днес не важи. \r\nЗа негативното си отношение към Меркел относно идеята за делинеация, Вучич заяви, че неговата силна е минимална в сравнение с нея, но че ще направи всичко възможно за решаване на косовския проблем. \r\n***  Официални представители на групировката „Хамас“ обвиниха президента на палестинската автономия Махмуд Аббас за това, че е осуетил регионалните и международни усилия за постигане на примирие между базираните в Газа палестински терористични групировки и Израел, пише електронното издание на израелския вестник  The Jerusalem Post . \r\nПредставители заявиха, че протестите срещу Израел ще продължат докато блокадата на Ивицата Газа не бъде вдигната. \r\nВ петък висшестоящо официално лице от „Хамас“ призова за изправянето на Аббас пред палестински съд за „държавна измяна“. \r\nПризивът дойде покрай информациите, че Египет, под натиск от Аббас, се е отказал от усилията си да посредничи за мирно споразумение между „Хамас“ и Израел. \r\nАхмед Бахр, член на „Хамас“, който изпълнява и длъжността на заместник-председател на Палестинския законодателен съвет, заяви че Аббас е отказал да приключи спора между „Хамас“ и „Фатах“. Аббас, добавя Бахр, е продължил и да настоява „Хамас“ да предаде оръжията си на базираното в Рамала правителство на палестинската автономия. \r\nБахр обвини и палестинския президент за „съглашателство“ с Израел в налагането на блокадата и санкциите срещу Ивицата Газа. \r\n***  Гърция отново стои твърдо на краката си, отново разчита на собствените си сили и уверено гледа в бъдещето, след приключването в края на август на последната спасителна програма на международните кредитори, заяви гръцкият министър-председател Алексис Ципрас в събота, по време на встъпителната си реч пред представителите на бизнес средите в страната в конгресната зала „Велидио“ по време на откриването на 83-ият Международен панаир в Солун, предава  ТАСС . \r\nЦипрас е подчертал, че преди три години ръководството на страната е приело трудни, но правилни решения, постигайки компромис с международните кредитори и съгласявайки се на трудните реформи в обмена на кредити. „Три години след трудните споразумения през август 2015 година за първи път мога да ви кажа с пълна увереност, че тогава приехме правилните решения, които се оправдаха“, заяви Ципрас. „Тогава приехме тежки решения без гаранция (за техните резултати), борихме се и изкарахме една страна от омагьосания кръг на жестоките икономически мерки и рецесията“. \r\nПо думите на гръцкия премиер, запазването на мястото на Гърция в еврозоната е било правилно. „Направеният избор през лятото на онази година не беше за подкопаване на европейския курс на нашата страна и сключването на споразумение с нашите кредитори се оказа единственото правилно, защото сега, три години по-късно, Гърция вече е друга страна“, поясни той. „Тя е страна, която след чистия си изход от меморандума отново стои твърдо на краката си, отново разчита на собствените си сили и, най-вече, може да гледа уверено в бъдещето“. \r\n***  Министър-председателят на непризнатата автономна република Абхазия Генадий Гагулия в събота вечер е загинал в пътно-транспортно произшествие, съобщи за  ТАСС  прессекретарят на правителството на републиката Диана Зантария. \r\nПо думите ѝ, инцидентът се е случил около 22:00 часа местно време, недалеч от полицейското управление Мюссер. \r\nСпоред наличната информация, шофьорът и охранителите на Гагулия не са пострадали. \r\n***  Президентът на непризнатата автономна република Абхазия Раул Хаджимба е пътувал в същата колона с министър-председателя на страната Генадий Гагулия, който в събота вечерта загина в пътно-транспортно произшествие, но не е пострадал, предава  ТАСС . \r\n„Бях в колоната. Министър-председателят на републиката отзад пътуваше в своя автомобил и със своята охрана. Аз не пострадах“, заяви Хаджимба пред ТАСС. \r\n***  Прогнозиран бързо да прерасне отново в ниво на ураган, тропическата буря Флорънс накара метеоролозите и жителите на Източния бряг в САЩ да отбележат първото голямо метеорологично събитие за сезона като потенциално да удари страната, докато бурята се движи на запад, предава  Sputnik . \r\nОт Масачузетс до Флорида, жителите на източното крайбрежие на САЩ следят първото голямо събитие от Атлантическия буреносен сезон 2018, докато тропическата буря Флорънс – за кратко чудовище от категория 4, но след това понижило се с очаквания да се повиши отново – се насочва към все още неустановена част на САЩ. \r\nПонастоящем движейки се на запад, северозапад със скорост от около 13 км/ч, Флорънс е на около 1 300 км югоизточно от остров Бермуда, с ветрове от около 113 км/ч и бавно увеличаващ се. Компютърни модели на Националния център за урагани на САЩ (НЦУ) предупреждават, че Флорънс може да нарасне до ураган от категория 4 донасяйки ветрове от 241 км/ч още до идната сряда. \r\nКъде ще удари бурята, обаче, все още остава загадка. \r\n„Заинтересованите по американското източно крайбрежие, в частност от Северна Флорида до Северна Каролина, трябва отблизо да наблюдават прогреса на Флорънс“, отбелязват от НЦУ. \r\nДруги метеорологични експерти бяха склонни да са по-конкретни. \r\n„Намираме се в сериозна ситуацията, имаме огромен ураган, който потенциално ще стигне до Източния бряг през следващата седмица“, заяви Джеф Мастърс, съосновател на „Weather Underground“. \r\nГубернаторът на Северна Каролина Рой Купър обяви извънредно положение в петък, за да предотврати регулациите в движението и да ускори процеса на прибиране на реколтата от фермерите. \r\nУказът на губернатора ще позволи временно на шофьорите на тирове и работниците да работят повече часове и ще премахне ограниченията върху големината и теглото на продукцията. \r\n***", "date": "2018.09.09", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/09/09/2564857/the-guardian-novo-prouchvane-razkriva-seriozna-podkrepa-na-britanskite-profsayuzi-za-vtori-referendum-za-brekzit.html", "text": "Членовете на трите най-големи профсъюза във Великобритания вече подкрепят нов референдум за Брекзит със съотношение от 2:1, според ново бомбастично проучване, което ще причини политически ударни вълни в навечерието на сезона на партийните конференции, пише британският вестник  The Guardian . \r\nАнкетата сред повече от 2 700 члена на профсъюзите „Unite“, „Unison“ и „GMB“, направена от „YouGov“ за кампанията „Народен глас“, разкрива също, че ясно мнозинство от членовете на трите професионални съюза вече подкрепят оставането в Европейския съюз, вярвайки че Брекзит ще бъде вреден за работните места и жизнения стандарт. \r\nАнкетното проучване идва, докато делегатите на профсъюзите се събират в Манчестър за ежегодната конференция „TUC“, където Брекзит ще бъде обсъден в понеделник, и две седмици преди конференцията на Лейбъристката партия в Ливърпул, където делегатите се очаква да дебатират и да гласуват върху политика за Брекзит. Очаква се те да обсъдят и призивите за оставяне на отворена опция за нов референдум за каквато и да е сделка, сключена от премиера Тереза Мей за излизането на Великобритания от ЕС. \r\nСпоред анкетата членовете на „Unite“, най-големият профсъюз в страната и най-голям финансов гръб на Лейбъристката партия, вече подкрепят референдум за финалното споразумение за Брекзит с 59 на 33 процента и подкрепят оставането в ЕС с 61 на 35 процента. Членовете на „GMB“ подкрепят поставянето на въпроса пред хората с 56 на 33 процента и членовете му желаят Островът да остане в ЕС с 55 на 37 процента. \r\nЧленовете на „Unison“ подкрепят още един референдум с 66 на 22 процента и ще изберат да останат в Евросъюза с 61 на 35 процента.  Йонислав Дочев", "date": "2018.09.09", "title": "The Guardian: Ново проучване разкрива сериозна подкрепа на британските профсъюзи за втори референдум за Брекзит"}
{"url": "http://www.focus-news.net/news/2018/09/09/2564868/uchebnata-godina-shte-zapochne-normalno-v-tsyalata-strana-vapreki-prodalzhavashtite-remonti-v-uchilishtni-sgradi-obzor.html", "text": "Учебната година ще започне нормално в цялата страна, въпреки продължаващите ремонти в училищни сгради. Това съобщи в Русе министърът на образованието и науката Красимир Вълчев. Той посочи, че няма как в рамките на една ваканция от 3 месеца да се направят всички ремонтни дейности. „За съжаление, те водят до временни неудобства – и вкъщи да правим ремонт, пак ще има временни неудобства. Най-проблемният случай е в Кърджали, защото там се ремонтира 60% от базата, в която учат учениците. Но навсякъде децата ще започнат учебната година нормално“, обясни Вълчев. \r\nМинистърът посочи, че в момента се диференцира срокът за преминаване на всички училища в България в едносменен режим. По думите му най-голям ще бъде срокът в големите общини – 10 години в София, около 9 години във Варна и т.н. „Това включва и дострояване на училища, и намаляване на приема на ученици“, обясни образователният министър. По думите му приемът на ученици няма да бъде намален в математическите гимназии, като политиката за увеличаването му ще продължи и в техническите и професионалните гимназии. \r\nВълчев обясни, че МОН ще финансира от догодина дейности по интереси, свързани с математически, технически и природни науки, както и обучения по компютърно моделиране още от първи клас. „Днешните деца ще са на пазара на труда през 2060 година, когато все повече професии ще изискват дигитални умения. Затова трябва още от първи клас да се свърже креативността с уменията за програмиране и да бъдат подготвени дигитални създатели. През следващата година при изготвяне на държавния план-прием ще се акцентира на паралелки с изучаване на математика, технически науки и професии“, коментира Вълчев. По думите му професионалното образование и дуалното обучение са важни, за да се осигурят специалисти за местната икономика. \r\nMинистър Вълчев апелира през новата учебна година родителите да изпращат децата си в градина и на училище с доверие в учителя. \"Трябва да възпитаме децата си да уважават учителя\", каза министърът. Той препоръча на преподавателите да положат максимални усилия за взаимодействие с родителите. Според министъра въвеждането на електронни дневници ще помогне да се изгради доверие между родители и учители. Очаква се около 1000 училища да въведат електронни дневници. „Училището трябва да възпитава и в толерантност, когато учи децата на правилата на движение по пътищата“, каза Вълчев по повод увеличението на часовете по пътна безопасност от тази година.", "date": "2018.09.09", "title": "Учебната година ще започне нормално в цялата страна, въпреки продължаващите ремонти в училищни сгради (ОБЗОР)"}
{"url": "http://www.focus-news.net/news/2018/09/09/2564872/predstoyashti-sabitiya-v-stranata-za-9-septemvri-agentsiya-fokus.html", "text": "***   \r\nОт 17.00 часа Градският съвет на БСП-София, съвместно с Градския съвет на БАС, ще поднесат цветя на паметника на Незнайния воин. В 17.10 часа ще бъдат поднесени цветя на възстановената паметна плоча на Марин Боев до алпинеума в Княжеската градина, а в 17.20 часа – на паметника на Съветската армия. В събитията ще участват народни представители и общински съветници. \r\nВ 17.30 часа от паметниците на Васил Левски и Христо Ботев в Борисовата градина ще тръгне шествие към Братската могила. В 18.00 часа започва тържественият митинг на Братската могила. \r\n***   \r\nВ 9.00 часа от София ще тръгне поклоническо пътуване за Македония по повод 180 години от рождението на Старозагорския митрополит Методий Кусев-Кусевич.  \r\n***   \r\nОт 10.30 часа евродепутаът Момчил Неков ще се включи в традиционните чествания на Братската могила по случай 9 септември с актива на БСП-Благоевград. В 13.00 часа ще участва в гроздобера в село Ласкарево, община Сандански.  \r\n***   \r\nОт 18.00 часа на Пантеона в Морската градина градското ръководство на БСП – Варна по традиция и тази година ще отбележи 74-ата годишнина от победата над хитлерофашизма със специална програма и поднасяне на венци и цветя на Паметника-костница. \r\n***   \r\nОт 20.00 часа в СОК-Камчия ще бъде официално закрито мащабното обучително събитие на БМЧК „Академия за доброволци“.  \r\n***   \r\nОт 13.00 часа до 18.00 часа врачани ще имат възможност да се запишат и да участват в тренировките и демонстрациите на националната кампания „Избери снукъра 2“, заедно с квалифицирани треньори.   \r\n***   \r\nОт 10.00 часа на стадион „Захарни заводи“ ще се проведе среща от първенството на футбол 9 между ФК „Долна Оряховица“-гр. Долна Оряховица и ФК „Янтра 2013“-Габрово.  \r\n***   \r\nОт 12.00 часа председателят на ПГ на ГЕРБ и зам.-председател на партията Цветан Цветанов ще посети събора на велинградското село Грашево. \r\n***   \r\nОт 10.30 часа в местността Копривките на парк „Родопи“ ще започне официалната част на Деветосептемврийския събор на социалистите от Пловдив и областта „Копривки 2018“.  \r\n*** \r\nВ Пловдивския културен институт известният кубински танцьор, инструктор и хореограф Османи Сегура ще представи интересни уроци по кубински танци. \r\n***   \r\nОт 11.00 часа в големия комплекс за винен и СПА туризъм  „Старосел“ ще бъде дадено началото на гроздобера в селото.  \r\n***   \r\nОт 16.00 часа на ул. „Александровска“ 86 срещу училище „Отец Паисий“ ще бъде представена книгата „Ежедневник #Аз живея“.  \r\n***   \r\nОт 14.00 часа в центъра на с. Клисура ще се проведе протест срещу трагичното състояние на пътищата в общината.  \r\n***   \r\nОт 19.30 часа на Амфитеатъра на Стария център ще бъде пряко излъчен волейболния мач за мъже между България и Финландия.  \r\n***   \r\nОт 11.00 часа в кукления театър ще се играя постановката „Снежанка и седемте джуджета“ по Братя Грим.  \r\n***   \r\nОт 19.00 часа на стадион „Берое“ ще се проведе приятелски сблъсък между известни актьори и професионалния отбор на „Берое“. Кметът на Стара Загора Живко Тодоров ще открие благотворителния мач. \r\n***   \r\nОт 9.30 часа в зала „Спартак“ ще се състои открит турнир по тенис на маса за деца.  \r\n***   \r\nОт 9.30 часа на тенис кортовете „Хасково“ ще се проведе турнир по тенис на корт.  \r\n***   \r\nМежду 10.00 часа и 14.00 часа на пл. „Свобода“ ще се проведе националната инициатива „Стара хартия за нова книга“.  \r\n**   \r\nОт 16.00 часа на стадион „Хасково“ ще се проведе международна игра „Можем заедно“.  \r\n***   \r\nОт 18.00 часа на пл. „Свобода“ ще се проведе концерт на Фолклорен танцов ансамбъл „Хасково“, а в 19.00 часа на Балет „Тангра“. В 20.00 часа ще се проведе флашмоб „Граждани на Европа“.", "date": "2018.09.09", "title": "Предстоящи събития в страната за 9 септември (Агенция „Фокус“)"}
{"url": "http://www.focus-news.net/news/2018/09/09/2564870/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nДнес ще бъде слънчево, но в следобедните часове отново ще има временни увеличения на облачността, по-значителни над източната половина от страната. На места там ще има валежи, в отделни райони и с гръмотевици. Ще духа до умерен северозападен вятър. Максимални температури между 25° и 30°, в София около 25°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- \tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- \tпът I-1 Благоевград – ГКПП „Кулата“; \r\n- \tпът I-5 Русе – Велико Търново; \r\n- \tпът I-9 Варна – Бургас; \r\n- \tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- \tВсички автомагистрали;  \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-4 п. в. „Коритна“-Велико Търново-Шумен; \r\n- \tпът I-5 Русе-Велико Търново; \r\n- \tпът I-8 ГКПП „Калотина“-София; \r\n- \tпът I-9 Варна-Бургас; \r\n- \tпът II-18 Околовръстен път София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nОбласт Бургас: \r\nДвижението от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nДвижението по АМ „Хемус“ от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n-  „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание , поради извършване на ремонтни дейности по пътното платно. Движението се регулира с пътни знаци и сигналисти на място Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 14.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 11.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 12.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента, поради ремонтни дейности. Срок до 14.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 14.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІ-21: Движението по път ІІ-21 Русе – Силистра в участъка разклон с. Айдемир – с. Калипетрово от км 104+000 до км 105+000 се осъществява двупосочно в една лента поради ремонт на пътно съоръжение. Движението в района се регулира от сигналисти и пътни знаци. Срок до 11.09.2018 г. \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nПът ІІІ-7001: Движението по път ІІІ-7001 с. Кайнарджа – с. Краново от км 26+000 до км 28+000 се осъществява в една лента поради възстановяване на земни окопи. Движението се регулира със сигналисти, пътни знаци и конуси. Срок до 12.09.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 13.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.09", "title": "Актуална пътна обстановка"}
{"url": "http://www.focus-news.net/news/2018/09/09/2564866/tass-prezidentat-na-boliviya-osadi-plana-na-sasht-za-svalyane-na-nikolas-maduro.html", "text": "Президентът на Боливия Ево Моралес в събота осъди плана на американските власти, които, по данни на вестник „The New York Times“, възнамеряват заедно с бунтовническата армия да свалят от власт венецуелския президент Николас Мадуро, предава  ТАСС . \r\n„Осъждаме заговора на (президента на САЩ Доналд) Тръмп, който тайно планира заедно с метежните венецуелски военнослужещи да свалят от власт (нашия) брат Николас Мадуро“, написа боливийският държавен глава в социалната мрежа „Туитър“. \r\nМоралес добави, че „свободните народи на Латинска Америка ще се съпротивляват и ще разгромят всяко ново нападение от империята (САЩ) връху мира и демокрацията във великата родина“.  Йонислав Дочев", "date": "2018.09.09", "title": "ТАСС: Президентът на Боливия осъди плана на САЩ за сваляне на Николас Мадуро"}
{"url": "http://www.focus-news.net/news/2018/09/09/2564871/sputnik-sasht-shte-transferirat-oshte-1-500-voynitsi-v-germaniya.html", "text": "Въпреки постоянните оплаквания от президента на САЩ Доналд Тръмп, че САЩ допринасят повече от колкото трябва с военнослужещи и ресурси, за да крепят НАТО, от Пентагона обявиха в петък, че допълнителни 1 500 войници ще бъдат трансферирани в Германия през следващите две години, предава  Sputnik . \r\nМежду сега и септември 2020 година, според съобщение на Пентагона, САЩ ще прибавят допълнителни 1 500 военнослужещи, които да се присъединят към приблизително 33 000-те американски войници, които към момента са на постоянна служба в Германия. \r\nНовата партида ще съдържа и многоракетни батальони, както и централно управление за наземна артилерия в град Графенвьор, близо до Нюрнберг, батальон за късообхватна въздушна отбрана базирана в Ансбах и други логистични услуги в Хохенфелс. \r\nЕвропейският щаб на американската армия обяви, че новите военнослужещи ще са на постоянно разполагане в Германия, за да „покажат нашия продължаващ ангажимент към НАТО и колективната ни решителност за подкрепа на Европейската сигурност“. \r\n„Допълнението на тези сили увеличава готовността на американската армия в Европа и гарантира, че сме по-добре подготвени за отговор на каквато и да е криза“, се казва още в изявлението. \r\nНастоящият посланик на САЩ в Германия Ричард Гренел обяви, че: „Американците са ангажирани към укрепването на трансатлантическия алианс и обещанието на президента Тръмп да увеличи отбранителните способности на САЩ означава, че алиансът става по-силен днес“. \r\nОт своя страна министърът на отбраната на Германия Урсула фон дер Лейен обяви, че „Решението на САЩ да увеличат военното си присъствие тук в Германия е добре дошло за жизнеността на трансатлантическото партньорство и е ангажимент към общата ни сигурност“.  Йонислав Дочев", "date": "2018.09.09", "title": "Sputnik: САЩ ще трансферират още 1 500 войници в Германия"}
{"url": "http://www.focus-news.net/news/2018/09/09/2564869/mohamad-dzhavad-zarif-kam-administratsiyata-na-donald-tramp-vzemete-reshenie-nay-nakraya.html", "text": "Министърът на външните работи на Иран Мохамад Джавад Зариф разкритикува президентската администрация на Доналд Тръмп за непоследователното ѝ поведение, след като държавният секретар на САЩ Майк Помпео обяви, че Иран не прави достатъчно, за да подкрепя Палестина, предава  Sputnik . \r\nЗариф написа съобщение в социалната мрежа „Туитър“, в което определи описанието на администрацията на Тръмп на регионалната роля на Иран, като „наистина комично“, посочвайки че докато обвинява Иран за това, че използва ресурсите си да финансира тероризъм в други държави, Белият дом сега твърди, че Иран не влага достатъчно пари във финансова помощ за Палестина, визирайки предишен „туит“ на Тръмп, в който обвинява Иран за „прахосване (на пари) върху тероризъм“. \r\nРеакцията на първия дипломат на Техеран идва, след като неговият американски колега Майк Помпео разкритикува иранския върховен лидер аятолах Али Хаменей в „Туитър“, след като Хаменей съобщи, че се е съгласил с турския президент Реджеп Тайип Ердоган за това, че палестинските проблеми „не трябва да бъдат пренебрегвани дори за секунда“. \r\nПомпео обвини Иран за това, че са „морално корумпирани“, тъй като финансират тероризъм и даряват само малки суми пари на Агенцията за облекчение и работа към ООН, която работи в Палестина като организация за хуманитарна помощ.  Йонислав Дочев", "date": "2018.09.09", "title": "Мохамад Джавад Зариф към администрацията на Доналд Тръмп: Вземете решение най-накрая"}
{"url": "http://www.focus-news.net/news/2018/09/09/2564858/the-independent-pregovorite-za-brekzit-sa-pred-risk-ot-razpad-sled-kato-britanski-ministri-opredeliha-kompromisa-na-es-za-irlandskata-granitsa-kato-nepriemliv.html", "text": "Преговорите за Брекзит са пред риск от разпад, след като планираният компромис от страна на Европейския съюз за критичния въпрос за ирландската граница е бил определен като „неприемлив“ от британски министри, пише британският вестник  The Independent . \r\nВестникът се е сдобил с информация, че представители в ЕС вярват, че са открили „единствения начин“ за постигане на съгласие между двете страни за ирландската граница, в опит да се осигури споразумение за излизането на Великобритания. \r\nНо предложението на Брюксел вече е директно отхвърлено от поне двама британски министри, като единият е стигнал по-далеч и е нарекъл предложението на Евросъюза „глупости“. \r\nБезизходното положение около ирландската граница заплашва да провали разговорите, докато предложението на британския премиер Тереза Мей от „Чекърс“ вече губи подкрепа както в Европа, така и сред собствените ѝ депутати в Уестминстър. \r\nThe Independent е разбрал, че ЕС ще се опита да се измъкне от мъртвата захватка в преговорите, като предложи на Великобритания неясна политическа декларация за бъдещето на отношенията между Кралството и ЕС в замяна на споразумение за ирландската граница. \r\nВисокопоставен източник в Брюксел заяви: „Това може да се окаже единственият начин да се уважат червените линии на ЕС и да се позволи на Тереза Мей да спечели одобрение за споразумението в британския парламент. Политическата декларация държи ключа за постигане на споразумение“. \r\nОт начало на преговорите за Брекзит, Брюксел настоява Великобритания да подпише законово обвързващ „резервен вариант“, който да влезе в сила в случай на излизане без споразумение, за да се избегне твърда граница в Северна Ирландия. \r\nТози резервен вариант би позволил на Северна Ирландия да остане ефективно в митническия съюз и единния пазар на ЕС, създавайки митническа граница в Ирландско море – нещо, което Тереза Мей и нейните партньори от Демократическата юнионистка партия в Северна Ирландия казват, че е неприемливо. \r\nСпоред новото предложение, докато ЕС все още настоява резервният вариант да бъде в законния текст на споразумението за излизане и той ще трябва да определи оставането на Северна Ирландия под правилата на митническия съюз и единния пазар, от Брюксел вече дават индикации, че може да има „нов език“, който да бъде по-приятен за Тереза Мей. \r\nВ крайна сметка, представителите на ЕС предлагат споразумението за излизане да бъде съпроводено от необвързващо политическо изявление, което да се договори с Лондон, което ще казва че резервният план няма да бъде нужен никога, тъй като ще бъде заменен от евентуалната търговска сделка. \r\nКато пример за това, как изявлението може да изглежда, официални лица от Брюксел сочат към подобно такова, издадено след срещата на кабинета в Чекърс през юли, което ангажира правителството да приеме резервен вариант, но гарантирайки, че той „няма да има нужда да влиза в сила“. \r\nДекларацията в този случай ще бъде подходящо неясна относно по-широките бъдещи отношения, за да даде на министър-председателя повече гъвкавост относно това как едно бъдещо търговско споразумение ще еволюира по време на преходния период. \r\nНо подходът на Брюксел изглежда, че не се приема добре в Лондон, след като един британски министър, чул за предложението, е заявил пред The Independent: „Неприемливо е. Всъщност, това са глупости“. Втори министър се е съгласил, че предложението „просто няма да проработи“. \r\nИзточник от Консервативната партия е казал за вестника: „Планът от Чекърс е в достатъчно трудна позиция и в момента. Не виждам как нещо, съдържащо неясна декларация за неналагане на резервен вариант, ще мине в парламента. Това би ни поставило в пълната милост на Европейския съюз за това дали ще бъде въведен (резервният вариант) или не“.  Йонислав Дочев", "date": "2018.09.09", "title": "The Independent: Преговорите за Брекзит са пред риск от разпад, след като британски министри определиха компромиса на ЕС за ирландската граница като „неприемлив“"}
{"url": "http://www.focus-news.net/news/2018/09/09/2564865/kathimerini-obeshtanie-kam-edno-razocharovano-obshtestvo.html", "text": "Гръцкият журналист Мария Катсунаки пише в материал за електронното издание на гръцкия вестник   Kathimerini   за речта на гръцкия премиер Алексис Ципрас по време на откриването на Международния панаир в Солун, за обещанията му към гражданите след приключването на спасителната програма за Гърция и за разочарованието сред гръцкото общество, въпреки тези обещания. Агенция „Фокус“ представя материала без редакторска намеса. \r\nЗащо е толкова важно, или дори представлява някакъв интерес, за гражданите на тази държава, че още един гръцки министър-председател ще направи обръщение по време на ежегодния Солунски международен панаир, за да обяви надбавки и данъчни облекчения? Защо някой трябва да се интересува от винаги увеличаващата се планина от обещания? \r\nВсе пак, може ли Алексис Ципрас да отиде по-далеч от миналогодишното си изявление, че „няма да позволим връщане на онази Гърция, която банкрутира“? „Имаме задължение да създадем различна Гърция, (Гърция на) равенството, на равенството пред закона, на меритокрация, на социалност, на стабилност и на доверие“, заяви левият лидер по онова време. „Имаме задължение да изградим институции, за да можем да защитим това, което е познато като общ интерес“. \r\nЦипрас изпълни ли някое от тези обещания? \r\n„Позитивната перспектива на страната вече е видима и се разпознава от нашите партньори, както и от международните пазари“, заяви Ципрас през септември 2017 година. \r\nПроблемът е, че година по-късно малко граждани могат да видят някакво доказателство за това. Около 89 процента от населението вярва, че суровите политики ще продължат в Гърция, независимо от излизането от осемгодишен период на спасителни програми, според анкетно проучване от „Metron Analysis“ за Генералната конфедерация на гръцките трудещи се. Гражданите на тази страна не изглежда да споделят оптимизма на политическия елит за перспективите пред държавата. Точно заради това противоречие Солун е наводнен с хиляди полицаи, както в униформи, така и в обикновени дрехи, в подготовката на Международния панаир. Междувременно, почетната страна на тазгодишния панаир е САЩ, което говори за непоследователността на левичарското правителство. \r\nИма ли някакъв шанс, след всичко през което преминахме през последните три години, една реч от министър-председателя да успее да повлияе на тези 89 процента до степен, в която те ще започнат да бъдат оптимисти за бъдещето на Гърция, ще приветстват твърденията за „свежо начало“ и ще вярват, че СИРИЗА наистина предвижда „нови продуктивни модели“ и „иновативни инициативи“? \r\nАко 83-ият Солунски международен панаир е ключов, това не е заради бизнес споразуменията, които могат да бъдат подписани, благодарение на дискретното присъствие на САЩ и около 120 гръцки „startup“-а. По-скоро, това е ключово, защото министър-председателят ще трябва да се сблъска с чувството за безизходица на едно износено и неизлечимо разочаровано общество. Дори, ако Ципрас се е опитал да се отдалечи от реалността, пейзажът в Солун е болезнено откровен – пълен с непреодолими пробойни, които бяха причинени от невежество, лъжи, опортюнизъм и политическо маневриране.  Йонислав Дочев", "date": "2018.09.09", "title": "Kathimerini: Обещание към едно разочаровано общество"}
{"url": "http://www.focus-news.net/news/2018/09/09/2564875/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-shte-poseti-sabora-na-velingradskoto-selo-grashevo.html", "text": "Председателят на ПГ на ГЕРБ и зам.-председател на партията Цветан Цветанов ще посети събора на велинградското село Грашево от 12.00 часа. Това съобщиха от пресцентъра на  ГЕРБ . Цветан Цветанов ще бъде придружаван от народния представител от ГЕРБ - Велинград  Димитър Гечев, областния координатор на ГЕРБ - Пазарджик Найден Шопов, кмета на община Велинград д-р Костадин Коев и кметове на кметства от община Велинград. Традицията да се провежда общоселско събиране в местността \"Поляните\" датира от 1997 година, но е прекъсната през последните три години и сега се възобновява.", "date": "2018.09.09", "title": "Председателят на ПГ на ГЕРБ и зам.-председател на партията Цветан Цветанов ще посети събора на велинградското село Грашево"}
{"url": "http://www.focus-news.net/news/2018/09/09/2564874/nimh-vremeto-shte-bade-slanchevo-s-maksimalni-temperaturi-mezhdu-25-i-30.html", "text": "Днес ще бъде слънчево, но в следобедните часове отново ще има временни увеличения на облачността, по-значителни над източната половина от страната. На места там ще има валежи, в отделни райони и с гръмотевици. Ще духа до умерен северозападен вятър. Максималните температури ще са между 25° и 30°, в София - около 25°.Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ)  към Българската академия на науките (БАН).  \r\nАтмосферното налягане ще бъде малко по-високо от средното за месеца. През деня ще се задържи почти без промяна. \r\nНад Черноморието ще бъде слънчево. След обяд облачността ще започне да се увеличава и по-късно през деня и през нощта срещу понеделник на много места ще има валежи. Ще духа до умерен северозападен вятър. Максималните температури ще са между 26° и 29°. Температурата на морската вода е около 26°. Вълнението на морето ще бъде 2-3 бала. \r\nВ планините ще бъде предимно слънчево. В следобедни часове ще има временни увеличения на облачността, но само на отделни места ще превали за кратко. Ще духа умерен до силен северозападен вятър. Максимални температури на 1200 метра около 19°, на 2000 метра – около 11°.", "date": "2018.09.09", "title": "НИМХ: Времето ще бъде слънчево с максимални температури  между 25° и 30°"}
{"url": "http://www.focus-news.net/news/2018/09/09/2564877/voa-severna-koreya-otbelyazva-70-godishninata-si-s-voenen-parad.html", "text": "Стотици камиони пренасящи хиляди войници наредиха в линия речния бряг на Пхенян в бледата светлина на зората в ранната неделя, докато ядрено въоръжената Северна Корея се подготвяше да празнува рождения си ден с огромно представление на военна сила, предава радио  Voice of America . \r\nНеделя, 9 септември, е 70-годишнината от създаването на Корейската народна демократична република, както е официалното име на страната, през 1948 година, три години след като Москва и Вашингтон разделят Корейския полуостров помежду си в заключителните дни на Втората световна война. \r\nПодобни знакови дати са опорен стълб в политическия календар на Севера, особено когато участват закръглени цифри, и традиционно винаги са били поводи за показване на най-новото военно оборудване. \r\n„Годишнините са важни в Северна Корея и тази е особено важна“, заяви Евънс Ривиър от мозъчния тръст „Brookings Institution“ във Вашингтон. „Тези празненства са и поводи за лидера да демонстрира постиженията и националната сила, както и да си припише заслугите за тях“.  Йонислав Дочев", "date": "2018.09.09", "title": "VOA: Северна Корея отбелязва 70-годишнината си с военен парад"}
{"url": "http://www.focus-news.net/news/2018/09/09/2564873/predstoyashti-mezhdunarodni-sabitiya-za-9-septemvri-agentsiya-fokus.html", "text": "В Швеция ще се проведат парламентарни избори. \r\n***  В Москва ще се проведат кметски избори. Опозиционерът Алексей Навални заплашва с протести. \r\n***  Новият президент на Пакистан Ариф Алви встъпва в длъжност. \r\n***  Северна Корея отбелязва 70 години от основаването си. \r\n***", "date": "2018.09.09", "title": "Предстоящи международни събития за 9 септември (Агенция \"Фокус\")"}
{"url": "http://www.focus-news.net/news/2018/09/09/2564879/gen-konstantin-popov-shte-uchastva-v-parizhkata-lyatna-konferentsiya-po-otbrana.html", "text": "До 11 септември, председателят на Комисията по отбрана генерал (ор) Константин Попов ще вземе участие в „Лятна конференция по отбраната\", която ще се проведе в Париж, Франция. Това съобщиха от  Комисията по отбрана . Участието е по покана на председателя на Комисията по отбраната и въоръжените сили във френското Национално събрание Жан-Жак Бриди и от Кристиан Камбон, председател на Комисията по Външни работи, отбраната и въоръжените сили на френския Сенат. По време на официалната вечеря за откриване на събитието генерал Попов ще  направи изказване на тема: \"Как може да бъде дефинирана европейската стратегическа автономност?”. В рамките на дебата ще участват министрите на отбраната на Франция и Германия и представители от Парламентите и на други европейски страни. В българската делегация за Конференцията ще участва и госпожа Полина Цанкова-Христова, заместник-председател на Комисията по външна политика на Народното събрание. Това е шестнадесетото издание на конференцията. Всяка година тя събира повече от 400 национални френски и европейски висши политически служители, заедно с ключови административни и индустриални представители.  Предвижда се участието на министъра на отбраната на Франция. Конференцията предоставя възможности за оформяне на идеи за бъдещето на отбраната, създава платформа за разисквания с богат диалог и споделяне на мнения между политиците в различни области на сигурността.", "date": "2018.09.09", "title": "Ген. Константин Попов ще участва в Парижката лятна конференция по отбрана"}
{"url": "http://www.focus-news.net/news/2018/09/09/2564878/gradskiyat-savet-na-bsp-sofiya-organizira-tarzhestveno-chestvane-na-9-septemvri.html", "text": "Градският съвет на БСП - София, съвместно с Градския съвет на БАС, организира тържествено честване на 9-и септември, съобщиха от пресцентъра на  ГС на БСП - София . Програмата включва поднасяне на цветя на паметника на Незнайния воин в 17.00 часа. В 17.10 часа ще бъдат поднесени цветя на възстановената паметна плоча на Марин Боев до алпинеума в Княжеската градина, а в 17.20 часа – на паметника на Съветската армия. В събитията ще участват народни представители и общински съветници. \r\nВ 17.30 часа от паметниците на Васил Левски и Христо Ботев в Борисовата градина ще тръгне шествие към Братската могила. В 18.00 часа започва тържественият митинг на Братската могила.", "date": "2018.09.09", "title": "Градският съвет на БСП - София организира тържествено честване на 9 септември"}
{"url": "http://www.focus-news.net/news/2018/09/09/2564881/stara-zagora-kmetat-zhivko-todorov-otkriva-blagotvoritelen-mach-v-podkrepa-na-studentski-teatralen-festival.html", "text": "Кметът на Стара Загора Живко Тодоров ще открие благотворителен мач на професионалния отбор на „Берое“ срещу дрийм тийм от театрални и кино актьори. Това съобщиха от пресцентъра на  Община Стара Загора . Събитието „Актьори срещу „Берое“ е организирано от Международния студентски театрален фестивал “Данаил Чирпански”, а целта на срещата е да се съберат средства за осъществяването на второто издание на феста през април 2019 г. Треньори на отбора на Актьорите ще бъдат Петко Петков и Ваня Джаферович. \r\nФестивалът е посветен на Данаил Чирпански, вдъхновяващ човек и студент в НАТФИЗ, който загуби живота си след автомобилна катастрофа през април 2016 г. Идеята за благотворителния мач, реализиран с подкрепата на кмета на Стара Загора, се ражда от живота на самия Данаил, който е бил част от юношеския тим на “Берое”, докато не намира по-голямата си страст – театъра.  \r\nСтадионът под Аязмото ще се превърне във футболна сцена в 19.00 ч., когато на терена ще излязат цяло съзвездие от актьори, сред които Станимир Гъмов, Башар Рахал, Алек Алексиев, Орлин Павлов, Владимир Люцканов, Ивайло Захариев, Ники Илиев, Юлиан Вергов и др. Всички те ще премерят сили и ентусиазъм с професионалистите от Стара Загора в епичен приятелски сблъсък, подхранен от много спортен хъс и желанието за подкрепа на фестивала. На самия мач ще има интересни събития, очаква се да участва много популярна личност, която актьорите пазят в тайна. \r\nВсички средства от продадените билети ще бъдат използвани за реализирането на второто издание на МСТФ през април 2019. След големия успех на първото издание на феста, има всички шансове той да се превърне в традиция за Стара Загора и страната.  \r\nБилети могат да бъдат закупени онлайн на eventim.bg, както и от всички офиси на Eventim в страната, бензиностанциите на ОМВ и магазините на Office 1.", "date": "2018.09.09", "title": "Стара Загора: Кметът Живко Тодоров открива благотворителен мач в подкрепа на студентски театрален фестивал"}
{"url": "http://www.focus-news.net/news/2018/09/09/2564882/sofiya-vavezhda-se-organizatsiya-na-dvizhenieto-za-preasfaltirane-na-ul-tsar-simeon-ot-ul-opalchenska-do-bul-hristo-botev.html", "text": "Въвежда се организация на движението за преасфалтиране на ул. „Цар Симеон“ от ул. „Опълченска“ до бул. „Христо Ботев“ в София. Това съобщиха от пресцентъра на  Столична община .   \r\nДо 24.00 часа на 12 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Софроний Врачански“, ул. „Цар Симеон“ - ул. „Антим I-ви“, ул. „Цар Симеон“ - ул. „Отец Паисий“, ул. „Цар Симеон“ - ул. „Странджа“ и ул. „Цар Симеон“ - ул. „Средна гора“.", "date": "2018.09.09", "title": "София: Въвежда се организация на движението за преасфалтиране на ул. „Цар Симеон“ от ул. „Опълченска“ до бул. „Христо Ботев“"}
{"url": "http://www.focus-news.net/news/2018/09/09/2564880/liderat-na-bsp-sofiya-kaloyan-pargov-shte-uchastva-v-mezhdunarodna-konferentsiya-na-milenium-klub-balgariya-v-london.html", "text": "Лидерът на БСП - София Калоян Паргов ще участва в международната конференция „От комунизъм към капитализъм: Има ли край на прехода в Източна Европа?“, организирана от „Милениум клуб България\" в Лондон. Това съобщиха от пресцентъра на  БСП - София . Форумът е част от кампанията на сдружението на младите българи в чужбина, родени след 1981 г. „Краят на прехода“. Конференцията ще се проведе от 10.00 часа британско време (12.00 часа - българско) в Oxford and Cambridge Club в Лондон. \r\nЛидерът на столичните социалисти ще изнесе доклад по време на конференцията, в който ще направи преглед на политическото и икономическото състояние на България по време на прехода. Освен това, на форума в Лондон Калоян Паргов ще представи и философията на „Визия за България“ на БСП. \r\nВ конференцията ще участват български и международни академици от реномирани университети (London School of Economics and Political Science, Keele University, University College London, University of Oxford и др.), икономически експерти и политици. Сред участниците ще бъде и княз Кирил Сакскобургготски. \r\nПо време на визитата си в английската столица, лидерът на социалистите от София ще има редица срещи с българи, част от „Милениум клуб\", на които ще обсъди различните възможности те да бъдат полезни на България с експертизата и опита си.", "date": "2018.09.09", "title": "Лидерът на БСП - София Калоян Паргов ще участва в международна конференция на „Милениум клуб България“ в Лондон"}
{"url": "http://www.focus-news.net/news/2018/09/09/2564883/afp-severna-koreya-e-provela-voenen-parad-bez-da-pokazhe-mezhdukontinentalnite-si-balistichni-raketi.html", "text": "Северна Кроея е провела военен парад в неделя, за да отбележи 70-годишнината си, но се е въздържала от това да покаже своите междуконтинентални балистични ракети, предава  AFP . \r\nВойници, артилерия и танкове са преминали покрай лидера Ким Чен-ун в центъра на Пхенян, но най-големите показани ракети са били късообхватни бойни устройства, предава репортер на AFP на място.  Йонислав Дочев", "date": "2018.09.09", "title": "AFP: Северна Корея е провела военен парад без да покаже междуконтиненталните си балистични ракети"}
{"url": "http://www.focus-news.net/news/2018/09/09/2564853/kathimerini-aleksis-tsipras-obeshta-po-niski-imushtestven-danak-i-dds-v-postkrizisnata-era.html", "text": "Министър-председателят на Гърция Алексис Ципрас обяви в събота плановете си за намаляване на данъка добавена стойност (ДДС) и имуществения данък „ENFIA“ от, съответно, 2021 и 2019 година в реч по време на Солунския международен панаир 2018, насочена към оповестяването на нова епоха за Гърция, след края на третата спасителна програма, пише електронното издание на гръцкия вестник  Kathimerini . \r\n„Гърция днес е различна държава. Държава която, след чистия си изход от меморандумите, отново стои върху собствените си крака, разчита на собствените си сили и гледа напред в бъдещето с увереност“, заяви той пред присъстващите. \r\n„Решени сме да изпълним съгласуваните (фискални) цели в идните години. Няма да позволим Гърция да се върне в епохата на дефицити и фискално дерайлиране“, добави той. \r\nПредставяйки политическата стратегия на правителството за следващите четири години, той заяви че тя включва намаляване на високото ДДС от 24 до 22 процента и на ниското от 13 до 12 процента, което ще влезе в сила от януари 2021 година. \r\nПравителството ще прокара и закон до края на годината, който постепенно ще намали имуществения данък „ENFIA“ с близо 50 процента за домакинствата с по-ниски приходи. Мярката ще бъде изпълнена в две фази: първата през януари 2019 година и втората през януари 2020 година. \r\nЦипрас обеща и да намали общественоосигурителните вноски за самоосигуряващите се и фермерите с до 35 процента от следващата година. \r\nПовишавайки целта си за първичен излишък, правителството вярва, че има възможността да укрепи трите колони, които смята като основни приоритети за посткризисния период: справедлив растеж, социалната държава и засилването на заетостта.  Йонислав Дочев", "date": "2018.09.09", "title": "Kathimerini: Алексис Ципрас обеща по-ниски имуществен данък и ДДС в посткризисната ера"}
{"url": "http://www.focus-news.net/news/2018/09/09/2564884/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa.html", "text": "В празничния за християните неделен ден, когато Църквата прославя светите богоотец Йоаким и Анна,  с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\", предаде репортер на  Агенция \"Фокус\" . Началото е от 9.00 часа.  \r\nНикола ПЕТКОВ", "date": "2018.09.09", "title": "Пазарджик: Константийският епископ Яков ще оглави архиерейска света Литургия в катедрален храм \"Успение на Пресвета Богородица\""}
{"url": "http://www.focus-news.net/news/2018/09/09/2564885/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-natsionalniya-stadion-vasil-levski.html", "text": "Въвежда се временна организация на движението във връзка с футболна среща на Националния стадион „Васил Левски”, съобщиха от пресцентъра на  Столична община . Забраняват се престоят и паркирането на пътни превозни средства   до 22.00 часа при сектор „Г” на  Националния стадион „Васил Левски” и от 08.00 до 22.00 часа на  моста пред Национален стадион „Васил Левски” и на ул.  „Ген. Гурко” между бул. „Васил Левски” и бул. „Евлоги и Христо Георгиеви” \r\nОт 18.00 часа до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n.- бул. „Евлоги и Христо Георгиеви” между пл. „Орлов мост” и бул. „Черни връх” \r\n. бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.09.09", "title": "София: Въвежда се временна организация на движението във връзка с футболна среща на Националния стадион „Васил Левски”"}
{"url": "http://www.focus-news.net/news/2018/09/09/2564886/sofiya-zatrudneno-shte-e-dvizhenieto-po-pat-borovets-selo-raduil-i-po-pat-samokov-dupnitsa-v-rayona-na-selo-klisura-zaradi-protestni-shestviya.html", "text": "Във връзка със заявени протестни шествия ще има затруднения в движението от 8.30 до 9.30 часа по пътя Боровец – село Радуил и от 14.00 до 16.00 ч. по пътя Самоков – Дупница, в района на село Клисура. Това съобщиха за  Агенция „Фокус“  от  ОДМВР – София . Мероприятията ще бъдат обезпечени със засилено полицейско присъствие и видеоконтрол, като за всяко установено нарушение на обществения ред и на закона за движение по пътищата ще бъдат прилагани строги санкции спрямо извършителите. \r\nЦветилена СИМЕОНОВА", "date": "2018.09.09", "title": "София: Затруднено ще е движението по път Боровец – село Радуил и по път Самоков – Дупница, в района на село Клисура, заради протестни шествия"}
{"url": "http://www.focus-news.net/news/2018/09/09/2564889/tass-avtomobil-se-e-vryazal-v-peshehodtsi-v-yuzhnata-chast-na-moskva-edin-chovek-e-zaginal.html", "text": "Автомобил Фолксваген Поло се е врязал в група хора на Новочеркаския булевард в Москва, в резултат на което е загинал поне един човек, съобщи за  ТАСС  източник от спешните служби на града. \r\n„Произшествието се е случило на Новочеркаския булевард в района на дом 37. Пострадали са девет души, а един е загинал. Той е издъхнал в автомобила на бърза помощ“, заяви източникът. \r\nПо данни на източника, сред пострадалите има 17-годишен тийнейджър. \r\nОт пресслужбата на Инспектората по пътна безопасност на Москва потвърдиха за ТАСС нападението над пешеходците. „На Новочеркаския булевард шофьорът не се е справил с управлението и се е врязал в група хора. Обстоятелствата около инцидента се уточняват“, заявиха от полицията. \r\nБило е уточнено, че всички участници в инцидента са били граждани на Киргизстан.  Йонислав Дочев", "date": "2018.09.09", "title": "ТАСС: Автомобил се е врязал в пешеходци в южната част на Москва, един човек е загинал"}
{"url": "http://www.focus-news.net/news/2018/09/09/2564887/plovdiv-shte-bade-dadeno-nachaloto-na-grozdobera-v-selo-starosel.html", "text": "По традиция във втората неделя на септември ще бъде дадено началото на гроздобера в село Старосел. Това съобщиха за  Радио „Фокус“ – Пловдив  организаторите на празничната програма в населеното място. Откриването ще се състои от 11.00 часа на 9 септември в големия комплекс за винен и СПА туризъм в старосел. Празникът ще започне с ритуално мачкане на грозде от новата Царица на виното. Организаторите на събитието са приготвили много празнични изненади за всички гости на събитието – био-базар, алея на занаятите, конкурс за най-добра обредна питка и представяне на традиционни народни носии от Добруджа, Родопите, Пирински, Тракийски и Шопски региони. Част от събитието ще бъдат и винени дегустации в осъвременения Храм на виното, също съревнование за най-добър гроздоберач. \r\nТони МИХАЙЛОВ", "date": "2018.09.09", "title": "Пловдив: Ще бъде дадено началото на гроздобера в село Старосел"}
{"url": "http://www.focus-news.net/news/2018/09/09/2564892/plovdiv-arhiereyska-sveta-liturgiya-shte-bade-otsluzhena-v-hram-svsv-yoakim-i-anna-v-manastira-svsv-kirik-i-yulita-kray-asenovgrad.html", "text": "На 9 септември, неделя, когато Православната църква прославя светите праведни богоотци Йоаким и Анна, в параклиса\"Св.св. Йоаким и Анна\"  на манастира \"Св. св. Кирик и Юлита\", кв. \"Горни Воден\", гр. Асеновград,  Пловдивска епархия, ще бъде отслужена Архиерейска света Литургия, предаде репортер на  Агенция \"Фокус\" .  Начало: 09.00 часа.  \r\nНикола ПЕТКОВ", "date": "2018.09.09", "title": "Пловдив: Архиерейска света Литургия ще бъде отслужена в храм \"Св.св Йоаким и Анна\"  в манастира \"Св.св. Кирик и Юлита\" край Асеновград"}
{"url": "http://www.focus-news.net/news/2018/09/09/2564888/denyat-9-septemvri-v-balgarskata-istoriya.html", "text": "На тази дата през 924 г. - пред стените на Константинопол цар Симеон I Велики и император Роман І Лакапин, сключват примирие, а не траен мир, за какъвто настоява византийската страна. През 1885 г. княз Александър І Батенберг с указ назначава княжеско комисарство за Източна Румелия в състав: Георги Странски, Петко Рачов Славейков и Йоаким Груев. \r\nНа тази дата през 1943 г. в нарушение на конституцията ХХV Народно събрание избира регентство в състав: проф. Богдан Филов, член от царската фамилия – княз Кирил Преславски и ген. Никола Михов. Година по-късно - 1944 г. - в България се извършва преврат и Отечественият фронт (ОФ) овладява властта. През 1948 г. умира Фердинанд Сакскобургготски – български княз /1887 – 1908/ и цар /1908 – 1918/. Основател на династията на Кобургите в България. \r\n2000 г. \r\nМеждународната организация за отчитане на корупцията класира България на 52-ро място от 90 страни. От 16 страни от Източна Европа България е на 9-о място. \r\n2000 г. \r\nПубликуват се официални статистически данни, съгласно които през последните 7 години от започването на приватизацията 5330 предприятия са станали частни. Съществуват още около 1000 държавни предприятия, които могат да бъдат приватизирани. До този момент между 50 и 80 % от собствеността вече е частна, а разликата се дължи на различните критерии за отчитане. \r\n1975 г. \r\nЗапочва редовно да се излъчва Втора програма по Българската телевизия. Експерименталното излъчване започва година по-рано. От 01 юни 1992 г. Втора програма е именувана като \"Ефир 2\". Тя е закрита на 4 октомври 1998 г. \r\n1974 г. \r\nПрекратено е заглушаването на всички честоти на предаванията на радио \"Гласът на Америка\". В края на 1977 г., обаче то е подновено и предизвиква протестите на посолството на САЩ в България. \r\n1974 г. \r\nЗапочват денонощни излъчвания на програма \"Хоризонт\" на Българското национално радио. \r\nПрограма “Хоризонт” е създадена през 1971 г. като алтернатива на официалната програма “Христо Ботев”. \r\n1972 г. \r\nБългарската национална телевизия излъчва първото си цветно предаване – манифестацията от площад \"9 септември\" (днешен \"Александър Батенберг\"). Започва работа Варненското телевизионно студио. \r\n1945 г. \r\nЗа първи път се чества \"Денят на свободата\" - официален празник и неприсъствен ден. Във връзка с годишнината на 9 септември са помилвани и освободени от затвора около 900 души, осъдени от т.нар. Народен съд (вкл. Никола Мушанов и Димитър Гичев), а над 1000 души са пуснати от трудовите лагери. \r\n1945 г. \r\nОт Москва в страната се завръща Васил Коларов. \r\nТой се завръща в България през 1945 г. и се включва в ръководството на БРП (к). Започва да се изявява същевременно като активен политически и обществен деец. Избран е за председател на ХXVI Обикновено народно събрание (1945 г.), а след провъзгласяването на България за Народна република (15 септември 1946 г.) и за временен председател на републиката. Ръководи българската делегация на Парижката мирна конференция (1946-1947 г.), където се подписва мирният договор с България. От 7 ноември 1946 г. е председател на VI Велико народно събрание. От декември 1947 г. е подпредседател на Министерския съвет и министър на външните работи. След смъртта на Г. Димитров (юли 1949 г.) е назначен за председател на Министерския съвет. Васил Коларов умира на 23 януари 1950 г. \r\n1944 г. \r\nВ България се извършва преврат и Отечественият фронт (ОФ) овладява властта. Превратът е извършен с помощта на действащи офицери от Българската армия, преминали на страната на ОФ, съветските войски, навлезли в България на 8 септември и партизани. \r\nОтечественият фронт (ОФ) е обществено-политическа организация, образувана през 1942 г. от левите политически сили у нас. Главната й цел е обща борба срещу хитлеристите и техните български поддръжници. В организацията членуват Българската работническа партия, Българския земеделски народен съюз \"Пладне\", Политическия кръг \"Звено\", Българската работническа социалдемократическа партия и независими интелектуалци. \r\nНа 5 септември 1944 г. СССР обявява война на България. Веднага след това Политбюро на Централния комитет на Работническата партия и Главния щаб на Народоосвободителната въстаническа армия (НОВА) изработват план и започват да го осъществяват още на другия ден – 6 септември. В редица селища на страната се установява отечественофронтовска власт, разбиват се затвори. Избухват стачки – на трамвайните служители в столицата, на миньорите в Перник и др., организират се демонстрации и митинги. Преминаването на границата от съветските войски на 8 септември дава нов тласък на революционните събития в страната. Правителството на Константин Муравиев дава заповед на българската войска да не оказва въоръжена съпротива на частите на Съветската армия. \r\nГлавният удар на промяната е насрочен за 8 срещу 9 септември 1944 г. Малко след 2 часа след полунощ е завладяно Военното министерство, след което се слага ръка на другите стратегически обекти в столицата – Министерството на вътрешните работи, Централната поща, Радиото, Централната гара и др. Веднага след това е формирано правителство с министър-председател Кимон Георгиев (от Политически кръг \"Звено\") и в следния състав: Българската работническа партия има 4-ма представители – Добри Терпешев, Антон Югов, Минчо Нейчев и Рачо Ангелов; БЗНС – 4-ма (Никола Петков, Асен Павлов, Борис Бумбаров и Ангел Държански), Политически кръг \"Звено\" – 4-ма (Кимон Георгиев, Петко Стайнов, Дамян Велчев и Станчо Чолаков), Българската работническа социалдемократическа партия (БРДСП) – 2-ма (Григор Чешмеджиев и Димитър Нейков) и независимите интелектуалци – 2-ма (Петко Стоянов и Димо Казасов). В противоречие с конституцията, правителството издава постановления за освобождаване от длъжност на регентите проф. Богдан Филов, княз Кирил и ген. Никола Михов и за назначаване на нов Регентски съвет, в който влизат проф. Венелин Ганев (независим), Цвятко Бобошевски (независим) и Тодор Павлов (комунист). Членовете на освободеното регентство са арестувани веднага след освобождаването им от длъжност. По-късно са осъдени на смърт от Народния съд и са екзекутирани на 1 и 2 февруари 1945 г. \r\nРано сутринта на 9 септември кабинетът се обръща по радиото с манифест към българския народ. \r\nВ същия ден правителство се обръща към СССР с молба за примирие и съветското командване прекратява военните действия срещу България от 22 ч. българско време. \r\n1943 г. \r\nВ нарушение на конституцията ХХV Народно събрание избира регентство в състав: проф. Богдан Филов (на снимката), член от царската фамилия – княз Кирил Преславски и ген. Никола Михов. Според Търновската конституция в състава на регентството не могат да влизат най-близките роднини на княза. \r\nНазначаването на регентство е наложено от обстоятелството, че на 28 август 1943 г. цар Борис III умира, а цар Симеон II е непълнолетен. \r\nРегентството е временно управление на едно или няколко лица, когато монархът е малолетен, продължително боледува или отсъства от страната или престолът е овакантен. \r\n1908 г. \r\nВ периода 5 - 9 септември в Източните железници е организирана стачка от синдикати, основани от българските социалдемократи Илия Янулов и Григор Василев. На 6 септември БДЖ и Дирекцията на железниците подписват споразумение и на 9 септември Източните железници са окупирани от българската армия (на османска територия от османски части) и стачката е прекратена. Правителството отказва да ги върне на компанията, но предлага да ги откупи въпреки протестите на Портата. \r\n1903 г. \r\nГлавният щаб на Илинденско-Преображенското въстание се обръща към българското правителство с молба за оказване на помощ. \r\nИлинденско-Преображенското въстание е масово народно въстание, организирано и ръководено от Вътрешната македоно-одринска революционна организация (ВМОРО). То има за цел да освободи останалите под Османска власт български земи в Македония и Одринско. \r\nПо силата на Берлинския договор (1878 г.) Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните Велики сили, наложили това решение, и започва борба веднага след оповестяването на решенията на Берлинския конгрес. Борбата придобива организиран характер след създаването на ВМОРО през есента на 1893 г. в Солун. Скоро след това в Македония и Одринско е създадена гъста мрежа от революционни комитети. През 1899 г. е поставено началото и на четническия институт, който изиграва важна роля за масовизирането на организацията и подготовката на въстанието. В началото на ХХ в. настъпват събития, които усложняват обстановката в Македония и Одринско. Неуспехът на Горноджумайското въстание (1902 г.), провокирано от дейци на Върховния македоно-одрински комитет, води до разгрома на голям брой революционни комитети и застрашава организацията от нови провали. Възползвайки се от това въстание, турското правителство съсредоточва големи военни и полицейски сили в тези две области. Това води до стълкновение с турските войски в редица краища на Македония и Одринско и става причина за преждевременното избухване на въстанието. В началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи – Гоце Делчев, Дамян Груев, Георги (Георче) Петров и др., които са противници на каквито и да било прибързани действия, конгресът взима решение за обявяване на общо въстание през пролетта на същата година. Макар и да не са съгласни с това решение, Гоце Делчев и неговите най-близки сподвижници се подчиняват. Те полагат усилия само за неговото отлагане през лятото на същата година и за превръщането му от повсеместно в стратегично, т. е. в действия предимно на въстанически чети в планинските и полупланинските райони, където действията на редовната турска армия се предполага, че не могат да бъдат особено ефективни. На проведения в Смилево окръжен конгрес е изработен планът за въстаническите действия. Избран е ръководен щаб в състав Дамян (Дамян) Груев, Б. Сарафов и А. Лозанчев, на който е делегирано и правото той да определи датата на въстанието. На 21 април (по стар стил) край с. Баница е убит Гоце Делчев. При все това подготовката за въстанието не спира. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л. Маджаров и Ст. Икономов. Въстанието избухва на 20 юли (Илинден) 1903 г., откъдето идва и името му. Най-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсквания между въстаниците и турските войски следват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. \r\n1885 г. \r\nКняз Александър І Батенберг с указ назначава княжеско комисарство за Източна Румелия в състав: Георги Странски (на снимката), Петко Рачов Славейков и Йоаким Груев. \r\nКомисарството в Южна България е временна институция, създадена след провъзгласяването на Съединението на Източна Румелия с Княжество България. То управлява Източна Румелия от името на княз Александър I Батенберг. Пристъпва се постепенно към обединяване на администрацията й с тази на Княжеството. От 1 януари 1886 г. в Източна Румелия влизат в сила приетите в Княжеството закони. Комисарството престава да съществува след международното признаване на Съединението, последвало след подписването на Българо-турската спогодба 1886 г. От 24 юни същата година функциите му се поемат от Народното събрание в Княжеството. \r\n924 г. \r\nПред стените на Константинопол цар Симеон I Велики и император Роман І Лакапин, сключват примирие, а не траен мир, за какъвто настоява византийската страна. \r\nСимеон I Велики е български княз (от 893 г. до 917 г.) и цар (от 917 г. до 927 г.). Син е на княз Борис I (заемал престола от 852 г. до 889 г.). Роден е през 864 г. Завършва Магнаурската школа в периода на най-големия й разцвет, като при обучението си в нея се запознава с произведенията на античните писатели и философи (Магнаурската школа е висше училище във византийската столица Константинопол, считано за едно от най-добрите учебни заведения в средновековието). Съвременниците на Симеон І Велики го наричат \"полугрък\", \"цар книголюбец\" и \"нов Птолемей\" заради много доброто му елино-византийско образование. Замонашава се в Цариград още преди завършването на висшето си образование. \r\nСлед завръщането си в България (886 г.) е подготвян от баща си за глава на българската църква. През 893 г. княз Владимир – Расате (първородният син на княз Борис І и престолонаследник) се отрича от християнството и започва да възвръща в България езичеството. Княз Борис І сваля от престола Владимир, заповядва да бъде ослепен и поставя начело на държавата другия си син – Симеон. \r\nВеднага след като Симеон І заема престола отношенията с Византия се изострят поради факта, че византийският император Лъв VI Философ премества тържището на български стоки от Цариград в Солун. В защита на българските търговци, изложени на произволите на местните византийски власти, и след отказа на Византия за промяна на тази наредба Симеон I навлиза в Източна Тракия и разбива византийците при Одрин. Така в продължение на едно десетилетие той води 4 войни с Византия, предизвикани от нея. \r\nПрез 913 г. Симеон I с българската войска достига стените на Цариград. Това принуждава Византия да признае на Симеон I титлата цар, която е по-висша от титлата княз. През 914 г. Византийската власт анулира това свое решение. Тогава българските войски нахлуват отново в Източна Тракия и превземат Одрин. \r\nНа 20 август 917 г. в Ахелойската битка византийската войска е обкръжена и избита. Вследствие на тази победа през 918 г. Симеон І се провъзгласява за император на ромеите, а българският архиепископ е провъзгласен за патриарх. \r\nПрез 921 г. една българска армия достига до Дарданелите, завладява Галиполския полуостров и се опитва да премине на малоазийския бряг. През 923 г. цар Симеон I отново се явява пред стените на Цариград. Византия поисква да започнат преговори за мир. Такъв не е сключен, но българите снемат обсадата. След това се насочва към Сърбия (924 г.), която е превърната в българска провинция. \r\nЗапочва приготовления за нова война с Византия, но на 27 май 927 г. внезапно умира от сърдечен удар. \r\nПри управлението на Симеон I България достига своето най-голямо политическо, военно и културно могъщество. България опира на 3 морета - Черно, Бяло и Адриатическо. Симеон I има титла и положение, равностойни на византийския василевс. Той е вторият владетел след Карл Велики, който придобива титла, равнозначна на тази на византийския император. Българската църква си извоюва автокефалност (независимост). Царуването на Симеон I се определя като Златен век за българската книжнина и култура. Осъществява културна и религиозна реформа, като заменя гръцкия език и книжнина със старобългарска и византийското духовенство с българско. България се превръща в духовен център на славянския свят. Голям разцвет достигат архитектурата и изкуството. Построени са много нови църкви, крепости, пътища. Столицата е преместена във Велики Преслав, който по време на управлението на Симеон І се превръща в един от основните културни центрове на Югоизточна Европа и град, съперничещ на Цариград по великолепие. В България пристигат учениците на светите равноапостоли Кирил и Методий. Сам се занимава с книжовна дейност и участва в културния живот на страната. Някои автори отъждествяват Симеон I с Черноризец Храбър. На тази дата умират: \r\n1948 г. \r\nУмира Фердинанд Сакскобургготски – български княз /1887 – 1908/ и цар /1908 – 1918/. Основател на династията на Кобургите в България. \r\n1932 г. \r\nУмира Стоян Стоянов Заимов –български възрожденец, революционер, просветен деец, общественик и писател. Роден е на 12 август 1853 г. в Чирпан. През 1867 г. постъпва в класното училище в Стара Загора. Член е на революционен комитет в града. Прехвърля се в Пловдив, където завършва педагогически курс (1870-1871 г.) и започва да учителства. След покушение над хасковски чорбаджия е заточен в Диарбекир, откъдето впоследствие избягва. През 1874 г. се прехвърля в Румъния. В Браила редактира в-к \"Михал\" (1875 г.). Участва в основаването на Гюргевския централен комитет, определен е за апостол на Врачанския революционен окръг. Заловен е от турските власти и е осъден на доживотен затвор в Мала Азия (крепостта \"Сен Жан д’Акр\"). След Освобождението учи в Педагогическия институт в Москва (1880-1882 г.), учителства в различни градове на България, директор е на Народната библиотека в София и др. Автор е на мемоарното произведение \"Миналото\" (1884-1888 г.), от което излизат само 4 от замислените 12 тома. Популярна е и биографичната му книга \"Васил Левски. Живот и дейност\" (1895 г.). На тази дата са родени: \r\n1941 г. \r\nРоден е Станислав Стратиев (псевдоним на Станко Стратиев Миладинов) – български белетрист, драматург и сценарист. През 1968 г. завършва българска филология в Софийския университет “ Св. Климент Охридски”. През 1962 г. работи като фрезист в завод “Васил Коларов”. В периода 1986-1976 г. е редактор на в-к “Стършел”. Член е на Съюза на българските писатели. За първи път печата през 1958 г. във в-к “Средношколско знаме”. Първите си успехи постига в прозата с творбите “Пътешествие без куфар”, “Самотните вятърни мелници”, “Диви пчели”, “Кратко слънце”, “Пейзаж с куче”, “Живот в небето”, “Замъци от слама”. Утвърждава се като един от най-талантливите и смели сатирици изобличители в българска театър - “Римска баня”, “Сако от велур”, “Рейс”, “Земята се върти”, “От другата страна”, “Подробности от пейзажа”, “Мамут”, “Балкански синдром”, “Живот в небето”, “Българският модел”. През 1993 г. излизат като отделни книги “Българският модел” и “Упражнения по другост”. В киното започва с името на утвърден прозаик и драматург. Сценариите му, написани професионално, са преимуществено адаптации на негови пиеси и повести. В тях критикува консумативния дух на т. нар. зряло социално общество. С редки изключения филмите, реализирани по негови сценарии, се радват на радушен зрителски прием: “Пазачът на крепостта” (1973 г.), “Гардеробът” (тв, 1975 г.), “Формула’73”, “Кратко слънце” (1979 г.), “Слънце на детството” (тв, 1981 г.), “Оркестър без име” (1982 г.), “Равновесие” (1983 г.), “Българският модел’93” (тв, 1993 г.), “Оркестър без име” II (1994 г.). Награди: на София за литература и театър; “Чудомир” за хумористичен разказ; “Хитър Петър” за сатирична книга (1993 г.). През 1991 г. взема първа награда на Международния конкурс за европейски пиеси в Мобьож, Франция. През 1993 г. печели Втора награда на Световен конкурс, за драма на ВВС. Носител е на сребърен медал на Московския кинофестивал. Пиеса “Мотиви за кларинет” (2001 г.). Умира на 9 септември 2001 г. \r\n1828 г. \r\nРоден е Йоаким Груев (Й. Г. Пройчев) - български възрожденски писател и педагог. Учи при З. Круша, Н. Рилски, Хр. Пулеков. От 1844 г. е ученик в гръцки училище в Пловдив. От 1856 г. до 1868 г. е учител в българското класно училище в Пловдив, взема участие в църковната борба. Изпълнява редица длъжности в турската администрация. По време на Априлското въстание е затворен в Пловдивския затвор. След Освобождението работи в съдебната власт, директор е на просвещението в Източна Румелия (1879-1884 г.), помощник-княжески комисар на Пловдивска област, директор на Пловдивската девическа гимназия. Дописен член е на българското книжовно дружество (днес Българска академия на науките) от 1881 г., редовен член е от 1884 г. Разнообразна е дейността му в областите филология (един от създателите е на пловдивската правописна етимологична школа, преводач е, побългарител е, поет е, съставител е на учебници по граматика), етнография, естествени науки и др. Създател е на народната библиотека \"Иван Вазов\" в Пловдив. Умира на 1 август 1912 г. в Пловдив. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.09", "title": "Денят 9 септември в българската история"}
{"url": "http://www.focus-news.net/news/2018/09/09/2564890/smolyan-obshtinata-organizira-pryako-izlachvane-na-vsichki-sreshti-na-balgarskiya-otbor-ot-svetovnoto-po-voleybol-za-mazhe.html", "text": "Специално за всички фенове, Община Смолян организира пряко излъчване на всички срещи на Българския отбор от Световното по волейбол за мъже, на Амфитеатъра на Стария център. Съобщиха от пресцентъра на  Общината . Шампионатът ще се проведе от 9 до 30 септември. На 9 септември, от 19:30 часа, ще бъде срещата България – Финландия, на 13 септември, от 20:30 часа, ще играят Иран и България, а следващите срещи са 14 септември, от 20:30 часа - България-Пуерто Рико, 16 септември, от 20:30 часа Куба-България, и 18 септември, от 20:30 часа - България-Полша.", "date": "2018.09.09", "title": "Смолян: Общината организира пряко излъчване на всички срещи на българския отбор от световното по волейбол за мъже"}
{"url": "http://www.focus-news.net/news/2018/09/09/2564891/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-aleya-na-knigata.html", "text": "Въвежда се временна организация на движението във връзка с провеждането на Алея на книгата. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите обслужващи монтажа и демонтажа на съоръженията и извън местата в режим на платено паркиране „служебен абонамент”, както следва: \r\n-  от 07.00 до 19.00 часа на ул. „Уилям Гладстон” между бул. „Витоша” и ул. „Цар Асен” – 4 паркоместа.", "date": "2018.09.09", "title": "София: Въвежда се временна организация на движението във връзка с провеждането на Алея на книгата"}
{"url": "http://www.focus-news.net/news/2018/09/09/2564893/regnum-benyamin-netanyahu-se-nadyava-v-yerusalim-da-bade-otkrito-posolstvo-na-balgariya.html", "text": "Правителството на България взе решение за откриване на генерално консулство на страната в Ерусалим. За това обяви министър-председателят на страната Бойко Борисов по време на съвместна пресконференция с неговия израелски колега Бенямин Нетаняху по време на официалното си посещение в Израел, предава   Regnum. \r\n„Всеки ден в Израел пристигат не по-малко от пет самолета с български туристи, затова и поех отговорността, че от януари ще започне работата си почетното консулство на България в Йерусалим“, заяви Борисов. Обявено е , че консулството в Йерусалим ще обслужва цялата територия на Израел. Бенямин Нетаняху от своя страна изрази надежда, че откриването на консулството ще стане първа крачка в Ерусалим да бъде открито и българско посолство. \r\nБойко Борисов е на двудневно посещение в Израел. По време на преговорите двамата министър-председатели са обсъдили усилията по борбата срещу тероризма и киберпрестъпността, сътрудничеството в сферата на здравеопазването и селското стопанство. \r\nБорисов и Нетаняху също са участвали в церемония по откриването в Тел Авив на паметник-близнак на разположения в София подвиг на българите, спасили евреите в годините на Втората световна война.  Виктор Турмаков", "date": "2018.09.09", "title": "Regnum: Бенямин Нетаняху се надява в Йерусалим да бъде открито посолство на България"}
{"url": "http://www.focus-news.net/news/2018/09/09/2564894/kyustendil-dvuposochno-v-edna-lenta-se-izvarshva-dvizhenieto-po-tretoklasen-pat-107-v-uchastaka-mezhdu-selo-pastra-i-rilski-manastir-ot-km-27575-do-km-27825.html", "text": "Двупосочно движение в една лента се извършва на третокласен път 107 в участъка между село Пастра и Рилски манастир от км 27+575 до км 27+825, поради извършване на аварийно-възстановителни дейности по обрушване на ската.  Движението се ограничава за кратки периоди от 10 минути и се регулира от светофарна уредба  и при необходимост от сигналисти. Това съобщи за   Радио \"Фокус\" – Пирин  дежурният в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Шофьорите да се движат с повишено внимание на третокласен път 623 Бобов дол-Жедна от км 14+800 до км 15+560, тъй като се изгражда ново трасе и се усвояват нови площи. Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. \r\nНатали СТЕФАНОВА", "date": "2018.09.09", "title": "Кюстендил: Двупосочно в една лента се извършва движението по третокласен път 107 в участъка между село Пастра и Рилски манастир от км 27+575 до км 27+825"}
{"url": "http://www.focus-news.net/news/2018/09/09/2564876/gd-granichna-politsiya-intenziven-e-trafikat-na-gkpp-dunav-most-vidin-makaza-ilinden-i-kapitan-andreevo.html", "text": "Интензивен е трафикът на ГКПП \"Дунав мост - Видин\", \"Маказа\", \"Илинден\" и \"Капитан Андреево\". Това съобщиха от пресцентъра на  Главна дирекция \"Гранична полиция\".  Информацията за трафика на българските гранични контролно-пропускателни пунктове към 6.00 ч. \r\nИнтензивен на вход за леки автомобили е трафикът на ГКПП \"Маказа\" и ГКПП \"Илинден\". \r\nНа българо-турската граница на ГКПП \"Капитан Андреево\" трафикът е интензивен на изход от товарни автомобили. \r\nНа българо-румънската граница трафикът е интензивен за товарни автомобили на вход и изход на ГКПП \"Дунав мост Видин\". \r\nНа всички останали гранични пунктове трафикът е нормален.", "date": "2018.09.09", "title": "ГД \"Гранична полиция\": Интензивен е трафикът на ГКПП \"Дунав мост - Видин\", \"Маказа\", \"Илинден\" и \"Капитан Андреево\""}
{"url": "http://www.focus-news.net/news/2018/09/09/2564895/denyat-9-septemvri-v-svetovnata-istoriya.html", "text": "На тази дата през 337 г. - тримата сина на император Константин си поделят Римската империя. По това време през 1850 г. - Калифорния става 31-вият американски щат. През 2006 г. - след няколко неуспешни опита совалката “Атлантис” e изстреляна от космодрума Кейп Канаверал. Изстрелването на “Атлантис” е планирано за 27 август, но е отлагано четири пъти: заради удар на мълния, заради тропическа буря и заради технически проблеми.  \r\n2017 г.  \r\nЕгипет обявява откриването на гробница в Луксор, принадлежаща на кралски златар, който е живял преди повече от 3500 години в 18-та династия. \r\n2017 г.  \r\nУраганът “Ирма” удря Куба. Смърт на най-малко 25 души в Карибите. \r\n2017 г.  \r\nВицепрезидентът на Уругвай Раул Сендик подава оставка. \r\n2016 г. \r\nСеверна Корея провежда ядрен тест с мощност 10 килотона на площадката за ядрени оръжия Пунгие-ри. \r\n2016 г. \r\nПреизбран е президентът на Габон - Али Бонго. \r\n2015 г. \r\nПредседателят на Европейската комисия Жан-Клод Юнкер настоява в речта си „За състоянието на Съюза“ ЕС да узакони имиграцията, както и да участва по-активно в решаването на проблемите в Сирия и Либия, защото основното право на убежище е едно от най-важните европейски права. \r\n2015 г. \r\nЮнкер подкрепя създаването на европейски трезор, който да гарантира депозитите на европейските граждани. \r\n2015 г. \r\nКралица Елизабет Втора става най-дълго управлявалият монарх в историята на Великобритания като надминава прапрабаба си Виктория, която властва 63 години и 7 месеца. \r\n2014 г. \r\nХоландският съвет по безопасност обнародва предварителния доклад за причините на катастрофата на малайзийския самолет. \r\n2013 г. \r\nВ Норвегия се провеждат парламентарни избори. \r\n2012 г. \r\nВ сила влиза споразумение между САЩ и Русия улесняващ визовия режим за граждани на двете страни посредством възможността за издаване на многократни половин годишни визи. \r\n2011 г. \r\nПрезидентът на САЩ Барак Обама обяви извънредно положение в щатите Ню Йорк и Пенсилвания и евакуация на стотици хиляди американци във връзка с катастрофалните наводнения причинени от тропическата буря Ли. \r\n2009 г. \r\nЗлатен век (отличие) е връчен на френския галерист и колекционер Жан-Пол Виллен \r\n2006 г. \r\nСлед няколко неуспешни опита совалката “Атлантис” e изстреляна от космодрума Кейп Канаверал. \r\nИзстрелването на “Атлантис” е планирано за 27 август, но е отлагано четири пъти: заради удар на мълния, заради тропическа буря и заради технически проблеми. \r\nКомандир на шестчленния екипаж на “Атлантис” е Брент Джетт, а негов заместник е Крис Фъргюсън. Останалите четирима астронавти са Даниъл Бърбанк, Хайди Стефанишин-Пайпър, Джо Танер и канадецът Стив Маклийн. \r\nСовалката “Атлантис” е четвъртата совалка на НАСА. Дълга е около 45 м и широка 9 м. Вместимостта й е 17 души, плюс петима изследователи. \r\n2003 г. \r\n9 септември е обявен за Световен ден на красотата \r\n1999 г. \r\nВ нощта срещу 9 септември в 9-етажен блок на улица “Гурянов” в Москва експлодира бомба с мощност равна на 300-400 кг тротил. 94 души умират, 164 са ранени, половината от сградата е напълно разрушена. \r\n1991 г. \r\nТаджикистан обявява независимостта си \r\n1886 г. \r\nВ Берн, Швейцария е подписана конвенция за защита на литературните и художествени произведения. Това е първият международен акт в областта на авторското право. \r\n1885 г. \r\nВ хода на кримската война (1855 г. – 1856 г.) англо-френските войски, действащи на Кримския полуостров, завладяват Севастопол след 349-дневна обсада. Падането на Севастопол принуждава руското правителство да поиска от Турция и от нейните съюзници прекратяване на бойните действия и започване на преговори за подписване на примирие. \r\nКримската война (1855 г. – 1856 г.) е война на Русия с коалицията на Великобритания, Франция, Турция и Сардиния. Засилването на експанзията на Великобритания и Франция за завладяване на нови пазари и колонии среща съпротивата на Русия, която се стреми да защити своите икономически и политически интереси по крайбрежието на Черно море и да укрепи влиянието си на Балканите. Турция се стреми с помощта на съюзниците си да откъсне от Русия Крим и Кавказ. Използвайки религиозните спорове, Турция започва война срещу Русия (октомври 1853 г.). През февруари 1854 г. обединеният англо-френски флот навлиза в Черно море и Русия обявява война на Великобритания и Франция. Русия участва в Кримската война с армия от 700 000 души, а нейните противници - с 1 млн. души. Руската армия е не само по-малка, но и по-лошо въоръжена. Бойните действия на сухопътните войски протичат на Балканите, в Кавказ и на Кримския полуостров; флотът действа основно в Черно море и в Тихия океан. През 1853 г. руската армия на ген. М. Д. Горчаков (82 000 д.) и турската армия на Омер паша (ок. 150 000 д.) водят ограничени бойни действия на Балканския полуостров. Руски войски обсаждат крепостите Русе и Силистра. В Кавказ са отблъснати опитите на турската армия на Абди паша (100 000 д.). Руски черноморски флот блокира турския флот в северните пристанища и в Синопското морско сражение (1853 г.) унищожава турската ескадра на Осман паша. През пролетта на 1854 г. руските войски под командването на ген. И. Ф. Паскевич форсират Дунав и завладяват много турски крепости на Балканите. Враждебната позиция на Австрия принуждава Русия да изтегли армията си зад р. Дунав и след това да остави Молдова и Влашко. През пролетта на 1854 г. англо-френски флот блокира Балтийско море и Севастопол, атакува Петропавловск Камчатски и провежда демонстративни действия в Бяло и Баренцево море. През септември в Крим е стоварена англо-френска експедиционна армия под командването на А.-Ж. Сент Арно и Ф. Дж. Реглан. Тя разбива руските войски на А. С. Меншиков (ок. 34 000) при р. Алма и обсажда Севастопол. Героичната отбрана на Севастопол от руския гарнизон под ръководството на адмирал В. А. Корнилов заставя съюзното командване да се откаже от щурма на крепостта и да премине към продължителна обсада. През 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор през 1856 г. \r\n1850 г. \r\nКалифорния става 31-вият американски щат На тази дата умират: \r\n1976 г. \r\nУмира Мао Дзе-Дун – китайски политик и държавен деец, създател на “маоизма” – азиатска разновидност на комунизма (социалшовинизма). \r\nМао Дзе-Дун е роден на 26 декември 1893 г. В периода 1954-1959 г. е председател на КНР. Председател е на ЦК на Китайската комунистическа партия (ККП) от 1943 г. Член е на Китайската КП от създаването й (1921 г.). Идеологията на Мао Дзе-Дун е еклектичен конгломерат от различни източници: конфуцианство, анархизъм, троцкизъм, национализъм и др. През 60-те години е идеолог на т. нар. културна революция, която нанася тежък удар на ККП и китайската икономика, като ги връща десетилетия назад. Член е на ЦК на е Китайската комунистическа партия в периода 1923-1925 г. От 1928 г. член на Политбюро на ЦК. От 1949 г. до 1954 г. е председател на Централния народно правителствен съвет на Китайската народна република. През 1958 г. предлага авантюристичния курс на “трите червени знамена” (новата “генерална линия”, “големия скок”, “народната комуна”); за перманентната революция и за културната революция. На IХ конгрес на Китайска КП (1969 г.) идеите му повторно са провъзгласени за теоретична основа на идеологията на Китайска КП, а Мао Дзе-Дун е обявен за пожизнен вожд на партията. През 1976 г. са подведени под съдебна отговорност съпругата му Цзяо Цин и нейните привърженици - стратезите на “културната революция”. На тази дата се раждат :  \r\n1968 г. \r\nРоден е Гай Ричи – английски режисьор, продуцент и сценарист. В началото режисира музикални видеоклипове и реклами. Първият му филм е \"Две димящи дула\" (1999 г.). През 2000 г. снима \"Гепи\". Филмография: \"Звезда\" (2001 г.), \"Изгубени\" (2002 г.). \r\n1960 г. \r\nРоден е Хю Грант – английски киноактьор.  \r\n1828 г. \r\nРоден е граф Лев Николаевич Толстой – руски писател. Толстой постъпва в Казанския университет през 1844 г., отначало във Факултета по източни езици и култура, а след това - в Юридическия факултет. Напуска университета през 1847 г., след което известно време учителства в Ясна поляна. Заминава за Кавказ през 1851 г. и постъпва на военна служба. По това време създава повестите “Детство” (1852 г.), “Юношество” (1854 г.), разказите “Набет” (1853 г.) и “Записки на маркировчика” (1855 г.); започва повестта “Казаци”. Участва в Кримската война (1853-1856 г.), след която напуска армията и пътува из Европа. Посещава Франция, Швейцария, Северна Италия, Германия. Публикува в сп. “Съвременник” (до 1859 г.); сътрудник е на сп. “Руски вестник”. Пътува в Западна Европа през 1860 г., за да изучи организацията на образованието в селските училища. В творбите си се стреми да изобразява народните характери и да представя епически събития. Неговият роман “Война и мир” е уникално явление в руската и в световна литература, в който се съчетават дълбочината на психологичния роман с размаха на епическия рисунък. През 70-те години създава романа “Ана Каренина” (1879-1880 г., издадена през 1884 г.). През 80-те години спира да се занимава с художествено творчество. Започва да се занимава със земеделие и обущарство. Отпечатва няколко публицистични творби, призовава разума и достойнството на хората да се поставят в служба на взаимопомощта между всички членове на обществото. В този период написва няколко повести: “Смъртта на Иван Илич” (1884-1886 г.), “Кройцерова соната” (1887-1889 г.), “Дявол” (1889-1890 г.) и драмите “Силата на мрака” (1886 г.) и “Плодовете на просвещението” (1886-1890 г.). През 90-те години Толстой пише романът “Възкресение” (1889-1899 г.), който предизвиква обществен скандал. Толостой е отлъчен от Православната църква през 1901 г. В края на живота си живее в Ясна поляна. Поддържа връзки с много видни руски интелектуалци - А. П. Чехов, М. Горки, В. Г. Короленко и др. \r\n1737 г. \r\nРоден е Луиджи Галвани – италиански анатом и физиолог. Един от създателите е на учението за електричеството, основоположник е на електрофизиологията. Получава образование в Болонския университет; преподава медицина. Първите изследвания прави в областта на сравнителната анатомия. Започва опити по изследване на електричеството в животните (1771 г.). Изследва способността на мускулите на жабата да се свиват под въздействието на електрични ток. Опитите на Луиджи Галвани са обяснени от А. Волта, помагат да изобрети нов токоизточник - галваничен елемент. Умира 4 декември 1798 г. в Болоня. \r\n1585 г. \r\nРоден е Херцог Арман Жан дю Плеси Ришельо – френски държавник, защитник на абсолютизма, пръв министър, кардинал от 1622 г. През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политическите привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция открито влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. През 1635 г. основава Френската академия. Умира на 4 декември 1642 г. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.09", "title": "Денят 9 септември в световната история"}
{"url": "http://www.focus-news.net/news/2018/09/09/2564896/blagoevgrad-intenzivno-e-dvizhenieto-po-glaven-pat-e-79-i-am-struma-v-uchastaka-ot-oblastta.html", "text": "Интензивно е движението по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Повишена е опасността от падащи камъни в района на Кресненското дефиле и прохода Предел. Няма ремонтни дейности на територията на Благоевград и региона. Няма регистрирани тежки пътни инциденти през изминалата нощ. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.09.09", "title": "Благоевград: Интензивно е движението по главен път Е-79 и АМ „Струма“ в участъка от областта"}
{"url": "http://www.focus-news.net/news/2018/09/09/2564899/regnum-gazprom-pokani-balgariya-za-obsazhdane-na-tsenite-na-ruskiya-gaz.html", "text": "Руската компания „Газпром“ покани представители на България на преговори по въпроса за новите цени на природния газ, предава  Regnum. \r\n„В момента от момента на публикуването на решението на ЕК по антимонополното дело срещу „Газпром“ в официалния бюлетин на ЕС са изминали 10 седмици, срок, за да може компанията да покани страните, които това решение засяга“, заяви председателят на Комисията по енергийно и водно регулиране на България Иван Иванов. \r\nСпоред него, в София разчитат, че преговорите с руската страна „ще доведат до най-добри условия за България в рамките на договора за доставка на природен газ“. „Какви ще бъдат резултатите, зависи от тяхното поведение“, заяви Иванов.  Виктор Турмаков", "date": "2018.09.09", "title": "Regnum: „Газпром“ покани България за обсъждане на цените на руския газ"}
{"url": "http://www.focus-news.net/news/2018/09/09/2564898/plovdiv-povishena-e-opasnostta-ot-padashti-kamani-po-patishtata-v-planinskite-rayoni-na-oblastta.html", "text": "Повишена е опасността от падащи камъни по пътищата в планинските райони на областта и особено по направленията Асеновград - Смолян, Кричим - Девин и Юговско ханче - Югово - Лъки. Това съобщиха за  Радио „Фокус“ - Пловдив  от Областното пътно управление. До 30 септември преминаването по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив - Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. Ограничено е преминаването на камиони над 5 тона по стоманения мост над река Марица при село Градина, който е на третокласния път Плодовитово – Първомай – Асеновград. Обходният маршрут за моторните превозни средства е по пътя Стара Загора – Поповица и пътя София – Пловдив – Свиленград. \r\nДвижението в Пловдив и областта се извършва с нормална интензивност. Пътните настилки са сухи. \r\nМария РУСЕВА", "date": "2018.09.09", "title": "Пловдив: Повишена е опасността от падащи камъни по пътищата в планинските райони на областта"}
{"url": "http://www.focus-news.net/news/2018/09/09/2564897/reuters-spored-sotsiologicheskite-prouchvaniya-podkrepata-za-upravlyavashtata-koalitsiya-v-germaniya-e-na-rekordno-niski-ravnishta.html", "text": "Общата подкрепа към  „Съюза“ (ХДС/ХСС) на канцлера Ангела Меркел и коалиционните му партньори от Германската социалдемократическа партия е достигнала до рекордно ниски равнища, предава   Reuters. \r\nСпоред проучването на бюрото за социологически изследвания „Емнид“ подкрепата за ХДС/ХСС е едва 29%. По време на изборите за Бундестаг от миналия септември „Съюзът“ спечели 32,9% от гласовете. \r\nГСДП бележи подкрепа от едва 17%. На миналите избори партията спечели 20,5% от гласовете.   Виктор Турмаков", "date": "2018.09.09", "title": "Reuters: Според социологическите проучвания подкрепата за управляващата коалиция в Германия е на рекордно ниски равнища"}
{"url": "http://www.focus-news.net/news/2018/09/09/2564901/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-zaradi-svlachishte.html", "text": "Интензивен е трафикът на пътен възел „Качица“ и ул. „Магистрална“ във Велико Търново– част от главен път София – Варна, предаде репортер на Радио „Фокус” – Велико Търново. Трафикът по основните улици и булеварди в града в почивния ден Времето e слънчево. Пътните настилки са сухи. Температурата на въздуха е 15 градуса. По-натоварено е движението по бул. „България“, ул. „Никола Габровски“ и ул. „Васил Левски“, която е отворена за двупосочно движение.  Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.09.09", "title": "Велико Търново: Движението се осъществява в една лента през прохода Твърдица – Елена от км 47 до км 48 заради свлачище"}
{"url": "http://www.focus-news.net/news/2018/09/09/2564902/deutsche-welle-mateo-salvini-se-e-svarzal-s-kraynodyasnoto-dvizhenie-na-stiyv-banan-predi-izborite-za-evropeyski-parlament.html", "text": "Вътрешният министър на Италия се е свързал със съмишленици в базираното в Брюксел, организирано от бившия съветник в Белия дом Стийв Банън, крайнодясно „Движение“. Целта им популистките и евроскептичните партии на континента да увеличат влиянието си след изборите за Европейски парламент през май следващата година, предава   Deutsche Welle. \r\n„Изборите са шанс за историческа промяна и последна възможност за спасението на Европа“, заяви Салвини. „Работим, за да станем основната европейска парламентарна група и да забравим лошата социалистическа парабола, която донесе несигурност и безработица“, допълни той. \r\nДен по-рано той се срещна с Банън, създател на „Движението“, което трябва да обедини евроскептиците в Европа. Банън иска да създаде форум чрез който „да се уравновесят“ политиките на европейска интеграция, задълбочавани от германския канцлер Ангела Меркел и президентът на Франция Еманюел Макрон.  Виктор Турмаков", "date": "2018.09.09", "title": "Deutsche Welle: Матео Салвини се е свързал с крайнодясното „Движение“ на Стийв Банън преди изборите за Европейски парламент"}
{"url": "http://www.focus-news.net/news/2018/09/09/2564903/pazardzhik-povishena-e-opasnostta-ot-padashti-kamani-po-patishtata-peshtera-batak-shiroka-polyana-varvara-gara-kostandovo-i-belovo-yundola.html", "text": "Спокоен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление - Пазарджик. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.09", "title": "Пазарджик: Повишена е опасността от падащи камъни по пътищата Пещера – Батак – Широка поляна, Варвара – Гара Костандово и Белово – Юндола"}
{"url": "http://www.focus-news.net/news/2018/09/09/2564907/sofiya-belogradchishkiyat-episkop-polikarp-shte-oglavi-liturgiya-v-manastira-sv-sv-yoakim-i-anna-v-selo-bistritsa.html", "text": "На 9 септември всяка година Православната църква прославя светите праведни богоотци Йоаким и Анна. По този повод с благословението на Негово светейшество Българския патриарх и Софийски митрополит Неофит, в манастира \"Св.св. Йоаким и Анна\",  на софийското село Бистрица\", ще бъде отслужена Архиерейска света Литургия, предаде репортер на  Агенция \"Фокус\".  Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит.  \r\nНикола ПЕТКОВ", "date": "2018.09.09", "title": "София: Белоградчишкият епископ Поликарп ще оглави литургия в манастира \"Св. св. Йоаким и Анна\"  в село Бистрица"}
{"url": "http://www.focus-news.net/news/2018/09/09/2564906/gabrovo-dvizhenieto-po-pat-gabrovo-stomanetsite-tryabva-da-se-osashtestvyava-s-povisheno-vnimanie-poradi-propadnal-uchastak-na-asfaltova-nastilka.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата на въздуха е 15°. Проходът Шипка е отворен за движение. Там остава в сила ограничение за МПС за превоз на товари над 12 тона и ремаркета и полуремаркета над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак, забраняващ влизането на превозни средства с ширина, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена до 31 октомври. \r\nНадежда КРЪСТЕВА", "date": "2018.09.09", "title": "Габрово: Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка"}
{"url": "http://www.focus-news.net/news/2018/09/09/2564904/prof-iskra-baeva-istorik-modelat-sled-9-septemvri-1944-g-e-nalozhen-s-represii-no-sashtevremenno-modernizira-stranata.html", "text": "Моделът след 9 септември 1944 г. е наложен с репресии, но същевременно модернизира страната. Това каза преподавателят в Историческия факултет на Софийския университет „Св. Климент Охридски“ проф. д-р Искра Баева в интервю за  Агенция „Фокус“ . Тя обясни, че след тази дата в България има промяна в политиката, икономиката, социалния живот, културата и демографията. „С дотогавашното развитие на България е скъсано кардинално и започва изграждането на нов социално-икономически модел. Това е моделът на държания социализъм от съветски тип. Той е пренесен от Съветския съюз и е реализиран най-вече от българските комунисти. Известно е, че този модел е наложен с помощта на мащабни политически репресии, че той отстранява от обществения живот цели класи, но същевременно модернизира България – осъществява ускорена индустриализация, създава едро машинизирано аграрно производство, урбанизира държавата, което вкарва традиционния български селянин в градския бит с придобивки като вътрешна тоалетна, течаща вода, баня, централно отопление, задължително прогимназиално образование, достъпни културни институции и също такива медицински услуги“, обясни проф. Баева. Тя поясни, че изчерпването на модела започва през 60-те години, а завършващият му етап настъпва през 80-те години.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.09", "title": "Проф. Искра Баева, историк: Моделът след 9 септември 1944 г. е наложен с репресии, но същевременно модернизира страната"}
{"url": "http://www.focus-news.net/news/2018/09/09/2564909/ria-novosti-gartsiya-e-izrazila-protest-kam-sasht-zaradi-zayavlenie-po-makedonskiya-vapros.html", "text": "Гърция е изразила рязък протест към САЩ във връзка със заявление на помощник-държавния секретар Уес Мичъл за „водещата роля на американската дипломация при решаването на македонския проблем“ и в подписването на споразумението за името между Атина и Скопие, предава  РИА Новости,  позовавайки се на местни медии. \r\nМнозина политолози отбелязват, че споразумението е подписано под натиска на САЩ и НАТО, което е отричано от Гърция\t, но заявлението на Мичъл фактически потвърждава това. \r\nТова предизвика реакцията на външният министър на Гърция Никос Кодзиас и „показва, че отношенията на двете страни може да са на добро равнище, но без съмнение не са безоблачни“, смята местното издание „Документо“. \r\n\"Изявлението на Мичъл изненада мнозина, защото през юни по време на изслушване в Комисията по външни отношения на Сената, той каза, че това, което са направили лидерите на Гърция и Македония, наистина е исторически и ако е успешно, може да стане нещо като Дейтънските споразумения по  мащаб на последствията“- се казва в статията. \r\n„ Въпреки това, Атина е особено загрижена за изявлението на официален представител на САЩ, заявил, че американската страна е дала възможност за подписването на споразумението“, пише „Документо“. \r\nИзданието отбелязва, че „в опит да спечели политическа изгода Мичъл създава невярна представа и дава храна за всички видове противници на решаването на проблема с името. Твърди се, че Гърция се е подала на американския натиск и, следователно, е била принудена“ да реши проблема. „В действителност, Мичъл изкривява реалността“, заключва „Документо“.  Виктор Турмаков", "date": "2018.09.09", "title": "РИА Новости: Гърция е изразила протест към САЩ заради заявление по „македонския въпрос“"}
{"url": "http://www.focus-news.net/news/2018/09/09/2564911/d-r-gecho-zhekov-mbal-razgrad-15-dushi-ostavat-v-bolnitsata-sled-katastrofata-na-patya-razgrad-blagoevo-chetirima-sa-v-tezhko-sastoyanie-dvama-ot-tyah-sa-s-opasnost-za-zhivota.html", "text": "Четирима души са в тежко състояние след катастрофата Разград - Благоево, двама от тях са с опасност за живота. Това каза за  Агенция „Фокус“  директорът на МБАЛ – Разград  „Св. Иван Рилски“ д-р Гечо Жеков. Той поясни, че във вчерашния ден, вследствие на катастрофата в МБАЛ - Разград са постъпили 18 души, като трима от тях към момента са изписани. Директорът на болницата обясни, че в тежко състояние са четирима души: три жени и един мъж. По думите му рискови са двама от тях - мъж на 82 години и жена на  около 50. Д-р Жеков допълни, че възрастният мъж е в кома и ще бъде транспортиран до Варна. „Консултиран е с неврохирург, той е с травма на главата“, допълни още д-р Жеков.  \r\nПо отношение на жената с опасност за живота, директорът на болницата уточни, че по време на прегледите е открито, че има руптура на черен дроб. „Оперирана е веднага. Дано да се стабилизира“, коментира още д-р Жеков.  \r\n„Екипите веднага бяха на място. Не сме имали такава катастрофа да обслужваме и да не дава Господ“, коментира вчерашния инцидент директорът на разградската болница.   \r\nДеница КИТАНОВА", "date": "2018.09.09", "title": "Д-р Гечо Жеков, МБАЛ – Разград: 15 души остават в болницата след катастрофата на пътя Разград-Благоево - четирима са в тежко състояние, двама от тях са с опасност за живота"}
{"url": "http://www.focus-news.net/news/2018/09/09/2564912/pazardzhik-politseyski-patrul-e-razpolozhen-na-izhoda-na-grada-v-posoka-plovdiv.html", "text": "Полицейски патрул е разположен на изхода на Пазарджик в посока Пловдив, предаде репортер на  Радио „Фокус“ – Пазарджик . Полицаите следят за спазването на скоростното ограничение, за неправилното изпреварване в този участък, както и за правоспособността на водачите. Движението по пътя Пазарджик - Пловдив е с нормална интензивност, пътните настилки са сухи. \r\nАлбена ЖИЛЕКОВА", "date": "2018.09.09", "title": "Пазарджик: Полицейски патрул е разположен на изхода на града в посока Пловдив"}
{"url": "http://www.focus-news.net/news/2018/09/09/2564913/pss-planinski-spasiteli-sa-okazali-pomosht-na-zhena-s-naranen-krak-v-pirin.html", "text": "Планински спасители са оказали помощ на жена с наранен крак в Пирин. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . На 8 септември към 14.45 ч. е постъпил сигнал за жена с наранен крак в Пирин планина. Жената e била заедно с група туристи и си е наранила крака вследствие на падане в района на Попово езеро. Един екип планински спасители са я транспортирали и са я предали на близките ѝ.  \r\nДеница КИТАНОВА", "date": "2018.09.09", "title": "ПСС: Планински спасители са оказали помощ на жена с наранен крак в Пирин"}
{"url": "http://www.focus-news.net/news/2018/09/09/2564915/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Планинските спасители препоръчаха на туристите да се съобразяват с променящата се метеорологична обстановка. Температурите варират между 5 и 14 градуса. Времето е облачно по билата, духа и слаб до умерен вятър. В по-ниските части на планините времето е ясно. \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2018.09.09", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/09/2564914/stara-zagora-mladezhi-ot-yuzhna-koreya-posetiha-mezhdunarodniya-mladezhki-tsentar-v-grada.html", "text": "Министерството на младежта и спорта за единадесета поредна година е домакин на международен обмен с участието на младежи от Република Южна Корея. Това съобщиха от пресцентъра на  Община Стара Загора . В програмата на делегацията са включени посещения на различни български градове с цел обмяна на опит и добри практики. \r\nМладежите и представителите на Министерството на равенство между половете и семейството на Република Южна Корея, заедно с експерти на Министерство на младежта и спорта, посетиха Международния младежки център в Стара Загора. Гостите се запознаха с мисията, визията, целите и дейностите на първия в България младежки център със Знак за качество. По-късно те наблюдаваха и състезание по стрийт фитнес, организирано от екипа на Младежкия център, където разговаряха с доброволците и участниците в състезанието. \r\nВ следобедните часове корейските гости разгледаха античния комплекс „Августа Траяна“ и се запознаха с културните забележителности на хилядолетния ни град. Участниците в делегацията споделиха, че са впечатлени от историческите и културни богатства на Стара Загора, които са успешно съчетани с грижа за младите хора.", "date": "2018.09.09", "title": "Стара Загора: Младежи от Южна Корея посетиха Международния младежки център в града"}
{"url": "http://www.focus-news.net/news/2018/09/09/2564908/evrodeputatat-momchil-nekov-shte-se-vklyuchi-v-traditsionnoto-chestvane-na-9-septemvri-na-bratskata-mogila-v-blagoevgrad.html", "text": "Евродепутатът социалист Момчил Неков ще се включи в традиционното честване на социалистите в град Благоевград по случай 74 годишнината от деветосептемврийското въстание и победата над хитлерофашизма. Това съобщиха от  пресофиса на евродепутата . Програмата започва от 10.30 часа, а мястото както всяка година е Братската могила.", "date": "2018.09.09", "title": "Евродепутатът Момчил Неков ще се включи в традиционното честване на 9 септември на Братската могила в Благоевград"}
{"url": "http://www.focus-news.net/news/2018/09/09/2564900/blagoevgrad-spokoyna-e-obstanovkata-na-gkpp-kulata-na-vhod-v-stranata.html", "text": "Спокойна е обстановката на ГКПП „Кулата“ на вход в страната, съобщи  слушател на Радио „Фокус“ - Пирин . Той посочи, че движението на изход от страната е по-натоварено.", "date": "2018.09.09", "title": "Благоевград: Спокойна е обстановката на ГКПП „Кулата“ на вход в страната"}
{"url": "http://www.focus-news.net/news/2018/09/09/2564905/ochakva-se-intenziven-trafik-v-oblast-blagoevgrad-v-posledniya-pochiven-den.html", "text": "Очаква се интензивен трафик в област Благоевград в последния почивен ден от седмицата. Изключително натоварен, особено в следобедните часове на деня, се очаква да бъде ГКПП „Кулата“ на вход в страната, както и главен път Е-79 и  автомагистрала „Струма“ в посока София. Интензивен трафик е възможно да има и на ГКПП „Илинден“, както и по второкласен път 19 Симитли - Гоце Делчев.  Може да се образуват колони от автомобили  на пътен възел „Симитли“ и в района на Кресненското дефиле и прохода Предел. \r\nОт страна на ГД „Гранична полиция“ е създадена необходимата организация с цел подпомагане на движението и по-бързото обработване на документите. \r\n„Фокус“ призовава водачите на моторни превозни средства да шофират внимателно, спазвайки правилата за движение по пътищата.", "date": "2018.09.09", "title": "Очаква се интензивен трафик в област Благоевград в последния почивен ден"}
{"url": "http://www.focus-news.net/news/2018/09/09/2564916/faktor-arheolozite-sa-otkrili-drevna-tsarkva-v-ezero-v-turtsiya.html", "text": "На дъното на северозападното турско езеро Изник е открита средновековна църква. Едноименният град в близост по византийско време се е наричал Никея, предава   „Фактор“. \r\nСмята се, че църквата под  водната повърхност е на повече от 1600 години. Тя е построена около 390-та година и в момента се намира на 10 метра под водата на 160 метра от брега.„; \r\nОткритите църква е една от най-значимите в историята на християнството, защото е намерен в района на историческия град Никея, където преди 325 години е била приета християнската религия. \r\nЗеметресение през 740 г. частично разрушава църквата и тя по-късно потъва под повърхността на езерото.  Виктор Турмаков", "date": "2018.09.09", "title": "„Фактор“: Археолозите са открили древна църква в езеро в Турция"}
{"url": "http://www.focus-news.net/news/2018/09/09/2564917/varna-prodalzhavat-chastichnite-remontni-deynosti-po-patya-mezhdu-devnya-i-suvorovo.html", "text": "Продължават и частичните ремонтни дейности по пътя между Девня и Суворово, предаде репортер на  Радио „Фокус“ – Варна . Ремонти текат и по направлението Вълчи дол – Суворово. Движението в 17-километрова отсечка от пътя Старо Оряхово – Гроздьово край Варна се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Спокойна е пътната обстановка в областта. Настилките са сухи, времето е ясно, видимостта е добра. Интензивен е трафикът към курортните комплекси край Варна, както и в посока към Добрич и Бургас. Движението по пътя между Кранево и Варна е ограничено за движение на моторни превозни средства над 10 тона при 83 км. Обходният маршрут е през Кичево и Оброчище. Ремонтни дейности текат на пътя между селата Добротич и Калоян във Варненско, в участъка от км 8 до км 15. От Агенция „Пътна инфраструктура“ предупреждават трафикът да се осъществява с повишено внимание от страна на водачите. Движението се извършва съобразно създадената организация. \r\nДиана СТОЕВА", "date": "2018.09.09", "title": "Варна: Продължават частичните ремонтни дейности по пътя между Девня и Суворово"}
{"url": "http://www.focus-news.net/news/2018/09/09/2564918/plovdiv-bezplaten-skrining-za-riska-ot-tuberkuloza-shte-se-provede-v-umbal-sveti-georgi-ot-10-do-14-septemvri.html", "text": "Безплатен скрининг за риска от туберкулоза ще се проведе от 10 до 14 септември в Отделението по фтизиатрия на УМБАЛ „Свети Георги“. Това съобщиха от  здравното заведение . Мотото на инициативата, която се провежда четири пъти в годината, е „Седмица на отворените врати“ и в нейните рамки безплатно ще се извършват медицински консултации. На пациентите със съмнение за наличие на заболяването ще бъдат направени допълнителни изследвания. Желаещите да се включат в безплатния скрининг трябва да го направят във времето от 08.00 до 13.00 часа от 10 до 14 септември (включително) в Отделението по фтизиатрия на бул. „Пещерско шосе“ №66 А, в съседство с Хирургичния блок на УМБАЛ „Свети Георги“. Допълнителна информация за „Седмицата на отворените врати“ може да се получи на телефон: 032 602 770. \r\nВ предишния скрининг тази година – от 11 до 15 юни, се включиха 319 души от Пловдив и региона. От тях 119 са насочени за контролни прегледи, рентгенови снимки и микробиологични изследвания на храчка. На по-голямата част – 113 човека, е направен туберкулинов кожен тест – познат като „Пробата на Манту“. С него се открива инфекция с туберкулозната бактерия. Данните съобщи завеждащият отделението д-р Веселин Давчев. \r\nСлед изброените изследвания е установено, че има 15 болни със съмнение за заболяването. От тях трима са диагностицирани с активна туберкулоза и са хоспитализирани, за да им се проведе активно лечение. Останалите 12 са с латентна форма на болестта  и при тях вече се провежда химиопрофилактика. \r\n„Характерно за латентната туберкулоза е, че тя преминава безсимптомно и при инфектираните лица не се наблюдават клинични, микробиологични или рентгенологични данни за наличие на активно туберкулозно заболяване. Макар че хората с латентна форма на заболяването не проявяват явни симптоми на активна туберкулоза и не са носители на заразата, те могат да бъдат окачествени като постоянни резервоари на инфекцията. При някои от тях има повишен риск от развитие на активно заболяване и те могат да станат източник на инфекция“, обясни д-р Давчев. \r\n„Бързото диагностициране и адекватното лечение на болните с активна туберкулоза са от първостепенно значение за осъществяване на контрол над коварното заболяване. Също така трябва да се проследи и състоянието на лицата, които са били в контакт с болния от активна туберкулоза. Ранното откриване гарантира не само излекуване на вече заразените, но и прекъсване на веригата на предаване на болестта“, подчерта д-р Веселин Давчев. \r\nСкринингът в УМБАЛ „Свети Георги“ се провежда на всеки три месеца в годината като част от Националната кампания за превенция и контрол на туберкулозата в България и от Програмата, финансирана от Глобалния фонд за борба със СПИН, туберкулоза и малария. Кампанията цели повишаване на информираността на обществото за риска от туберкулоза и същевременно с това всеки пациент получава достъп до здравни услуги. Най-често във фокуса на скрининга са случаите на латентна туберкулоза.", "date": "2018.09.09", "title": "Пловдив: Безплатен скрининг за риска от туберкулоза ще се проведе в УМБАЛ „Свети Георги“ от 10 до 14 септември"}
{"url": "http://www.focus-news.net/news/2018/09/09/2564919/volen-siderov-ako-byah-na-myastoto-na-borisov-shtyah-da-smenya-vsichki-ministri-ataka-shte-podkrepi-ostavkite-na-radev-nenkov-i-moskovski.html", "text": "Трите поискани и подадени оставки на министрите Валентин Радев, Николай Ненков и Ивайло Московски предизвикаха трусове в управляващата коалиция. Това каза в предаването \"Събуди се\" по  Нова телевизия  лидерът на \"Атака\" и председател на ПГ на „Обединени патриоти“ Волен Сидеров. „По оставките нямаме единна позиция. Каракачанов и Симеонов смятат, че и тримата министри не трябва да подават оставки. Аз смятам, че това е преценка на премиера и има повече информация кого да смени. Ние ще му се доверим. На мястото на Борисов аз бих сменил абсолютно всички министри, защото нито един от тях не стана да каже, че декларацията на НФСБ е клеветническа и тенденциозна. Никой не защити собственото си място в правителството”, коментира Сидеров. Според него декларацията на НФСБ, в която се твърди, че премиерът е едноличен управник и едва ли не диктатор, е абсурдна и това не е вярно. „От страна на „Обединени патриоти” имаше доста кадрови предложения и назначения и всичко това беше приемано с разбиране от страна на премиера”, допълни Сидеров. По думите му не е нужно Борисов да консултира всяка една промяна в неговата квота. „Като капитан на отбора е в правото си да сменя играчи. Важното е да се върви напред”, допълни Сидеров. Според него Патриотите са започнали да се обезличават в коалицията.  \r\n„Живеем в едно махленско дребнотемие. В Европа стават генерални промени. За първи път пристига представител на Белия дом и казва, че иска да обедини националистическите партии. Термин, който беше табу до преди няколко години. Той казва, че национализмът е бъдещето на Европа. Всичко това минава край ушите ни все едно го няма”, коментира лидерът на „Атака”. Той предложи вниманието да се насочи към важни въпроси като икономиката, доходите на населението, енергийните проекти и миграцията.", "date": "2018.09.09", "title": "Волен Сидеров: Ако бях на мястото на Борисов, щях да сменя всички министри - \"Атака\" ще подкрепи оставките на Радев, Ненков и Московски"}
{"url": "http://www.focus-news.net/news/2018/09/09/2564922/veliko-tarnovo-sveta-liturgiya-se-otsluzhva-v-tsarkovnite-hramove-v-grada-v-chest-na-svetite-pravedni-bogoottsi-yoakim-i-anna.html", "text": "Днес Българската православна църква почита светите праведни богоотци Йоаким и Анна – родители на Света Богородица. По този повод в църковните храмове във Велико Търново се отслужва света Литургия, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на празника. \r\nЛегендата ни връща в град Назарет. На 3 часа път от Йерусалим живеели Йоаким и Анна. Те били потомци на славни родове, праведни и сърдечни, щедри и милостиви. Едно нещо само помрачавало живота им – нямали деца. Годините минавали и старостта идвала, а те почти били загубили надежда за славно потомство. Йоаким усърдно пренасял жертви на Бога, Анна проливала сълзи ден и нощ, но всичко било напразно. Когато забранили на Йоаким да пренася повече жертви в храма, той избягал в пустинята и 40 дни плакал и се молил. По същото време Анна със сълзи на очи отправяла горещи молби на Бога с обещание, че ще пренесе новороденото като дар, за да бъде благословено от Нейното милосърдие. Явил се Ангел Господен пред Анна и ѝ казал, че Бог е чул молитвата ѝ, че тя ще роди благословена дъщеря и ще се казва Мария. Чрез нея ще бъде дадено спасение на целия свят. Ето така започнало всичко – детето било обещано на Бога още преди зачатието. Детето се е родило на 8 септември и когато навършило 3 години родителите му трябвало да изпълнят даденото обещание. Те го завели в храма в Йерусалим и оставили малкото момиченце да служи на Бога. Предстояла ѝ наистина велика служба. Все още никой не знаел каква е, но мнозина се досетили, когато видели как малката Мария, леко и без ничия помощ, изкачва 15-те високи стъпала към входа. Детето отраснало в храма и дочакало онзи миг, когато зад рамото ѝ застанал Ангел Гавраил и ѝ рекъл: „Благословена си ти между жените“. Родители ѝ отново били сами, а когато Йоаким си отишъл от този свят, Анна се преместила в къща близо до храма на дъщеря си, където останала до последния си дъх. Ден след рождението на Света Богородица, на 9 септември Църквата почита паметта на двамата богоотци. \r\nНадежда КРЪСТЕВА", "date": "2018.09.09", "title": "Велико Търново: Света Литургия се отслужва в църковните храмове в града в чест на светите праведни богоотци Йоаким и Анна"}
{"url": "http://www.focus-news.net/news/2018/09/09/2564925/varna-avariya-na-magistralen-vodoprovod-zatvori-vremenno-bul-hristo-smirnenski.html", "text": "Във връзка с авария на магистрален водопровод временно се налага затваряне на участък от бул. „Христо Смирненски“, предаде репортер на  Радио „Фокус“ – Варна . Пътният участък ще е забранен за преминаване на моторни превозни средства между улиците „Мир“ и „Дубровник“. Ограничението ще е в сила за времето до 20.00 часа. В следващите две седмици се забранява паркирането на автомобили на варненската улица „Васил Друмев“ във връзка с провеждането на Световното първенство по волейбол в Двореца на културата и спорта. Ограничението ще важи до 23 септември за участъка от северния вход на паркинга на Спортна зала до входа на Военноморското училище \r\nДиана СТОЕВА", "date": "2018.09.09", "title": "Варна: Авария на магистрален водопровод затвори временно бул. „Христо Смирненски“"}
{"url": "http://www.focus-news.net/news/2018/09/09/2564920/ria-novosti-v-shvetsiya-zapochnaha-parlamentarni-izbori.html", "text": "Избирателните секции, на които поданиците на Швеция ще гласуват на парламентарните избори, бяха открити в 8:00 часа (9:00 българско време) по цялата страна, предава   РИА Новости. \r\nСекциите са разположени на 29 избирателни окръга в страната и ще затворят в 20:00 часа местно време, съобщава се на сайта на държавната избирателна комисия на Швеция. Право на глас имат 7 милиона и 493 хил. граждани. \r\nПреброяването на гласовете ще започне веднага след затварянето на избирателните секции. Предварителните резултати ще станат известни след 2-3 часа. \r\nВ еднокамарния шведски парламент заседават 349 депутати, избирани за срок от четири години. Рикстагът днес е представят от осем партии.  \r\nЕдновременно с парламентарните избори се провеждат и за общински съвети.  Виктор Турмаков", "date": "2018.09.09", "title": "РИА Новости: В Швеция започнаха парламентарни избори"}
{"url": "http://www.focus-news.net/news/2018/09/09/2564926/plovdiv-zapochva-grozdoberat-v-selo-starosel.html", "text": "По традиция във втората неделя на септември ще бъде дадено началото на гроздобера в село Старосел. Това съобщиха за  Радио „Фокус“ – Пловдив  организаторите на празничната програма в населеното място. Откриването ще се състои от 11.00 часа днес в големия комплекс за винен и СПА туризъм в Старосел. Празникът ще започне с ритуално мачкане на грозде от новата Царица на виното. Организаторите на събитието са приготвили много празнични изненади за всички гости на събитието – био-базар, алея на занаятите, конкурс за най-добра обредна питка и представяне на традиционни народни носии от Добруджа, Родопите, Пирински, Тракийски и Шопски региони. Част от събитието ще бъдат и винени дегустации в осъвременения Храм на виното, също съревнование за най-добър гроздоберач. \r\nТони МИХАЙЛОВ", "date": "2018.09.09", "title": "Пловдив: Започва гроздоберът в село Старосел"}
{"url": "http://www.focus-news.net/news/2018/09/09/2564910/blagoevgrad-intenziven-e-trafikat-na-vhod-za-leki-avtomobili-na-gkpp-ilinden.html", "text": "Интензивен е трафикът на вход за леки автомобили на ГКПП „Илинден“. Това съобщиха за  Радио „Фокус“ - Пирин  от „Гранична полиция“. Нормално интензивен е трафикът на ГКПП „Кулата“ на вход в страната. Без забавяне се осъществява преминаването през ГКПП „Златарево“. \r\nНатали СТЕФАНОВА", "date": "2018.09.09", "title": "Благоевград: Интензивен е трафикът на вход за леки автомобили на ГКПП „Илинден“"}
{"url": "http://www.focus-news.net/news/2018/09/09/2564927/varna-motorist-e-postradal-pri-katastrofa-na-asparuhoviya-most-nyama-opasnost-za-zhivota-mu.html", "text": "Моторист е с контузия след пътен инцидент на Аспаруховия мост. Това съобщиха за  Радио „Фокус“ – Варна  от „Пътна полиция“. Инцидентът е станал снощи. Водачът е пострадал леко, след като сам е предизвикал катастрофата. Няма опасност за живота му. В пътното произшествия няма данни за други участници или пострадали. През изминалото денонощие на територията на Варна са регистрирани три катастрофи с материални щети. \r\nДиана СТОЕВА", "date": "2018.09.09", "title": "Варна: Моторист е пострадал при катастрофа на Аспаруховия мост, няма опасност за живота му"}
{"url": "http://www.focus-news.net/news/2018/09/09/2564924/prof-iskra-baeva-istorik-edva-li-nyakoy-ima-samnenie-che-datata-9-septemvri-razdelya-balgarskoto-obshtestvo.html", "text": "Едва ли някой има съмнение, че датата 9 септември разделя българското общество. Това каза преподавателят в Историческия факултет на Софийския университет „Св. Климент Охридски“ проф. д-р Искра Баева в интервю за  Агенция „Фокус“ . „Причините също са ясни: за част от българите 9 септември е начало на влизането им не само и не толкова във властта, колкото в модерния свят, при който традиционното общество се пропуква и настъпва бързо социално развитие“, коментира проф. Баева. Историкът поясни, че става дума за онези значителни като брой социални слоеве, които при социализма се „качват в социалния асансьор”, който им дава възможност да осъществят професионална, образователна, научна, културна или административна кариера. „За друга част обаче тази дата носи крах на житейската и семейната съдба, репресии, физическо унищожение и социална деградация. Те няма как да не възприемат датата 9 септември като черен ден в българската история“, обясни още проф. Искра Баева.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.09", "title": "Проф. Искра Баева, историк: Едва ли някой има съмнение, че датата 9 септември разделя българското общество"}
{"url": "http://www.focus-news.net/news/2018/09/09/2564929/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на  Радио „Фокус“  и Предприемачи ГЕРБ всяка седмица  ви представяме личности, борили се  за освобождението, културното и духовното въздигане на Северозапада. Град Чипровци отбеляза 330 години от Чипровското въстание. Потомците на Георги Пиятевич, Петър Богдан  и хиляди други дали живота си за Свободата пазят свято паметта за тези събития. Предават историята и се прекланят пред хората прославили Чипровския край и България, борили са за освобождение на своята земя и въздигането на България на картата на Европа. С Ценко Горанов от музея в Чипровци ще разговаряме за въстанието, за неговите водачи и следите, които е оставило.   \r\nДнес ще ви припомним  и за 35-ти пехотен Врачански полк, или по-точно бойците му – мъже от Северозапада, които заедно с другите части от Северна България, изковаваха с подвига и с кръвта си победата над силния враг при Добрич през 1916 г. За тези боеве в предаването ще ни разкаже Мирослава Топалова, уредник в отдел „Нова история” на Регионалния исторически музей във Враца.  \r\nВсяка седмица в „Чудесата на Северозапада“ ви разказваме за хората, свързали живота си с този край и с делата си допринасящи за неговия просперитет и развитие. Защо не трябва да се съгласяваме с клишето, че Видинският край е най-изостаналия район, какво се прави за пътищата в региона и как „Дунав мост 2” ни дава шанс да се развием като модерен европейски регион – за това разговаряме с народния представител Владимир Тошев от ГЕРБ. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.09.09", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/09/09/2564931/inspektor-petar-sokolov-ot-patna-politsiya-shte-dade-brifing-za-patnata-obstanovka-v-stranata.html", "text": "В 16.00 часа на КПП-то до Църна маца инспектор Петър Соколов от отдел „Пътна полиция“ към Главна дирекция \"Национална полиция\" ще даде брифинг във връзка с пътната обстановка в страната. Това съобщиха от пресцентъра на  МВР.", "date": "2018.09.09", "title": "Инспектор Петър Соколов от \"Пътна полиция\" ще даде брифинг за пътната обстановка в страната"}
{"url": "http://www.focus-news.net/news/2018/09/09/2564932/plovdiv-s-urotsi-po-tantsi-s-trenyora-osmani-segura-prodalzhavat-dnite-na-kubinskata-kultura-v-grada.html", "text": "Продължават Дните на кубинската култура в Пловдив, предаде репортер на  Радио „Фокус“ - Пловдив . Днес в Пловдивския културен институт известният кубински танцьор, инструктор и хореограф Османи Сегура ще представи интересни уроци по кубински танци – салса, афро-кубинска боди изолация и регетон. От утре до 12 септември ще се състои танцова фиеста в Цар-Симеоновата градина, водена отново от кубинската звезда. Гражданите и гостите на града ще могат да присъстват на тематични лекции и фоторазкази, на демонстрация и дегустация на кубински коктейли. Такова събитие се организира за първи път в града. \r\nМария РУСЕВА", "date": "2018.09.09", "title": "Пловдив: С уроци по танци с треньора Османи Сегура продължават Дните на кубинската култура в града"}
{"url": "http://www.focus-news.net/news/2018/09/09/2564935/stara-zagora-v-grad-se-provede-traditsionnoto-esenno-sastezanie-po-street-workout.html", "text": "Международният младежки център, с подкрепата на BarBrothersBulgaria и фитнес „Атлетик“ събра любителите на стрийт фитнеса на традиционното есенно състезание по Street Workout в града на липите. Това съобщиха от пресцентъра на  Община Стара Загора . 30 участници и над 70 зрители се събраха вчера на площадката зад ПГЕТ „Г.С. Раковски“ . Фитнес маниаци от Стара Загора, Казанлък и Хасково премериха сили в оспорваната надпревара. Участниците в състезанието бяха разделени в две възрастови категории: до 16 и над 16 години. Те демонстрираха умения в категориите freestyle и базови упражнения. Според формата на състезанието aтлетите имаха възможността да демонстрират своите съчетания в рамките на 2 минути и 30 секунди. В категория базови упражнения спортистите разполагаха с общо 3 минути, в които трябваше да направят максимален брой набирания и „кофи“ с тежест. \r\nИзпълненията оценяваха експерти в областта, които отчитаха нивото на сложност и изпълнение на всяка една фигура. След оспорвана борба, челните места в състезанието заслужено заеха: \r\nFreestyle, категория до 16 години: \r\n1-во място – Добрин Добрев \r\n2-ро място – Михаил Панайотов \r\n3-то място – Димитър Карабелев \r\nFreestyle, категория над 16 години: \r\n1-во място – Симеон Атанасов \r\n2-ро място – Петко Цопанов \r\n3-то място – Мерт Асанов \r\nВ категория „базови упражнения“ призовите места заеха както следва: \r\n1-во място – Теодор Русев \r\n2-ро място - Симеон Атанасов \r\n3-то място -  Динко Дечев \r\nПобедителите получиха купи и медали, осигурени от Община Стара Загора.", "date": "2018.09.09", "title": "Стара Загора: В град се проведе традиционното есенно състезание по Street Workout"}
{"url": "http://www.focus-news.net/news/2018/09/09/2564933/gabrovo-tezhka-katastrofa-e-stanala-v-rayona-na-selo-draganovtsi.html", "text": "Тежка катастрофа е станала на пътя Габрово-Севлиево, в района на село Драгановци, предаде репортер на  Агенция „Фокус“ . Пътят е затворен за движение. Обходният маршрут е през село Горна Росица.  Очаквайте подробности!", "date": "2018.09.09", "title": "Габрово: Тежка катастрофа е станала в района на село Драгановци"}
{"url": "http://www.focus-news.net/news/2018/09/09/2564934/interfaks-sasht-prehvarlyat-dopalnitelni-voyski-v-siriya.html", "text": "Американските медии, позовавайки се на представители на Пентагона съобщават, че части на морската пехота на страната се прехвърлят в американката база в Ет Танф в югоизточна Сирия след предупрежденията на Русия за готвен удар по ислямистите в района, предава    Интерфакс. \r\nАмериканската страна твърди, че в района се готви подготовка на силите на умерената сирийска опозиция за борба срещу ислямистките екстремисти. На място за целта са прехвърлени повече от 100 американски морски пехотинци. \r\nВ момента в Ет Танф, около която американците са установили 55 км. „зона за еконфликтация“ се намират около 600 американски, британски и норвежки военнослужещи, както и представители на специалните служби на Йордания“.  \r\n„САЩ не искат да воюват с руснаците, с правителствените сили на Сирия или с други групировки, които оказват подкрепа на Сирия в гражданската война, заяви прессекретарят на Централното командване на САЩ подполковник Ърл Браун. „Но САЩ нямат намерение да ес въздържат от използване на необходима и пропорционална сила за защита на войските на САЩ, коалициите и партньорите.  Виктор Турмаков", "date": "2018.09.09", "title": "Интерфакс: САЩ прехвърлят допълнителни войски в Сирия"}
{"url": "http://www.focus-news.net/news/2018/09/09/2564921/komisar-tencho-tenev-sdvr-sledobed-ochakvame-zasilen-trafik-na-vhodnite-arterii-na-sofiya-na-vazlovite-krastovishta-shte-ima-ekipi-na-patna-politsiya.html", "text": "Следобед очакваме засилен трафик на входните артерии на София, на възловите кръстовища ще има екипи на „Пътна полиция“. Това каза за   Агенция „Фокус“  началникът на „Пътна полиция“ към СДВР комисар Тенчо Тенев. „Засега трафикът е спокоен. Нямаме проблеми“, каза той. По думите му най-вероятно трафикът ще бъде интензивен в следобедните часове. Той прогнозира, че доста автомобили ще се върнат в столицата след почивните дни.  \r\nПо думите му пътните полицаи ще следят най-вече за неправилно изпреварване. „Хората ще бъдат малко изнервени. Задачата на пътните полицаи е да ги вкарат безпроблемно в София. На всички възлови кръстовища ще има наши екипи и приоритетно ще пускат движението в София“, допълни още комисар Тенев. По думите му през вчерашния ден е регистриран един по-тежък инцидент, като вследствие на катастрофата са пострадали двама души, които са с леки наранявания.  \r\nДеница КИТАНОВА", "date": "2018.09.09", "title": "Комисар Тенчо Тенев, СДВР: Следобед очакваме засилен трафик на входните артерии на София, на възловите кръстовища ще има екипи на „Пътна полиция“"}
{"url": "http://www.focus-news.net/news/2018/09/09/2564936/mvr-edin-chovek-e-zaginal-a-23-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 23 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 46 леки и една тежка катастрофа, при която е пострадал един човек.", "date": "2018.09.09", "title": "МВР: Един човек е загинал, а 23 са пострадали при катастрофи в страната през изминалото денонощие"}
{"url": "http://www.focus-news.net/news/2018/09/09/2564938/vladimir-moskov-kmet-na-gotse-delchev-patnata-infrastruktura-na-teritoriyata-na-obshtinata-e-v-dobro-sastoyanie.html", "text": "Пътната инфраструктура на територията на Община Гоце Делчев е в добро състояние. Това каза за  Радио „Фокус“ - Пирин  кметът на Гоце Делчев Владимир Москов. „В момента обновяваме маркировката на общинските пътища и големите транспортни улици в града и селата. Предстои завършването и на обновяването на светофарните уредби в Гоце Делчев, на главните и натоварените кръстовища в града ще бъдат поставени нови такива. Проверихме всички мостови съоръжения и те са в добро състояние. Преди няколко месеца констатирахме проблем по сигнал на кмета на село Господинци Ахмед Ходжов за моста, който свързва главния път с горното село Господинци, но ние своевременно го ремонтирахме и отстранихме проблемът, за който беше сигнализирал кметът“, посочи Владимир Москов. Относно състоянието на пътя Гоце Делчев - Сандански кметът отбеляза, че според него пътят е в добро състояние. \r\nНатали СТЕФАНОВА", "date": "2018.09.09", "title": "Владимир Москов, кмет на Гоце Делчев: Пътната инфраструктура на територията на общината е в добро състояние"}
{"url": "http://www.focus-news.net/news/2018/09/09/2564940/plovdiv-trima-dushi-sa-zaboleli-ot-virusen-hepatit-v-oblastta-prez-izminalata-sedmitsa.html", "text": "Трима души са заболели от вирусен хепатит в Пловдивска област през изминалата седмица, съобщиха за  Радио „Фокус“ - Пловдив  от Регионалната здравна инспекция. Двама от тях са от региона, а един от Пловдив. В сравнение с периода 23 - 29 август 2018 г. случаите са се увеличили с два. Отчита се спад на заболелите от чревни инфекции - 47 за периода 30 август –  5 септември 2018 г. срещу 51 за предходния период. Случаите на ухапаните хора от кърлежи също намаляват - 2 спрямо предходната седмица, когато случаите бяха 5. За миналата седмица има петима болни от варицела. \r\nМария РУСЕВА", "date": "2018.09.09", "title": "Пловдив: Трима души са заболели от вирусен хепатит в областта през изминалата седмица"}
{"url": "http://www.focus-news.net/news/2018/09/09/2564923/davlet-bahcheli-bashar-asad-ne-tryabva-da-bade-v-badeshteto-na-siriya.html", "text": "Председателят на турската Партия на националното движение Давлет Бахчели заяви, че Башар Асад не трябва да бъде президент на Сирия в бъдеще. Той допълни, че сирийският народ трябва да вземе политическото решение за своето бъдеще, предава   Anadolu Agency. \r\n„Асад и руският президент Владимир Путин трябва да прекратят бомбардировките в Идлиб и да прекратят саботажа на примирието“, заяви Бахчели и предупреди, че последвалата от това вълна миграция „ще затъмни“ бъдещето на турския народ.  \r\nСирийското правителство наскоро обяви планове за мащабна военна операция, която трябва да постави под негов контрол провинцията Идлиб. ООН предупреди по-рано тази седмица, че подобна офанзива може „да доведе до най-лошата хуманитарна катастрофа през XXI век“.  Виктор Турмаков", "date": "2018.09.09", "title": "Давлет Бахчели:  Башар Асад не трябва да бъде в бъдещето на Сирия"}
{"url": "http://www.focus-news.net/news/2018/09/09/2564939/gabrovo-24-godishna-zhena-e-zaginala-pri-katastrofata-na-patya-gabrovo-sevlievo.html", "text": "24-годишна жена е загинала при катастрофата на пътя Габрово – Севлиево. Това съобщиха за  Агенция „Фокус“  от  ОДМВР – Габрово.  Към момента няма данни за други пострадали. Около 9.40 часа е постъпил сигнал за катастрофа на пътя Габрово – Севлиево в района на село Враниловци. Катастрофирали са два леки автомобила, които са се движили в посока Севлиево.   \r\nНа място се извършва оглед. До приключването му, движението е временно пренасочено по обходен маршрут през селата Горна Росица, Гъбене и Враниловци. Пътни полицаи регулират преминаването през участъка. От ОДМВР–Габрово препоръчват на водачите да се движат с повишено внимание и да спазват указанията на „Пътна полиция“.  \r\nДеница КИТАНОВА", "date": "2018.09.09", "title": "Габрово: 24-годишна жена е загинала при катастрофата на пътя Габрово – Севлиево"}
{"url": "http://www.focus-news.net/news/2018/09/09/2564942/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: министърът на образованието и науката Красимир Вълчев, заместник-председателят на 44-тото НС Емил Христов от ГЕРБ, заместник-председателят на ПГ на ДПС Халил Летифов, вицепремиерът и министър на отбраната, както и лидер на ВМРО Красимир Каракачанов и Ивайло Крачунов от „Блиц\". \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.09.09", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/09/09/2564937/deutsche-welle-liberalite-i-tsentristite-othvarlyat-vazmozhnostta-za-koalirane-s-shvedskite-demokrati.html", "text": "Председателите на Шведската либерална партия Ян Бьорклунд и на Центристката партия Ани Лооф потвърдиха, че няма да влязат в преговори с крайнодясната партия Шведски демократи след днешните парламентарни избори, предава   Deutsche Welle. \r\nОчакваните 20% от гласовете, които Шведските демократи може да спечелят според социологическите проучвания, могат повлияят силно на бъдещите преговори за формиране на управляваща коалиция в страната.  \r\nГоворейки пред местни медии Лооф заяви, че нейната дясно-центристка партия ще трябва да получи подкрепата на най-малко една от левите партии в страната, за да дойде на власт.  Виктор Турмаков", "date": "2018.09.09", "title": "Deutsche Welle: Либералите и центристите отхвърлят възможността за коалиране с Шведските демократи"}
{"url": "http://www.focus-news.net/news/2018/09/09/2564941/api-obhodniyat-marshrut-za-patuvashtite-po-napravlenieto-gabrovo-sevlievo-e-prez-selata-gorna-rositsa-gabene-raynovtsi.html", "text": "Временно е ограничено движението по път II-44 Габрово – Севлиево в участъка Драгановци – Враниловци поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут за пътуващите по направлението Габрово - Севлиево е Горна Росица – Гъбене – Райновци.", "date": "2018.09.09", "title": "АПИ: Обходният маршрут за пътуващите по направлението Габрово - Севлиево е през селата Горна Росица – Гъбене – Райновци"}
{"url": "http://www.focus-news.net/news/2018/09/09/2564946/radio-svobodna-evropa-makedoniya-senatorat-i-savetnik-na-donald-tramp-za-spetsialnite-misii-ron-dzhonsan-pristiga-v-makedoniya.html", "text": "Американският сенатор Рон Джонсън, един от най-високопоставените съюзници на американския президент Доналд Тръмп, отговарящ за специалните мисии, ще посети Македония на 9 септември за срещи с държавното ръководство, предава електронната медия  Радио „Свободна Европа“,  в своята американска редакция. \r\nДжонсън, който е съорганизатор на резолюцията на Сената за подкрепа на Договора за името между Скопие и Атина ще призове македонския електорат да подкрепи референдума на 30 септември. След Македония той ще посети Гърция, Сърбия и Косово. \r\nСенаторът Джонсън е един от председателите на Съвета за сигурност на Сената в САЩ.  Виктор Турмаков", "date": "2018.09.09", "title": "Радио „Свободна Европа“ (Македония) : Сенаторът и съветник на Доналд Тръмп за специалните мисии Рон Джонсън пристига в Македония"}
{"url": "http://www.focus-news.net/news/2018/09/09/2564945/plovdiv-54-godishen-motorist-e-zaginal-pri-katastrofa-v-zhk-trakiya.html", "text": "54-годишен моторист е загинал на място при катастрофа в Пловдив, съобщи за  Радио „Фокус“ - Пловдив  говорителят на ОДМВР - Пловдив. Пътният инцидент е станал днес около 10.15 часа на кръстовище в ж.к. „Тракия“. По първоначални данни на ул. „Щипка“ джип „Дайхацу“ предприел завой и отнел предимството на мотоциклет „Кавазаки“. При удара на място загинал 54-годишният моторист. В колата, която се преобърнала по таван, пътували 33-годишна жена, водач на автомобила и трима пасажери. Единият от тях, 74-годишен, е откаран в болница. Водачката е с отрицателна проба за алкохол, ще бъде тествана за наркотици. До приключване на огледа движението се регулира. Причините се изясняват в досъдебно производство. \r\nМария РУСЕВА", "date": "2018.09.09", "title": "Пловдив: 54-годишен моторист е загинал при катастрофа в ж.к. „Тракия“"}
{"url": "http://www.focus-news.net/news/2018/09/09/2564947/iliana-benovska-g-n-borisov-shte-razsechete-li-gordieviya-vazel-na-radev-i-ninova-i-na-op-shte-pokazhete-li-kolumbovoto-yaytse.html", "text": "Г-н Борисов, ще разсечете ли „Гордиевия възел“ на Радев и Нинова и на ОП ще покажете ли „Колумбовото яйце“? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\n„Гордиевият възел“ е синоним за, на пръв поглед, неразрешим проблем, който може да бъде решен с неконвенционално и енергично действие.  \r\nФригите трябвало да изберат цар и попитали оракул как да го направят. Оракулът предсказал да изберат първия, когото срещнат по пътя в каруца с волове и с орел, кацнал на каруцата. Пратениците срещнали обикновения селянин Гордий, който карал каруца с волове и орел, и го провъзгласили за цар.  \r\nЩом станал цар Гордий дарил каруцата, която променила съдбата му, в храма на Зевс и я завързал със сложен възел за топуз. Оракулите постановили, че който успее да развърже възела ще стане владетел на Азия. Никой не успявал да развърже възела на селянина Гордии, случайно станал цар. \r\nПрез 333 г. пр. н. е. Александър Велики, като не могъл да развърже Гордиевия възел, се ядосал и го разсякъл с меча си - защото не можел да си представи, че възела на някакъв си случаен селянин, случайно станал цар, ще попречи случайно на него – Александър Велики - да е владетел на Азия.  \r\nИ тук възникват неслучайните днешни въпроси:  \r\nПърво: Под диктовката на чии интереси и в изпълнение на какви цели попаднаха в политиката президентът Радев и председателката на БСП Нинова? \r\nВторо: Радев и Нинова с колко здрав „Гордиев възел“ са се привързали за България с топузите си? \r\nТрето: Има и друг исторически опит - „Колумбово яйце“, като метафора за прост изход от затруднително положение. \r\nВ своята \"История на Новия свят\" през 1565 г. Джироламо Бенцони разказва: \"По време на вечеря испански благородници се обърнали към Христофор Колумб: \"Сеньор Христофор, дори ако Ваша светлост не беше открил Индиите, щяха да се намерят тук велики мъже с познания в космографията и литературата и някой да достигне същия резултат\".  \r\nКолумб в отговор поискал да му донесат цяло яйце и казал: \"Ще сключа облог с вас, че не можете да накарате това яйце да застане изправено без помощта на допълнителни средства\". Всички пробвали без успех. Колумб взел яйцето, внимателно го чукнал в масата и яйцето застанало право, благодарение на лекото счупване... \r\nГ-н Борисов, ще разсечете ли „Гордиевия възел“ на Радев и Нинова и на ОП ще покажете ли „Колумбовото яйце“ ? \r\nАз съм Беновска. И питам.", "date": "2018.09.09", "title": "Илиана Беновска: Г-н Борисов, ще разсечете ли „Гордиевия възел“ на Радев и Нинова и на ОП ще покажете ли „Колумбовото яйце“"}
{"url": "http://www.focus-news.net/news/2018/09/09/2564944/prof-todor-galunov-politolog-ako-boyko-borisov-reshi-da-ostavi-trimata-ministri-na-postovete-im-glasuvaneto-na-ostavkite-im-shte-bade-v-tazi-posoka.html", "text": "Ако Борисов реши да остави тримата министри на постовете им, гласуването на оставките им ще бъде в тази посока. Ако той пожелае да ги освободи, те ще бъдат освободени. Това каза в интервю за  Радио „Фокус“ – Велико Търново  политологът проф. Тодор Галунов, по повод оставките на министъра на вътрешните работи Валентин Радев, на министъра на регионалното развитие и благоустройство Николай Нанков и на министъра на транспорта Ивайло Московски. По думите му ако НФСБ не подкрепи оставките, има резервен вариант. „Не се знае партия „Воля“ как ще гласува. Там има достатъчно депутати, които ще запълнят редиците на НФСБ. Също така не се знае и как ще гласува ДПС. На мен ми се струва, че към този момент Борисов все още може да играе ролята на лице, което е съгласно да обвинява своите министри в недобре свършена работа, да ги освободи на практика чрез гласуване в парламента, но да запази своята политическа непогрешимост“, посочи проф. Галунов. Той отбеляза, че според конституционната формула, на която залага българският политически модел, премиерът, който по правило е лидер на най-голямата партия, има много силно влияние. Според политолога за това той може да си позволи поведение тип „премиерът не греши, грешат неговите министри“. Проф. Галунов подчерта, че в момента няма обществено недоволство, което да постави под рязко съмнение цялостната политика на кабинета. „Ние постоянно говорим за отделни сектори – например вътрешни работи, пътища, регионално развитие, от време на време здравеопазване, образование, но сякаш не се търси отговорност за цялостната политика, за която отговорник винаги е премиерът. Така че ми се струва, че той няма да има проблем да прокара решението, което той пожелае. Ако той пожелае да ги остави, гласуването ще бъде в тази посока. Ако той пожелае да ги освободи, министрите ще бъдат освободени“, посочи политологът. По думите му в момента  има натиск от страна на бизнеса и на частните политическите елити за неприемане на оставките на отделни министри. Според него е възможно те да не бъдат гласувани, но има вероятност през зимата и други министри да подадат оставки. „Всички сектори, които са свързани с икономиката, винаги са проблемни, тъй като зимите в България по традиция са много тежки. Ние имаме един модел, при който сякаш зимата винаги е бедствие в България. Мисля, че всички сектори, които са свързани със стандарта на българина, имат опасност да бъдат подложени на обществен натиск през зимата и евентуално да има оставки в тази посока. Освен това е възможно някои министри да бъдат назначени на други постове. Такава информация също се появи, т.е. да сменят своята месторабота. Това също може да доведе до промени в кабинета, но няма да бъдат някакви генерални трусове, които да разколебаят управлението на премиера на този етап“, допълни проф. Галунов. \r\nНадежда КРЪСТЕВА", "date": "2018.09.09", "title": "Проф. Тодор Галунов, политолог: Ако Бойко Борисов реши да остави тримата министри на постовете им, гласуването на оставките им ще бъде в тази посока"}
{"url": "http://www.focus-news.net/news/2018/09/09/2564949/aleksis-tsipras-dogovorat-ot-prespa-otvarya-gartsite-kam-sveta.html", "text": "Гръцкият министър-председател заяви, че споразумението за името с Македония за името е прототип на гръцката позиция за сътрудничество и комуникация с всичките нейни съседи, предава македонската електронна медия   „Локално“. \r\n  „Със самочувствие и разбиране, с настроение за сътрудничество и комуникация ние  подхождаме към всички наши съседи. Правим това в икономиката и търговията, правим това в култура, правим това в нашите международни отношения. А прототип на тази позиция е и споразумението, което постигнахме с нашите северни съседи, Договорът от Преспа, който отваря Солун, който отваря Северна Гърция, отваря гърците към света, а главно превръща страната ни в фактор на решения и стълб на стабилност, мир и сътрудничество в региона“, заяви гръцкият премиер.  \r\nВ същото време, докато Ципрас изнасяше речта си в Солун, в непосредствена близост до сградата на Международния панаир се  случиха сериозни инциденти между демонстранти и полицията, които продължиха до късно през нощта.  Виктор Турмаков", "date": "2018.09.09", "title": "Алексис Ципрас: Договорът от Преспа отваря гърците към света"}
{"url": "http://www.focus-news.net/news/2018/09/09/2564928/abc-news-aleksandar-vuchich-zayavi-che-razreshavaneto-na-konflikta-v-kosovo-e-trudno.html", "text": "Президентът на Сърбия Александър Вучич заяви, че споразумението по Косово ще бъде трудно постижимо, предвид съпротивата в Европа за преначертаването на границите в региона на Балканите, предава    ABC News. \r\nВучич заяви, че Сърбия иска да е в приятелски отношения с Косово, но не признава неговата независимост. В последно време в общественото пространство изплуваха спекулации, че в името на нормалните отношения двете страни са готови на размяна на територии. \r\n„Трудно е да постигнем споразумение. Сърбия не може да приеме наложените решения от 2008 г.“, допълни той. \r\nСъщевременно двете страни трябва да подобрят отношенията си, за да се приближат към членството в ЕС.   Виктор Турмаков", "date": "2018.09.09", "title": "ABC News: Александър Вучич заяви, че разрешаването на конфликта в Косово е „трудно“"}
{"url": "http://www.focus-news.net/news/2018/09/09/2564950/prof-iskra-baeva-istorik-nostalgiyata-sred-mladite-po-sotsializma-e-estestveniyat-mladezhki-bunt-sreshtu-nespravedlivostite-v-savremenna-balgariya.html", "text": "„Носталгията“ сред младите по социализма е естественият младежки бунт срещу несправедливостите в съвременна България. Това каза преподавателят в Историческия факултет на Софийския университет „Св. Климент Охридски“ проф. д-р Искра Баева в интервю за  Агенция „Фокус“ . Тя отбеляза, че не може да става дума за носталгия, защото съвременните младежи няма как да помнят „доброто старо време”, както го правят много българи от по-възрастното поколение. „Очевидно става дума за друго обществено явление. Според мен, то е мотивирано от неприемането на някои елементи от днешната ни демократическа, но и капиталистическа реалност. Това е естественият младежки бунт срещу несправедливостите в съвременна България“, каза проф. Баева. Според нея в повечето случаи не става дума за желание на младежите да се завърнат назад към „социалистическото минало”, а да направят днешния и най-вече утрешния ден на България по-справедлив за мнозинството български граждани. „Това е поглед напред и бунт срещу олигархичната ни фасадна демокрация, поглед, насочен към желанието в България да се утвърди истинска демокрация, каквото и да се разбира под това понятие, и да се създадат реални възможности за развитие за всекиго“, коментира историкът.  \r\nДеница КИТАНОВА Пълния текст на интервюто четете в „Мнение”", "date": "2018.09.09", "title": "Проф. Искра Баева, историк: „Носталгията“ сред младите по социализма е естественият младежки бунт срещу несправедливостите в съвременна България"}
{"url": "http://www.focus-news.net/news/2018/09/09/2564948/evrodeputatat-momchil-nekov-uchastva-v-otbelyazvaneto-na-74-tata-godishninata-ot-vastanieto-na-bratskata-mogila-v-blagoevgrad.html", "text": "Евродепутатът Момчил Неков участва в ритуал по поднасяне на цветя на Братската могила в Благоевград по повод 74-тата годишнината от деветосептемврийското въстание и победата над хитлерофашизма, предаде репортер на  Радио „Фокус“ – Пирин . Пред паметника, посветен на събитията от 9 септември 1944 година, който се намира в парк „Ловен дом“, се събраха десетки жители на Благоевград. В отбелязването на годишнината се включи и народният представител от БСП Николай Бошкилов, както и представители на левицата от града и областта. Председателят на Общинската организация на БСП в Благоевград Любен Милев припомни пред присъстващите какво се е случило преди 74 години, казвайки, че 9 септември е дата, която отбелязва победата на българския народ за равенство и социална справедливост след десетилетна борба. „9 септември 1944 година бележи и началото на най-плодотворния социалистически етап в нашата история. 9 септември бе финал на тежката и жестока антифашистка борба на българският народ, която е неделима част от световната съпротива на демократичните и прогресивни сили против хитлерофашизма, която у нас започва още преди 1923 година“, каза още Милев. Според него няма защо да се притесняваме да твърдим, че на 9 септември е било утвърдено общество, чиито главни принципи са били свободата, равенството и социалната справедливост. „Дълбоко грешат онези, които мислят, че социализма е мъртъв. Другари и другарки, бъдете уверени, че ще дойде един хубав ден, който ще бъде нов 9 септември“, допълни Милев. \r\nЛивия НИНОВА", "date": "2018.09.09", "title": "Евродепутатът Момчил Неков участва в отбелязването на 74-тата годишнината от въстанието на Братската могила в Благоевград"}
{"url": "http://www.focus-news.net/news/2018/09/09/2564952/evrodeputatat-momchil-nekov-mnogo-hora-tsenyat-i-tachat-9-septemvri-za-men-tazi-data-olitsetvoryava-edno-obshtestvo-koeto-e-bilo-industrializirano-pazilo-e-tsennostite-imalo-e-kultura.html", "text": "За мен 9 септември е дата, която много хора ценят и тачат, но други са против нея. Това каза за  Радио „Фокус“ – Пирин  евродепутатът Момчил Неков, член на Европейския парламент от Групата на прогресивния алианс на социалистите и демократите участва, който взе участие в отбелязването на 74-тата годишнината от деветосептемврийското въстание на Братската могила в Благоевград. По думите му в този спор трябва да се намесят историците, които да се произнесат – с какво датата 9 септември 1944 година е допринесла за България. „Това, което аз виждам и чувам от хората е, че тогава е имало безплатно здравеопазване, безплатно образование и в същото време се е израждало едно общество, което е пазило ценностите, имало е култура. Смятам, че именно това са нещата, за които трябва да се борим. Мисля, че трябва да работим в посока сближаването на границите между богатите и бедните, а не това, което наблюдаваме и в Европейският съюз – все по-голяма пропаст между тези две класи. Затова смятам, че субсидирането трябва да бъде насочено именно към малките, уязвимите групи от обществото и към младите хора, които искат да стартират свое начинание“, каза още Неков. Според него датата 9 септември олицетворява точно това – имало е едно общество, което е било индустриализирано и всеки е имал възможността да полазва благата на държавата и на общото. \r\nЛивия НИНОВА", "date": "2018.09.09", "title": "Евродепутатът Момчил Неков: Много хора ценят и тачат 9 септември, за мен тази дата олицетворява едно общество, което е било индустриализирано, пазило е ценностите, имало е култура"}
{"url": "http://www.focus-news.net/news/2018/09/09/2564953/prof-georgi-rachev-klimatolog-tsiganskoto-lyato-tazi-godina-veroyatno-shte-prodalzhi-pone-dve-sedmitsi.html", "text": "„Циганското лято“ тази година вероятно ще продължи поне две седмици. Това каза климатологът проф. Георги Рачев в интервю за  Агенция „Фокус“  за времето през септември, за „циганското лято“, есента и  зимата. Той обясни, че „циганското лято“ е един особен период от една седмица, понякога до четири, но това е времето около Димитровден, когато свършва полската работа и започват дългите зимни дни. „До тогава има много време, но едно съм сигурен, че „циганско лято“ ще има, както е имало винаги. Тази година има вероятност то да продължи поне две седмици. Сутрин и вечер ще си е студено. Около обед, като изгрее слънце и особено, ако човек е на завет, където вятърът не може да достигне, ще си е доста топличко. Затова е и циганско, защото продължава доста кратко време – няколко часа в максимума на слънцето в обедните часове“, коментира климатологът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.09", "title": "Проф. Георги Рачев, климатолог: „Циганското лято“ тази година вероятно ще продължи поне две седмици"}
{"url": "http://www.focus-news.net/news/2018/09/09/2564957/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-septemvri.html", "text": "„Софийска вода” временно ще прекъсне водоснабдяването в някои части на столицата на 10 септември. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на бул. „Иван Радоев“, кв. „Овча купел“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Иван Радоев“ между ул. „Боряна“ и ул. „Народно хоро“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Радоев“ на ъгъла с ул. „Народно хоро“. \r\nВъв връзка с ремонтни работи на пл. „Мургаш“, с. Подгумер, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Тополите“, ул. „Спортист“, ул. „ Котева“, ул. „Изгрев“, ул. „Зора“, ул. „Брезите“, ул. „Крушова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на: пл. „Мургаш“. \r\nВъв връзка с изграждане на сградно водопроводно отклонение на ул. „Гьорче Петров“, жк. „Илинден“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Георче Петров“ от ул. „Иван Хаджиенев“ до бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“ Гьорче Петров“ на кръстовището с ул. „Цар Симеон“. \r\nВъв връзка с прекъсване на сградно водопроводно отклонение на ул. „Грамадите“, с. Доброславци, се налага спиране на водоподаването от 13:00 до 17:00 часа на клиентите на „Софийска вода”, живеещи в района на: ул. \" Грамадите\" , ул. \"Ракита\", между ул. \"Старото училище\" и ул. \"Грамадите\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Грамадите“ на кртстовището с ул. „Габровница“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.09", "title": "„Софийска вода” временно ще прекъсне водоснабдяването в някои части на столицата на 10 септември"}
{"url": "http://www.focus-news.net/news/2018/09/09/2564943/lokalno-makedoniya-v-kosovo-sa-organizirani-protesti-sreshtu-poseshtenieto-na-aleksandar-vuchich.html", "text": "Неколкостотин косовски  албанци, сред които и ветерани от АОК,  заради посещението на сръбския президент Александър Вучич тази сутрин са блокирали пътя с багери и ремаркета между  село Търнава към селото Баница в община Сърбица, а в Търнава са чули изстрели, предава македонската електронна медия   „Локално“. \r\nПротестите за посещението на Вушич в Косово се чуват с пистолети \r\nсъобщи сръбската държавна телевизия РТС. \r\nТова е пътят, по който се очаква да премине сръбският президент Александър Вучич. Пътят е блокиран с няколко камиона. Демонстрантите носят банери срещу посещението на Вучич в Косово. \r\nОбщина Сърбица е изцяло населена от албанци, а в село Баница има около 300 сръбски къщи. \r\nДиректорът на здравния център в Косовска Митровица Милан Иванович заяви, че тези места са известни с екстремистите си и с най-големите престъпления. \r\n„Очевидно е, че албанците са нервни. Това не е спонтанен, а организиран протест от техните другари и политическия елит, с цел да се попречи на посещението и за сплашване на сърбите“, подчерта Иванович. \r\nСръбският президент от своя страна заяви, че „нещата трябва да бъдат решени с думи и ум, а не с оръжие“.  Виктор Турмаков", "date": "2018.09.09", "title": "„Локално“ (Македония): В Косово са организирани протести срещу посещението на Александър Вучич"}
{"url": "http://www.focus-news.net/news/2018/09/09/2564958/blagoevgrad-politseyski-patrul-e-razpolozhen-na-okolovrastniya-pat-na-grada-v-rayona-na-selo-padesh.html", "text": "Полицейски патрул е разположен на околовръстния път на Благоевград в района на село Падеш, съобщи  слушател на Радио „Фокус“ – Пирин .", "date": "2018.09.09", "title": "Благоевград: Полицейски патрул е разположен на околовръстния път на града в района на село Падеш"}
{"url": "http://www.focus-news.net/news/2018/09/09/2564930/mkd-makedoniya-poveche-ot-20-zadarzhani-dvama-raneni-po-vreme-na-protesti-v-solun-sreshtu-dogovora-za-imeto.html", "text": "При протести в Солун срещу договора между Гърция и Македония за промяната на името, снощи са задържани 20 души, а най-малко двама са ранени. Няколко души, оплакали се от проблеми с дишането зарази сълзотворния газ по време на инцидентите са третирани на място. Причинени са материални щети на магазините и сградите в центъра на града, предава  „МКД“. \r\nСпоред гръцките медии инцидентите са причинени от група радикални десни лица,  протестирали срещу Договора от Преспа. \r\nСблъсъците между протестиращите и полицията започват  малко преди 20:00 часа местно време и с прекъсвания продължават до късно през нощта.  Виктор Турмаков", "date": "2018.09.09", "title": "„МКД“ (Македония): Повече от 20 задържани, двама ранени по време на протести в Солун срещу договора за името"}
{"url": "http://www.focus-news.net/news/2018/09/09/2564959/api-vazlozheno-e-izgotvyaneto-na-proekt-za-ukrepvane-na-uchastak-ot-pat-ii-82-borovets-raduil.html", "text": "Възложено е изготвянето на проект за укрепване на участъка от път II-82 Боровец - Радуил, в който са констатирани пропадания на пътното платно. Това съобщиха от пресцентъра на  Агенция „Пътна инфраструктура“ . Отсечката е сигнализирана с пътни знаци, указващи намаляване на габарита и ограничаване на скоростта до 30 и 40 км/ч. Взети са всички мерки за обезопасяване на пътя и повишаване безопасността на движение като са поставени бетонни прегради, бализи, сигнални ленти с успоредни бели и червени ивици. За допълнителното обезопасяване има и физически препятствия от фрезован материал. Агенция „Пътна инфраструктура“ апелира шофьорите да карат с повишено внимание и съобразена скорост, спазвайки стриктно пътната сигнализация в участъка от път II-82. \r\nРемонтните дейности ще стартират след като бъдат направени необходимите геоложки проучвания, които да установят причините за пропадането и се изготви проект за трайното укрепване на пътя. По първоначални оценки за ремонта на отсечката от Боровец до Радуил (от 18-ти до 28-ми километър) индикативно ще са необходими около 1,2 млн. лв. с ДДС.  \r\nПрез миналата година над 540 хил. лв. са вложени в път II-82 Боровец – Радуил - Костенец. Пътят е изкърпен и е с подобрено отводняване. За повишаване безопасността на движение са подменени старите обезопасителни системи, които са били повредени от пътни инциденти. През август т. г. завърши превантивният ремонт на близо 7 километра от пътя II-82 Боровец – Самоков, който стартира през пролетта. Инвестицията е близо 4,5 млн. лв. с ДДС. Обновена е пътната настилка, подобрено е отводняването, положена е хоризонтална маркировка. В участъка са възстановени и липсващите или повредени пътни знаци и са монтирани нови ограничителни системи. \r\nПрограмата на АПИ предвижда и рехабилитацията на 32,5 км от път IІ-62 Дупница – Клисура – Самоков, който е връзка към курортен комплекс „Боровец“. В момента се провеждат обществените поръчки за избор на изпълнители за строителството и надзора на отсечката. Предстои отваряне на ценовите оферти на кандидатите. Стартирането на строителните работи ще започне, след като приключи тръжната процедура за избор на изпълнители и има подписани договори с избраните изпълнители. Проектът ще се финансира от Оперативна програма „Региони в растеж” и националния бюджет.", "date": "2018.09.09", "title": "АПИ: Възложено е изготвянето на проект за укрепване на участък от път II-82 Боровец - Радуил"}
{"url": "http://www.focus-news.net/news/2018/09/09/2564955/abc-news-kosovskite-albantsi-sa-blokirali-patya-po-koyto-tryabva-da-premine-srabskiya-prezident-pri-poseshtenieto-mu-v-stranata.html", "text": "Косовските албанци са блокирали пътищата и горят автомобилни гуми по планирания маршрут на сръбския президент Александър Вучич, който е на посещение в бившата провинция на страната си, предава   ABC News. \r\nАлександър Вучич планира да посети населяваните с етнически сърби села в централно Косово, но пътищата водещи към региона са блокирани от дървени трупи, камиони и тежки машини. \r\nСръбските медии съобщават, че се чуват изстрели, но това не може да бъде независимо потвърдено. Вучич не е бил подложен на атака. \r\nСръбският вътрешен министър Небойша Стефанович обвини бойците от бившата Армия за освобождение на Косово, че стоят зад блокадите.  Виктор Турмаков", "date": "2018.09.09", "title": "ABC News: Косовските албанци са блокирали пътя, по който трябва да премине сръбския президент при посещението му в страната"}
{"url": "http://www.focus-news.net/news/2018/09/09/2564961/prof-georgi-rachev-klimatolog-v-kraya-na-sledvashtata-sedmitsa-ochakvame-okolo-i-nad-30-gradusa-v-polovin-balgariya.html", "text": "В края на следващата седмица очакваме около и над 30 градуса в половин България. Това каза климатологът проф. Георги Рачев в интервю за  Агенция „Фокус“  за времето през септември, за „циганското лято“, есента и  зимата. „Септември  заедно с август изцяло „компенсира“ това човешко усещане за по-хладно лято. До този момент септември месец се движи между 3 и 5 градуса над нормата. Доста е топло и ще продължи да бъде топло“, каза още климатологът. Той поясни, че днес и утре ни очаква слабо захлаждане до към вторник. „След което отново се връщаме към наднормено по отношение на температурата време. В края на следващата седмица нищо чудно ние да видим отново над половината от България температури с 30 , а и над 30 градуса. Такава е средносрочната прогноза“, каза той. По думите му септември продължава като сух месец, какъвто е бил  август. Проф. Рачев обясни, че това са двата месеца в годината, които общо взето са с най-малко валежи.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.09", "title": "Проф. Георги Рачев, климатолог: В края на следващата седмица очакваме около и над 30 градуса в половин България"}
{"url": "http://www.focus-news.net/news/2018/09/09/2564964/darzhavna-agentsiya-arhivi-e-poiskala-ot-sds-da-predostavi-arhiva-na-partiyata-za-sahranenie-i-digitalizirane.html", "text": "В СДС е постъпило писмо от Държавна агенция \"Архиви\" за предоставяне на архива на партията за съхранение и дигитализиране. Това съобщиха от пресцентъра на  СДС . Интересът към историята на СДС като първата демократична партия, променила България след комунистическия режим, както и предстоящото честване на 30-годишнината от създаването ѝ са добри поводи да се даде възможност на всеки, който се интересува, да научи повече за СДС от документите на партията. Затова ръководството единодушно реши, обработеният до този момент архив (1989 г. – 2009 г.), да бъде предаден. \r\nОфициалното събитие ще се състои на 11 септември от 11.30 часа на ул. \"Г. С. Раковски\"134, ет. 5. Ще присъстват председателят на Държавна агенция \"Архиви\" доц. д-р Михаил Груев, председателят на СДС Румен Христов, членове на ръководството на партията. Присъстващите ще могат да разгледат стаята с архива, както и портретите на всички предишни председатели, които вече са поставени по хронологичен ред в централата.", "date": "2018.09.09", "title": "Държавна агенция \"Архиви\" е поискала от СДС да предостави архива на партията за съхранение и дигитализиране"}
{"url": "http://www.focus-news.net/news/2018/09/09/2564962/evrodeputatat-momchil-nekov-mladite-hora-ne-tryabva-da-se-zanimavat-samo-s-mladezhka-a-i-s-horizontalna-politika.html", "text": "Много са направленията, в които трябва да се работи за насърчаване на младите хора. Това каза за  Радио „Фокус“ – Пирин  евродепутатът Момчил Неков, член на Европейския парламент от Групата на прогресивния алианс на социалистите и демократите участва, който взе участие в отбелязването на 74-тата годишнина от деветосептемврийското въстание на Братската могила в Благоевград. „Смятам, че в основата на всичко е младите да не се занимават само с младежка политика, а с хоризонтални политики. Те трябва да участват във вземането на решения. Един от основните анализи, който е направен на европейско ниво показва, че 56% от мненията на младите хора не се вземат в предвид, когато се изработва европейското законодателство. Тук отново бих се върнал на датата 9 септември, защото смятам, че трябва да работим именно в посока на изграждане на общество, в което всички да се разбираме, да живеем единно и всеки да може да полазва благата на държавата“, каза още Неков. Той добави, че самата дата 9 септември бележи края на една война, а това е едно от най-хубавите неща, заради които трябва да отбелязваме тази дата. „В обединена Европа смятам, че такива дати трябва да бъдат оставени на историците, а обществото сме длъжни да си вземем най-важните поуки от случилото се, дори и от негативните оттенъци, бележещи подобни дати и събития“, допълни Неков. \r\nЛивия НИНОВА", "date": "2018.09.09", "title": "Евродепутатът Момчил Неков: Младите хора не трябва да се занимават само с младежка, а и с хоризонтална политика"}
{"url": "http://www.focus-news.net/news/2018/09/09/2564966/varna-rzi-otchita-povishen-broy-na-patsientite-s-chrevni-paraziti-prez-poslednata-sedmitsa.html", "text": "Повишен брой на пациенти, страдащи от паразитозите ламблиоза и трихоцефалоза, са регистрирани във Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) в града. През периода от 31 август до 6 септември във Варненско са отчетени общо 19 случая на засегнати от ламблиоза, като характерно за нея е, че може да обхване цели детски колективи. Според данните на РЗИ, 18 от случаите са регистрирани в областта. За сравнение, през предходната седмица, заболелите са били едва трима. През периода от 31 август до 6 септември във Варненска област са отчетени и 13 случая на трихоцефалоза. Паразитозата, причинена от паразита, познат още като космоглав се причинява предимно от замърсени ръце, вода и храна. Във Варна епидемиолозите отчитат лек спад в брой на регистрираните чревни инфекции. През изминалата седмица са отчетени общо 53 случая срещу 56 от предходната. Най-много са заболели от ентероколити – 46 лица. Регистрирани са също 1 случай на ротавирусен ентерит, 4 колиентерита и 2 салмонелози. Намалява и броят на страдащите от варицела, менингит и скарлатина. Общият им брой за седмица е 8 души. Рязък спад се отчита и при отчетените болни с остри респираторни заболявания. От последния ден на август до 6 септември те са били 28. Седмица по-рано са регистрирани 134 болни. Двама са били диагностицирани с Марсилска треска. \r\nДиана СТОЕВА", "date": "2018.09.09", "title": "Варна: РЗИ отчита повишен брой на пациентите с чревни паразити през последната седмица"}
{"url": "http://www.focus-news.net/news/2018/09/09/2564965/ministar-rumen-porozhanov-otritsatelni-sa-probite-za-afrikanska-chuma-po-svinete-ot-3-kilometrovata-zona-okolo-tutrakantsi.html", "text": "Отрицателни са пробите за африканска чума по свинете от 3-километровата зона около Тутраканци. Това каза министърът на земеделието и храните Румен Порожанов в предаването „Агросвят“ по  Дарик радио  за африканската чума по свинете. Той припомни, че първото огнище на африканска чума по свинете е било открито в село Тутраканци, община Провадия. По думите му първите проби, които са взети в 3-километровата зона на огнището, а именно от село Бозвелийско са излезли. „Няма положителни проби от тези, които са взети в Бозвелийско“, каза министър Порожанов. По думите му това, което БАБХ и останалите органи са предприели в Тутраканци още при установяването на положителните проби, е евтаназия на животните, блокиране на района и незабавна дезинфекция. „Надяваме се и в рамките на 10-километровата зона, където ще продължим с пробите, да има подобни резултати като в Бозвелийско“, каза още министърът на земеделието. Той обясни, че африканската чума по свинете е сериозно заболяване. „Това е заболяване, което влияе на свинете, то не влияе на здравето на човека. Със 100-процентовата смъртност нанася много сериозни икономически загуби на стопанствата, свързани с този подсектор на земеделието“, каза Порожанов. Той припомни, че заболяването тръгва преди 2-3 години. По думите му активно се е разпространило в Румъния през последните 3 месеца. „Първоначалните огнища в Румъния бяха на тяхната северозападна граница с Унгария, но това, което се случи с тази година, може би с източник Молдова, Украйна и Русия в Румъния има над 200 хил. животни, които са заболели и са в процес на умъртвяване“, заяви още министърът. Той подчерта, че при първите индикации за разпространението на заразата, страната ни е предприела много превантивни действия. Министърът обърна внимание на оградата по сухоземната граница. Той обясни, че най-вероятната причина за попадане на заразата в село Тутраканци е чрез фураж и в тази връзка той апелира да не се купува фураж от зони, които са заразени.", "date": "2018.09.09", "title": "Министър Румен Порожанов: Отрицателни са пробите за африканска чума по свинете от 3-километровата зона около Тутраканци"}
{"url": "http://www.focus-news.net/news/2018/09/09/2564954/gd-granichna-politsiya-intenziven-e-trafikat-na-gkpp-kapitan-andreevo-gkpp-makaza-gkpp-durankulak-i-gkpp-kardam.html", "text": "Интензивен е трафикът на ГКПП „Капитан Андреево“, ГКПП „Маказа“, ГКПП „Дуранкулак“ и ГКПП „Кардам“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-гръцката граница на ГКПП „Маказа“ трафикът е интензивен на изход от леки автомобили, а на всички останали гранични контролно-пропускателни пунктове трафикът е нормален. На българо-турската граница на ГКПП „Капитан Андреево“ трафикът е интензивен на изход от товарни автомобили, а на останалите гранични контролно-пропускателни пунктове трафикът е нормален. На българо-румънската граница на ГКПП „Дуранкулак“ и ГКПП „Кардам“ трафикът е интензивен на вход от леки автомобили, а на останалите гранични контролно-пропускателни пунктове трафикът е нормален. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.09.09", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Маказа“, ГКПП „Дуранкулак“ и ГКПП „Кардам“"}
{"url": "http://www.focus-news.net/news/2018/09/09/2564968/pazardzhik-s-izpalneniya-na-100-kila-i-skiller-shte-zavarshi-plyus-festival-2018-all-stars.html", "text": "Финалният ден от Плюс Фестивал 2018 All Stars в Пазарджик представя рап изпълнения на 100 Кила и Skiller, предаде репортер на  Радио  „Фокус“ – Пазарджик . В последния ден от културното събитие ще чуем и изпълнението на Александър Савов. Фестивалът се радва на голям обществен интерес. В публиката могат да бъдат забелязани хора от всички възрасти, както и фенове на популярните изпълнители. Проведените концерти на Любо Киров и Б.Т.Р  предизвикаха истински фурор. На сцената, наред с познатите имена тази година се качиха изцяло български изпълнители, сред които: ПТС „Албена“, Александър Савов, Християна Дънкова Александър Георгиев, Мараков & Смокера, DA Clique, Станислава Христова, Briella, МС „Мистерия“, Селена и Мария Гайдови, Ballet Obsession и Мария Костадинова и The Hopers. \r\nАлбена ЖИЛЕКОВА", "date": "2018.09.09", "title": "Пазарджик: С изпълнения на 100 Кила и Skiller ще завърши Плюс Фестивал 2018 All Stars"}
{"url": "http://www.focus-news.net/news/2018/09/09/2564969/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Боливия Ево Моралес в събота осъди плана на американските власти, които, по данни на вестник „The New York Times“, възнамеряват заедно с бунтовническата армия да свалят от власт венецуелския президент Николас Мадуро. \r\n„Осъждаме заговора на (президента на САЩ Доналд) Тръмп, който тайно планира заедно с метежните венецуелски военнослужещи да свалят от власт (нашия) брат Николас Мадуро“, написа боливийският държавен глава в социалната мрежа „Туитър“. \r\nМоралес добави, че „свободните народи на Латинска Америка ще се съпротивляват и ще разгромят всяко ново нападение от империята (САЩ) връху мира и демокрацията във великата родина“. \r\n***  Северна Кроея е провела военен парад в неделя, за да отбележи 70-годишнината си, но се е въздържала от това да покаже своите междуконтинентални балистични ракети. \r\nВойници, артилерия и танкове са преминали покрай лидера Ким Чен-ун в центъра на Пхенян, но най-големите показани ракети са били късообхватни бойни устройства, предава репортер на AFP на място. \r\n***  Автомобил Фолксваген Поло се е врязал в група хора на Новочеркаския булевард в Москва, в резултат на което е загинал поне един човек. \r\n„Произшествието се е случило на Новочеркаския булевард в района на дом 37. Пострадали са девет души, а един е загинал. Той е издъхнал в автомобила на бърза помощ“, заяви източникът. \r\nПо данни на източника, сред пострадалите има 17-годишен тийнейджър. \r\nОт пресслужбата на Инспектората по пътна безопасност на Москва потвърдиха за ТАСС нападението над пешеходците. „На Новочеркаския булевард шофьорът не се е справил с управлението и се е врязал в група хора. Обстоятелствата около инцидента се уточняват“, заявиха от полицията. \r\n***  Вътрешният министър на Италия се е свързал със съмишленици в базираното в Брюксел, организирано от бившия съветник в Белия дом Стийв Банън, крайнодясно „Движение“. Целта им популистките и евроскептичните партии на континента да увеличат влиянието си след изборите за Европейски парламент през май следващата година. \r\n„Изборите са шанс за историческа промяна и последна възможност за спасението на Европа“, заяви Салвини. „Работим, за да станем основната европейска парламентарна група и да забравим лошата социалистическа парабола, която донесе несигурност и безработица“, допълни той. \r\nДен по-рано той се срещна с Банън, създател на „Движението“, което трябва да обедини евроскептиците в Европа. Банън иска да създаде форум чрез който „да се уравновесят“ политиките на европейска интеграция, задълбочавани от германския канцлер Ангела Меркел и президентът на Франция Еманюел Макрон. \r\n***   Избирателните секции, на които поданиците на Швеция ще гласуват на парламентарните избори, бяха открити в 8:00 часа (9:00 българско време) по цялата страна. \r\nСекциите са разположени на 29 избирателни окръга в страната и ще затворят в 20:00 часа местно време, съобщава се на сайта на държавната избирателна комисия на Швеция. Право на глас имат 7 милиона и 493 хил. граждани. \r\nПреброяването на гласовете ще започне веднага след затварянето на избирателните секции. Предварителните резултати ще станат известни след 2-3 часа. \r\nВ еднокамарния шведски парламент заседават 349 депутати, избирани за срок от четири години. Рикстагът днес е представят от осем партии.  \r\nЕдновременно с парламентарните избори се провеждат и за общински съвети. \r\n***  Американските медии, позовавайки се на представители на Пентагона съобщават, че части на морската пехота на страната се прехвърлят в американката база в Ет Танф в югоизточна Сирия след предупрежденията на Русия за готвен удар по ислямистите в района \r\nАмериканската страна твърди, че в района се готви подготовка на силите на умерената сирийска опозиция за борба срещу ислямистките екстремисти. На място за целта са прехвърлени повече от 100 американски морски пехотинци. \r\nВ момента в Ет Танф, около която американците са установили 55 км. „зона за еконфликтация“ се намират около 600 американски, британски и норвежки военнослужещи, както и представители на специалните служби на Йордания“.  \r\n„САЩ не искат да воюват с руснаците, с правителствените сили на Сирия или с други групировки, които оказват подкрепа на Сирия в гражданската война, заяви прессекретарят на Централното командване на САЩ подполковник Ърл Браун. „Но САЩ нямат намерение да ес въздържат от използване на необходима и пропорционална сила за защита на войските на САЩ, коалициите и партньорите. \r\n***  Около 200 ветерани от Косовската война са блокирали пътя, водещ към село Баня преди посещението на сръбския президента Александър Вучич по-късно днес. \r\n„Вучич трябва да се извини за престъпленията и кланетата в Косово“, пише на един от транспарантите по пътя към Баня, блокиран от автомобили и камиони. „Вучич няма да премине“, пише на друг. \r\nСръбският президент заяви на репортери тази сутрин, че ще се опита да премине по заобиколен начин, за да достигне до селото. \r\nНормализирането на двустранните отношения е ключово условие и за Косово, и за Сърбия за да напреднат към целта си – членството в ЕС.", "date": "2018.09.09", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/09/09/2564951/makfaks-makedoniya-na-aleksandar-vuchich-e-otkazano-da-poseti-drenitsa-spored-ramush-haradinay-tova-ne-e-bezopasno.html", "text": "Министър-председателят на Косово Рамуш Харадинай заяви, че поради причини, свързани със сигурността, е оттеглил разрешението, дадено на сръбския президент Александър Вучич да посети региона Дреница, предава  „Макфакс“. \r\nСигурността на гражданите от премиера на Косово Рамуш Харадинай е на първо място. Той обяви, че е оттеглил разрешение, дадено на сръбския президент Александър Вучич за посещение в региона на Дреница. \r\nТова решение на Харадинай следва, след като неколкостотин ветерани от Армията за освобождение на Косово и други жители на региона блокираха пътя, по който трябваше да мине сръбският президент Александър Вучич, за да посетят село Баня, обитавано от сърби. \r\nОсвен блокадите , според свидетели се чуват и изстрели.  Виктор Турмаков", "date": "2018.09.09", "title": "„Макфакс“ (Македония): На Александър Вучич е отказано да посети Дреница, според Рамуш Харадинай това не е безопасно"}
{"url": "http://www.focus-news.net/news/2018/09/09/2564956/blagoevgrad-zasilva-se-trafikat-na-gkpp-kulata-na-vhod-nyama-obrazuvali-se-zadrastvaniya-ili-koloni-ot-avtomobili.html", "text": "Засилва се трафикът на ГКПП „Кулата“ на вход в България, но няма образували се големи задръствания или колони от автомобили, съобщи  слушател на Радио „Фокус“ – Пирин . Към момента пунктът функционира на пълен капацитет. Интензивен е и трафикът по автомагистрала „Струма“ и главен път Е-79. \r\nВ следобедните часове се очаква движението в посока София да се засили още, като най-натоварени ще бъдат Кресненското дефиле и пътен възел „Симитли“. На граничен пункт „Илинден“ преминаването се извършва без големи забавяния. \r\nОт Главна дирекция „Гранична полиция“ съобщиха, че е създадена необходимата организация за по-бързото обработване на автомобилите, за да не се получават струпвания от леки коли, автобуси и товарни автомобили.", "date": "2018.09.09", "title": "Благоевград: Засилва се трафикът на ГКПП „Кулата“ на вход, няма образували се задръствания или колони от автомобили"}
{"url": "http://www.focus-news.net/news/2018/09/09/2564970/vladimir-moskov-kmet-na-gotse-delchev-osvezhavat-se-patnite-markirovki-na-teritoriyata-na-grada.html", "text": "В момента се освежават пътните маркировки на територията на Гоце Делчев. Това каза за  Радио „Фокус“ - Пирин  кметът на Гоце Делчев Владимир Москов. „Правим това постоянно, а не само преди 15 септември. В края на август започнахме дейностите и до първия учебен ден ще сме готови с маркировката пред училищата и детските градини, а също така оглеждаме и предпазните парапети, които са пред училищата, за да можем да осигурим максимални условия на безопасност за децата“, добави той. Владимир Москов отбеляза, че работят и вече дори приключват с изграждането на детска градина в село Лъжница; разширяване на детската градина в село Брезница; цялостно обновяване на детската градина в село Мусомище по проект „Красива България“; изграждане на нова детска градина в едно от селата, в които няма такава, а именно в село Буково. По думите му наред с това се асфалтират и улици в града и в селата. \r\nНатали СТЕФАНОВА", "date": "2018.09.09", "title": "Владимир Москов, кмет на Гоце Делчев: Освежават се пътните маркировки на територията на града"}
{"url": "http://www.focus-news.net/news/2018/09/09/2564972/dots-mitko-madzharov-arheolog-predstoi-razkrivaneto-na-tseliya-glaven-vhod-s-akrite-ot-yuzhnata-strana-na-termalniya-kompleks-v-hisarya.html", "text": "Предстои разкриването на целия главен вход с акрите от южната страна на термалния комплекс в Хисаря. Това каза за  Радио „Фокус“ - Пловдив  археологът доц. д-р Митко Маджаров, ръководител на разкопките и директор на Археологическия музей. По думите му това трябва да се случи през следващата година. За тази година са разкрити още два басейна в северозападната и западната част на комплекса. Той обясни, че последният се намира в парк „Момина сълза“, като това е един от най-големите СПА комплекси в древността на Балканите. Строителството му започнало през средата на 2 век. С известни разширения през втората половина на 2 век и по-късно през 4 век достига площ до около 3000 кв. м. Досега са разкрити четири басейна, които са експонирани и могат да се видят от посетителите, и две сухи помещения за сухи процедури, които са били използвани за масажи с различни видове масла, парфюми и т.н. През август месец тази година изцяло е разкрит един басейн с мраморни плочи. „В момента работим по разкриването на шестия вече басейн в северозападния ъгъл на термалния комплекс. Той е с доста солидни размер - около 12 м на 8 м приблизително. От северната и от южната страна е имало каменни стъпала. Подът и стените са били облицовани с мрамор. Разкрили сме сифоните на басейните и част от канализационна система“, каза още доц. Маджаров. По думите му са открити мраморни фрагменти от первази, мраморна облицовка на басейните, стенна облицовка и фрагментирана керамика. „Интересно е, че на дъното на единия басейн, който разкриваме в момента, открихме по-късна керамика от 5 - 6 век даже и от малко по-късно, имаме фрагменти от Средновековието, но концентрацията на тази керамика показва, че през този период басейните също са функционирали, т.е. през 5 - 6 век в какъв вид е била банята или термите не може да се каже, но какъвто и да е бил видът, минералната вода си е текла и съответно басейните са били използвани за лечебни цели“, добави доц. Маджаров. Финансирането на разкопките е от Министерството на културата в размер на 20 000 лева. Разкопките ще продължат до края на септември, след което предстои документиране на откритията. \r\nМария РУСЕВА", "date": "2018.09.09", "title": "Доц. Митко Маджаров, археолог: Предстои разкриването на целия главен вход с акрите от южната страна на термалния комплекс в Хисаря"}
{"url": "http://www.focus-news.net/news/2018/09/09/2564960/reuters-veterani-ot-voynata-v-kosovo-sa-blokirali-patishtata-za-da-sprat-poseshtenieto-na-srabskiya-prezident.html", "text": "Около 200 ветерани от Косовската война са блокирали пътя, водещ към село Баня преди посещението на сръбския президента Александър Вучич по-късно днес, предава    Reuters. \r\n„Вучич трябва да се извини за престъпленията и кланетата в Косово“, пише на един от транспарантите по пътя към Баня, блокиран от автомобили и камиони. „Вучич няма да премине“, пише на друг. \r\nСръбският президент заяви на репортери тази сутрин, че ще се опита да премине по заобиколен начин, за да достигне до селото. \r\nНормализирането на двустранните отношения е ключово условие и за Косово, и за Сърбия за да напреднат към целта си – членството в ЕС.   Виктор Турмаков", "date": "2018.09.09", "title": "Reuters: Ветерани от войната в Косово са блокирали пътищата, за да спрат посещението на сръбския президент"}
{"url": "http://www.focus-news.net/news/2018/09/09/2564973/blagoevgrad-3-kilometrova-kolona-ot-avtomobili-se-e-obrazuvalata-na-gkpp-kulata-v-posoka-gartsiya.html", "text": "3-километрова колона от автомобили се е образувалата на ГКПП „Кулата“ в посока Гърция. Това съобщи слушател на  Радио „Фокус“ .", "date": "2018.09.09", "title": "Благоевград: 3-километрова колона от автомобили се е образувалата на ГКПП „Кулата“ в посока Гърция"}
{"url": "http://www.focus-news.net/news/2018/09/09/2564976/korneliya-ninova-bsp-neka-pochetem-horata-koito-posvetiha-zhivota-si-da-izgradyat-savremenna-balgariya.html", "text": "На Девети септември отдаваме почит на всички, дръзнали да се изправят срещу фашизма. Това написа във  Фейсбук  лидерът на БСП Корнелия Нинова. Тя подчерта, че антифашистите са мечтали за свобода, борили са се и са давали живота си за нея - в България, в Европа и в света. \"Поклон пред смелостта, вярата и саможертвата им. Нека на днешния ден почетем хората, които посветиха живота си да изградят съвременна България. И да бдим - никога повече да няма фашизъм. Честит празник\", пише още Корнелия Нинова.", "date": "2018.09.09", "title": "Корнелия Нинова, БСП: Нека почетем хората, които посветиха живота си да изградят съвременна България"}
{"url": "http://www.focus-news.net/news/2018/09/09/2564975/prof-todor-galunov-politolog-startat-na-noviya-politicheski-sezon-predveshtava-politicheski-sblasak.html", "text": "Стартът на новия политически сезон бе доста интересен. Той предвещава политически сблъсък. Това каза интервю за  Радио „Фокус“ – Велико Търново  политологът проф. Тодор Галунов. Той припомни, че още в началото на новия политически сезон са се случи редица събития като оставките на тримата министри и евентуалните бъдещи промени в кабинета, разногласия в управляващата коалиция и проблеми с икономическа с насоченост за страната като този за застраховането. Според политолога основен е проблемът в разминаването в управляващата коалиция. „Ние видяхме, че в един момент се разигра политически спектакъл за евентуалното излизане на част от НФСБ в опозиция, но в крайна сметка се оказва, че кабинетът запазва своята стабилност. За това има няколко причини. Може би първата и основната причина кабинетът да запази своята стабилност е, че в крайна сметка нито управляващите искат истински нови избори, нито опозицията е готова за тези избори. Освен това ние на два пъти виждаме как кабинет на чело в премиера Бойко Борисов не изкарва до край своя мандат. Аз мисля, че електоратът на ГЕРБ малко или много ще бъде доста разораван, ако Борисов преждевременно абдикира от властта. Така че според мен ГЕРБ на този етап ще се стреми да поддържа кабинета, макар и с цената на определени компромиси“, посочи проф. Галунов. По думите му Патриотичният блок също няма изгода от предсрочни парламентарни  избори, тъй като в самия блок има сериозни напрежения, които могат да доведат дори до неговото разцепление в евентуална предизборна ситуация. Политологът добави, че Движението за права и свободи на този етап също не бърза предсрочните парламентарни избори, въпреки че резултатът на последния вот е бил доста по-слаб в сравнение с предишни избори. Пария „Воля“, ако на този етап има предсрочни избори, вероятно няма да успее прескочи изборната бариера. „В навечерието на есента сякаш опозицията иска по-скоро да изчака минаването на зимата, да натрупа някой дивиденти от евентуалните грешки на кабинета и по-скоро да се стреми към избори, които да бъдат съчетани или с европейски избори през май 2019 година, или с местните през октомври 2019 година“, посочи проф. Галунов \r\nНадежда КРЪСТЕВА", "date": "2018.09.09", "title": "Проф. Тодор Галунов, политолог: Стартът на новия политически сезон предвещава политически сблъсък"}
{"url": "http://www.focus-news.net/news/2018/09/09/2564967/burgas-normalno-se-osashtestvyava-preminavaneto-na-motorni-prevozni-sredstva-prez-gkpp-malko-tarnovo.html", "text": "Нормално се осъществява преминаването на моторни превозни средства през ГКПП „Малко Търново“. Това каза за  Радио „Фокус“ – Бургас  дежурният на пункта. Той добави, че към този час няма образувана колона от автомобили и движението е спокойно. \r\nМария КУРТЕВА", "date": "2018.09.09", "title": "Бургас: Нормално се осъществява преминаването на моторни превозни средства през ГКПП „Малко Търново“"}
{"url": "http://www.focus-news.net/news/2018/09/09/2564977/d-r-georgi-chobanov-babh-vsichki-praseta-koito-se-transportirat-bez-veterinarno-meditsinski-dokumenti-shte-badat-konfiskuvani-i-evtanazirani.html", "text": "Всички прасета, които се транспортират без ветеринарно-медицински документи, ще бъдат конфискувани и евтаназирани. Това каза директорът на Дирекция „Хуманно отношение към животните и контрол на фуражите“ към Българската агенция по безопасност на храните (БАБХ) д-р Георги Чобанов в предаването „Агросвят“ по  Дарик радио  за африканската чума по свинете. По думите му клането на прасетата редуцира възможността за засилване на преноса на инфекцията на африканската чума по свинята. Той поясни, че ако животното бъде заклано и прибрано със зараза във фризера, то може да бъде източник на инфекция на други прасета. „Ние продължаваме да искаме животните да бъдат заклани, така че да не бъдат потенциален възприемчик на заразата“, заяви още д-р Чобанов. По думите му, ако месото е заразено, стопаните трябва да ограничат правенето на луканки и сланина, както и подаряването им. \r\nД-р Чобанов поясни, че има зони, където е забранено транспортирането на прасета. „Има зони, където е разрешено, но това трябва да става след издаване на ветеринарно-медицински документи за придвижване. Всички животни без такива документи се считат за незаконно придвижвани и рискови. Мерките ще бъдат доста сериозни. Тези прасета ще бъдат конфискувани и евтаназирани, а стопаните или превозвачите ще бъдат глобявани“, допълни още Чобанов.  \r\nПопитан каква е вероятността да се открие следващо огнище на чума по свинете, д-р Чобанов поясни, че тя е голяма.  \r\nПо думите му от друга страна огнището в Тутраканци е първото на територията на страната. „При първите огнища все още има по-голям шанс за ограничаване на заболяването. Чакаме да преминат прегледите, да се вземат и изследват пробите. Това не е заболяване, което е донесено с дивите животни. Това е заболяване в район, който е доста отдалечен от границата, което означава, че е пренесено с хора. На практика не смятаме, че това е умишлено действие, а по-скоро недомислено. Хората не са знаели какво правят и не са подозирали, че има опасност да пренесат заболяването“, каза той. По думите му едно такова събитие не е обичайно в живота на един стопанин. „Появата на заразна болест е нещо, което е много стресово. То е стресово и за колегията, за обикновените хора, които са в съответното селище“, каза той и обърна внимание, че има постове в краищата на населеното място и засилено полицейско присъствие.  \r\nД-р Чобанов допълни, че като цяло стопаните в Тутраканци са съдействали на властите. „С изключения на една стопанка, която каза, че не отглежда свине, а на следващия ден се оказа, че отглежда, а просто ги е укрила“, допълни още той.", "date": "2018.09.09", "title": "Д-р Георги Чобанов, БАБХ: Всички прасета, които се транспортират без ветеринарно-медицински документи, ще бъдат конфискувани и евтаназирани"}
{"url": "http://www.focus-news.net/news/2018/09/09/2564963/press-24-makedoniya-aleksandar-vuchich-e-spryan-ot-kosovskata-politsiya.html", "text": "Косовската полиция е спряла президента на Сърбия Александър Вучич, който е на посещение в Косово, след като демонстранти са блокирали пътя, водещ към целта му село баня в централната част на страната, предава македонската електронна медия  „Press 24“. \r\nВ момента Вучич се разправя с полицията, която не позволява да премине нататък. Демонстрантите са излезли на протест, блокирайки пътя с автомобили и камиони и размахвайки лозунги срещу посещението му.  Виктор Турмаков", "date": "2018.09.09", "title": "„Press 24“ (Македония) : Александър Вучич е спрян от косовската полиция"}
{"url": "http://www.focus-news.net/news/2018/09/09/2564979/reuters-frantsiya-shte-izrazhodva-36-miliarda-evro-za-da-podnovi-voennite-si-sateliti.html", "text": "Министърът на отбраната на Франция Флоренс Парли обяви, че страната ще инвестира 3,6 милиарда евро за да поднови и модернизира военните си сателити и за да ги предпази от потенциалния шпионаж на конкурентите, предава   Reuters. \r\n„Ще инсталираме наблюдателни камери по нашите сателити, за да знаем кой ги приближава“, заяви Парли. По-рано тази седмица тя обвини Русия, че се е опитала да прехване връзката от  военен сателит, съвместно използван от Франция и Италия. \r\nПо-рано този месец президентът на САЩ Доналд Тръмп обяви, че планира създаването на „космически сили“ като ново разклонение на американските въоръжени сили.  \r\nМеждувременно Парли заяви, че в момента Франция обмисля и възможността за строеж на нови самолетоносачи.  Виктор Турмаков", "date": "2018.09.09", "title": "Reuters: Франция ще изразходва 3,6 милиарда евро, за да поднови военните си сателити"}
{"url": "http://www.focus-news.net/news/2018/09/09/2564981/sdvr-tarsi-sadeystvie-za-ustanovyavaneto-na-samolichnostta-na-mazh-otveden-v-sedmo-ru.html", "text": "На 8 септември към 21.30 часа мъжът бил открит в безпомощно състояние на ул. „Андрей Ляпчев“. Toва съобщиха от пресцентъра на  МВР . Той бил без документи за самоличност и е отговарял неадекватно на всички въпроси, свързани с името му, с адреса на който живее и с близки, които биха могли да го подслонят. Мъжът е отведен в столичното Седмо РУ и до момента полицаите се грижат за него.  \r\nОт СДВР търсят съдействие за установяването на самоличността на човека. \r\nГражданите, които го разпознаят и имат допълнителна информация за самоличността му, могат да сигнализират на тел. 112 или в най-близкото поделение на МВР.", "date": "2018.09.09", "title": "СДВР търси съдействие за установяването на самоличността на мъж, отведен в Седмо РУ"}
{"url": "http://www.focus-news.net/news/2018/09/09/2564980/api-vazstanoveno-e-dvizhenieto-po-pat--44-gabrovo-sevlievo-v-uchastaka-draganovtsi-vranilovtsi.html", "text": "Възстановено е движението по път II-44 Габрово – Севлиево в участъка Драгановци – Враниловци. Това съобщиха от пресцентъра на  Агенция „Пътна инфраструктура“ .", "date": "2018.09.09", "title": "АПИ: Възстановено е движението по път II-44 Габрово – Севлиево в участъка Драгановци – Враниловци"}
{"url": "http://www.focus-news.net/news/2018/09/09/2564971/a1-on-makedoniya-kfor-uveri-che-nishto-ne-zaplashva-sigurnostta-na-aleksandar-vuchich-v-kosovo.html", "text": "Говорителят на международните сили в Косово - КФОР Винченцо Грас заяви, че членове на тези сили, в координация с институциите на Косово и полицията на Косово, работят на успокояване на ситуацията, както и че се грижат за  сигурността на сръбския президент Александър Вучич, предава македонската електронна медия   „A1 On“. \r\nПо отношение на протеста срещу посещението на сръбския президент в района на Дреница, Грас заяви, че КФОР работи съвместно с косовската полиция, за да премахне барикадите и да осигури свободата на движение. \r\n„КФОР работи мирно, ние сме готови за всичко, което ще бъде необходимо от нас, в рамките на нашия мандат“, увери говорителят на КФОР. \r\nПоследната информация от терена е, че след като е бил спрян, докато се опитал да отпътува до първоначалната си цел, Вучич се е върнал в Северна Митровица, откъдето ще разговаря с жителите на селото по телефона. \r\nПо-рано, поради протестите на ветераните от АОК и местното население в Дреница, косовското правителство оттегли разрешението на Вучич да посети региона. \r\nСръбските медии съобщиха, че демонстрантите са били въоръжени. \r\nМинистърът на отбраната на Сърбия Александър Вулин каза, че сръбската армия е готова да се намеси, ако се случи инцидент и че ще изпълни всяка заповед на президента и главнокомандващия на сръбската армия Александър Вучич.  Виктор Турмаков", "date": "2018.09.09", "title": "„A1 On“ (Македония): КФОР увери, че нищо не заплашва сигурността на Александър Вучич в Косово"}
{"url": "http://www.focus-news.net/news/2018/09/09/2564982/prof-georgi-rachev-klimatolog-vsichki-svetovni-meteotsentrove-davat-topla-zima-za-evropa-i-za-balkanskiya-poluostrov.html", "text": "Всички световни метеоцентрове дават топла зима за Европа и за Балканския полуостров. Това каза климатологът проф. Георги Рачев в интервю за  Агенция „Фокус“  за времето през септември, за „циганското лято“, есента и  зимата. Той уточни, че под топла зима трябва да се разбират температури в рамките на 1 , на определени места до 2 градуса над нормата. „За цял сезон е сериозно превишаване на многогодишните норми. Веднага правя едно малко уточнение - това, че зимата ще бъде топла и всички световни метеорологични центрове са съгласни, не значи, че в сезона няма да има виелици, поледица, студове от сорта на минус 10 и минус 15 градуса“, каза проф. Рачев. Той обясни, че като цяло дните и периодите с по-топло от нормалното време ще бъдат повече, затова температурите се очаква да бъдат над нормата, а валежите в нормата. По думите му зимата ще бъде нормално валежна и на много места ще се образува снежна покривка, като тя няма да бъде трайна. „Половината мои колеги смятат сезонните прогнози за стрелба в тъмното, хвърляне на боб, гледане на бучки захар и всякакви такива гадателски действия. Аз съм от другата част на съсловието, която смята ,че човек винаги се е стремял да погледне напред в бъдещето. Затова се правят и сезонните прогнози“, коментира проф. Рачев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.09", "title": "Проф. Георги Рачев, климатолог: Всички световни метеоцентрове дават топла зима за Европа и за Балканския полуостров"}
{"url": "http://www.focus-news.net/news/2018/09/09/2564984/veliko-tarnovo-gradat-ima-potentsial-da-prieme-filial-na-pekinskiya-ezikov-universitet.html", "text": "Градът има потенциал да приеме филиал на Пекинския езиков университет - едно от най-големите и престижни висши учебни заведения в Китай. Това съобщиха от пресцентъра на  Община Велико Търново . Инициативата за партньорство между университета в Пекин и Община Велико Търново е на общинския съветник, издател и общественик Нейко Генчев, който е и съпредседател на Института за приложна музеология. Идеята се ражда по време на участие на Нейко Генчев в международна конференция и семинар, които се провеждат в азиатската държава и в които участват представители на десетки държави от цял свят.  \r\nВ резултат на разговорите, в Старата столица гостува делегация от Пекинския езиков университет, водена от заместник-ректора Джан Баодзюн и от проф. Чън Лися, директор на отдела за развитие на Институт „Конфуций“. Гостите бяха посрещнати от заместник-кмета на Велико Търново с ресор „Хуманитарни дейности“ Ганчо Карабаджаков и от инициатора на двустранните контакти Нейко Генчев. В разговорите участва също и директорът на институт „Конфуций“ към ВТУ „Св. св. Кирил и Методий“ доц. д-р Искра Мандова. \r\nГанчо Карабаджаков посочи, че през последната година България все по-силно се утвърждава като регионален лидер на Балканите, а Велико Търново е със стратегическо местоположение – пресечна точка на два европейски коридора и на пътя между Европа и Азия. Заместник-кметът разказа за добрите отношения на Старата столица и побратимения й китайски град Сиан. Подчертана бе и ролята на Велико Търново като образователен център, в който се намира най-големият извънстоличен университет – ВТУ „Св. св. Кирил и Методий“, както и Националният военен университет.  \r\nЕдно партньорство между общината, образователни и културни институции и Пекинския езиков университет би кореспондирало по отличен начин с инициативата „16+1“, развила на ново ниво отношенията между Китай, България и държавите от Централна и Източна Европа, добави Нейко Генчев. Той припомни, че в съвремието именно нашата страна е във фокуса на вниманието на Китай. \r\nДжан Баодзюн изрази надежда, че един бъдещ филиал на Пекинския университет би привличал студенти и от съседните на България държави. Ганчо Карабаджаков посочи, че подходящо място за строителството би могло да бъде старото военно училище, където още от следващата година започва оформянето на новия градски център.  \r\nПърви етап на партньорството между Община Велико Търново и Пекинския езиков университет ще бъде фестивал на китайската култура и изкуства, който да бъде организиран в старопрестолния град. В рамките на събитието може да бъде представена и дейността на висшето училище. В Старата столица могат да гостуват ансамбли и изпълнители от професионалните академии, с които университетът работи.  \r\nМерките и етапите на партньорството ще бъдат очертани в двустранен меморандум, чието изготвяне предстои. С проекта на споразумението ще бъдат запознати и съответните министерства в Китай.", "date": "2018.09.09", "title": "Велико Търново: Градът има потенциал да приеме филиал на Пекинския езиков университет"}
{"url": "http://www.focus-news.net/news/2018/09/09/2564987/borislav-kolarov-obshtina-petrich-noviyat-pokrit-zelenchukov-pazar-v-grada-razpolaga-sas-116-masi-za-sergiyna-targoviya-i-11-zatvoreni-pomeshteniya-s-obshto-prednaznachenie.html", "text": "Новият покрит зеленчуков пазар в Петрич разполага със 116 маси за сергийна търговия и 11 затворени помещения с общо предназначение. Това каза за  Радио „Фокус“ - Пирин  Борислав Коларов, директор на Дирекция „Общинска собственост“ към Община Петрич. Той посочи, че пазарът е влязъл в експлоатация преди 2 месеца, като на този етап търговска дейност могат да извършват само производителите и търговци с плодове и зеленчуци. „Към момента имаме 70% заетост на масите от гледна точка на месечно ползване. Останалите 30% са оборотни маси, които се наемат всяка сряда и събота от производители на плодове и зеленчуци, особено в сряда, когато е пазарният ден. Цените на масите са съгласно Наредбата за определяне и администриране, където Общински съвет - Петрич прие ново приложение към Наредбата и дневната цена на маса, която се води работно място в рамките на 4 кв. м., е 4 лв. с включено ДДС, а месечната цена на масата е 60 лв. с включено ДДС“, допълни експертът. Борислав Коларов добави, че цените на новия пазар в Петрич са доста по-ниски от тези в Сандански. Относно закритите помещения на пазара той уточни, че те ще бъдат обявени на тръжна процедура, но началната цена, която е определена в Наредбата, е 150 лв. за помещение от 8 кв. м. и има едно двойно помещение като големина, за което цената е 300 лв. на месец. Коларов обясни, че от тези суми ще стартира тръжната процедура, а от там нататък всеки един наемател с ценово предложение ще предложи своята цена, която не може да бъде по-ниска от тази, която е заложена в Наредбата от Общински съвет - Петрич. \r\nНатали СТЕФАНОВА", "date": "2018.09.09", "title": "Борислав Коларов, Община Петрич: Новият покрит зеленчуков пазар в града разполага със 116 маси за сергийна търговия и 11 затворени помещения с общо предназначение"}
{"url": "http://www.focus-news.net/news/2018/09/09/2564989/radostin-stanchev-trenyor-po-fehtovka-v-burgas-zapochva-noviyat-sportno-sastezatelen-sezon-po-fehtovka.html", "text": "Започва новият спортно-състезателен сезон по фехтовка. Това каза за  Радио „Фокус“ – Бургас  Радостин Станчев, треньор в регионалния център по фехтовка в Бургас. По думите му сезонът започва края на септември, началото на октомври и в момента Станчев се подготвя за него. \r\n„В края на месец септември имаме турнир по фехтовка в България за мъже и жени на възраст до 23 години. Това е турнир, който ще се осъществи в град Пловдив. След това в средата на месец октомври Бургас ще бъде домакин на „Купа България“ първи кръг. Това състезание е за деца до 11, 13 и 15 години и с този турнир поставяме началото на сезона“, каза още Радостин Станчев. \r\n„Преди 7 години в Бургас нямаше фехтовка\", добави Станчев. По думите му от 2011 година фехтовката в Бургас съществува и не е спирала да се развива като спорт. „Спортът се развива доста добре и имаме голям интерес, записват се много деца в нашите начинаещи центрове“, каза още Станчев. По думите му регионалният център по фехтовка правят кампании по училищата в началото на учебната година, за да популяризират спорта. „Няма значение дали се записват момичета или момчета, спортът е подходящ и за двата пола“, каза още Радостин Станчев. \r\nМария КУРТЕВА", "date": "2018.09.09", "title": "Радостин Станчев, треньор по фехтовка: В Бургас започва новият спортно-състезателен сезон по фехтовка"}
{"url": "http://www.focus-news.net/news/2018/09/09/2564988/d-r-kiril-aleksiev-rim-blagoevgrad-devetoseptemvriyskiyat-prevrat-e-tema-koyato-e-trudna-za-analizira-zashtoto-e-obvita-s-mnogo-protivorechiya.html", "text": "В историята, особено когато тя се отнася за по-ново време, има един основен проблем, свързан с това, че е необходимо да минат доста години, за да може да се даде някаква обективна оценка на случилото се. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Кирил Алексиев по повод събитията от 9 септември 1944 година. Според него в случая с Деветосептемврийският преврат е още по-трудно да се анализира и говори обективно, защото самата тема е обвита с много противоречия. „Затова и даването на оценка за събитието днес е много трудно, особено с оглед на това, че голяма част от днешните историци, всъщност са били преки свидетели на случилото се. По времето на социалистическия режим в България в училищата събитието се представяше по един начин, а днес обективната наука представя събитията по коренно различен начин. В миналото датата 9 септември 1944 година беше представяна като ден на социалистическо-комунистически въстание, нова дата в хронологията на историята на България и на българския народ“, каза още д-р Алексиев. Той добави, че Деветосептемврийският преврат е бил представян и като времето, в което се свършва с монархо-фашисткия режим, създава се чиста и свята република по идеалите на Левски. „Затова можем да кажем, че в предходните години идеологическата натовареност около датата 9 септември бе изключително голяма, прикриваха се един огромен масив от факти, които показват, че тази дата всъщност не е толкова светла. Въпреки това остават големи противоречия, а мненията се люшкат от едната в другата крайност – от много светла дата на всенародно въстание до най-кървавият преврат в новата българска история“, допълни д-р Алексиев. Според него има основание да се каже така, защото веднага след 9 септември се разразява една кървава вехналия в България. Историкът д-р Алексиев посочи, че огромна част от българският политически елит, от хора, които са по-състоятелни, хора, които имат отношение към предишната дотогава власт, всъщност са избити – огромна част от тях без съд и присъда. \r\nЛивия НИНОВА", "date": "2018.09.09", "title": "Д-р Кирил Алексиев, РИМ – Благоевград: Деветосептемврийският преврат е тема, която е трудна за анализира, защото е обвита с много противоречия"}
{"url": "http://www.focus-news.net/news/2018/09/09/2564974/ria-novosti-po-vreme-na-bezreditsite-v-solun-sa-postradali-15-politseyski-sluzhiteli.html", "text": "По време на безредиците в събота в Солун са пострадали 15 полицейски служители, осем души са арестувани, сред които двама непълнолетни, предава   РИА Новости. \r\nПо време на митинг под лозунг „Македония е гръцка“ от тълпата демонстранти са се отделили около 100 души с маски и са започнали да замерят полицията с камъни, а след това и с „Коктейли Молотов“, да нападат журналисти. Полицията е отговорила със сълзотворен газ. \r\n„Разбити прозорци, повредени тротоари, автомобили и обърнати кофи за боклук“, така местните медии описват последиците от безредиците. \r\nГрупа демонстранти се е опитала да пробие полицейския кордон, който е охранявал конгресния център на Международното изложение в Солун, където министър-председателят Алексис Ципрас е изнасял програмна реч. \r\nПолицията е задържала общо 28 души, но в ареста остават осем души, сред които и една жена, у която са открити наркотици.    Виктор Турмаков", "date": "2018.09.09", "title": "РИА Новости: По време на безредиците в Солун са пострадали 15 полицейски служители"}
{"url": "http://www.focus-news.net/news/2018/09/09/2564991/varna-zabraneno-e-dvizhenieto-na-tovarni-avtomobili-nad-12-tona-po-patya-varna-burgas.html", "text": "Във връзка със засиления трафик по направлението между Варна и Бургас от 14.00 часа днес до 20.00 часа ще бъде забранено движението на моторни превозни средства, предназначени за превоз на товари с техническа допустима максимална са над 12 тона, предаде репортер на  Радио „Фокус“ – Варна . Ограничението е в сила и за състави с ремаркета и полуремаркета, селскостопанска и земеделска техника, трактори и специализирана строителна техника. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nДиана СТОЕВА", "date": "2018.09.09", "title": "Варна: Забранено е движението на товарни автомобили над 12 тона по пътя Варна – Бургас"}
{"url": "http://www.focus-news.net/news/2018/09/09/2564992/star-otchayvashti-rezultati-ot-anketa-v-turtsiya-gotovite-kategorichno-da-se-srazhavat-za-stranata-sa-edva-31.html", "text": "Резултатите от проведено през август проучване на общественото мнение от социологическата агенция „Optimar Araştırma” са силно изненадващи и притеснителни, пише вестник „Стар”. Един от зададените въпроси е формулиран директно: „При евентуална военна обстановка, ще се сражавате ли за да защитете Вашата страна?”. Недостатъчно убедителните отговори, по-специално от гласоподаватели на управляващата Партия на справедливостта и развитието (ПСР) и нейния днешен партньор – Партията на националистическото движение (ПНД), предизвикват силна полемика в страната. \r\nТемата е коментирана от журналиста от вестника Ерсой Деде в материал, озаглавен „Ще се сражаваш ли за твоята страна?”. \r\nЕто основните констатации, въпросителни и заключения на автора: \r\n„Докато едва 31% от запитаните отговарят категорично, че ще се сражават за Турция; други 33% декларират с един доста по-умерен и уклончив тон: „Абе, ще се сражавам”… Отговорите на тези две групи са общо 64%... Добре, а останалите?... Заявявам го открито; това лично мен изключително много ме разочарова…  Какъв отговор очаквахте от нация като нашата?... Предполагам, че може да отпишем едни 7.5% (подразбират се гласоподаватели на легалната и парламентарно представена кюрдска Демократическа партия на народите (ДПН) – бел на „Фокус”)… Гласовете на всички останали обаче трябваше категорично и безусловно да бъдат „Да”; нали така?… Но очевидно, че не е така… \r\nСега преминавам към една друга, много по-трагична картинка.. Сред тези, които дават гласа си за ПНД, процентът на готовите да се сражават за Турция е 88%, а за подкрепящите ПСР – дори и по-малко: само 80%... Добре, не трябваше ли процентите на избирателите на тези две партии да бъдат категорично по 100%?... Какво толкова се промени в страната?...” , риторично пита журналистът от „Стар”.  Виктор Турмаков", "date": "2018.09.09", "title": "„Стар”: Отчайващи резултати от анкета в Турция: Готовите категорично да се сражават за страната са едва 31%"}
{"url": "http://www.focus-news.net/news/2018/09/09/2564978/komisar-tencho-tenev-sdvr-ochakvame-nad-100-hil-avtomobila-da-vlyazat-v-stolitsata.html", "text": "Очакваме над 100 хил. автомобила да влязат в столицата. Това каза за  Агенция „Фокус“   комисар Тенчо Тенев, началник на отдел „Пътна полиция“ към СДВР. По думите му хората са решили да се приберат малко по-рано, тъй като към момента трафикът на входните артерии на столицата е започнал да се засилва. „За момента не е чак толкова натоварено“, каза комисар Тенев и прогнозира, че най-вероятно движението ще започне да се натоварва след около два часа. „Имаме готовност да посрещнем столичани. На всички входни артерии ще има наши екипи“, посочи той. Началникът на отдел „Пътна полиция“ обясни, че до момента има около 25 леки пътнотранспортни произшествия.  \r\nДеница КИТАНОВА", "date": "2018.09.09", "title": "Комисар Тенчо Тенев, СДВР: Очакваме над 100 хил. автомобила да влязат в столицата"}
{"url": "http://www.focus-news.net/news/2018/09/09/2564993/veliko-tarnovo-s-10-stotinki-se-e-uvelichila-tsenata-na-metana-v-grada-za-mesets.html", "text": "С 10 стотинки се е увеличила цената на метана по бензиностанциите във Велико Търново само за месец, показва репортерска проверка на  Радио „Фокус“ - Велико Търново . Към момента големите вериги бензиностанции в областта държат средна цена на този вид гориво от 1,44 лв./л, докато през август той се е продавал за 1,34 лв./л. Средната цена за страната му е 1,33 лв./л. През последните месеци метанът запазваше цена от 1,34 лв./л. \r\nБензин А-95 във Велико Търново се продава на средна цена от 2,26 лв./л. През предходния месец цената на този вид гориво бе 2,25 лв./л. Покачването е с 1 стотинка. През месеците април, май и юни цената на този вид  гориво отбеляза значителен ръст, като за периода се увеличи почти с 20 стотинки. Цената на дизела също се е покачила с 1 стотинка в сравнение с миналия месец.  В момента този вид гориво се търгува са 2,28 лв./л. През юли се е продавал за 2,27 лв./л. При бензин А-98 се отчита спад в цената с 2 стотинки – от 2,53 лв./л през август на 2,51 лв./л през септември.  Газта е поскъпнала с 3 стотинки –  от  0,98 лв./л миналия месец на 1,01 лв./л този. \r\nЦените на повечето видове горива в областта са с 1 до 3 стотинки по ниски от средните в страната. Справка със статистика за страната на сайт за горива сочи, че за днешния ден област Велико Търново е на 7-мо място в класация за най-евтини горива в България – запазва позицията си от месец август. Съседната област Габрово се нарежда на 8-мо място в класацията. Най-евтините горива са в област Русе, а Ловеч и Плевен са съответно на 21-во и 23-то място. \r\nНадежда КРЪСТЕВА", "date": "2018.09.09", "title": "Велико Търново: С 10 стотинки се е увеличила цената на метана в града за месец"}
{"url": "http://www.focus-news.net/news/2018/09/09/2564994/savetnikat-ot-bsp-sofiya-nikolay-nikolov-vnasya-v-stolichna-obshtina-podpiskata-sreshtu-travestitite-i-hamalite-v-ponedelnik.html", "text": "Общинският съветник от БСП Николай Николов официално ще внесе в Столична община подписката срещу травеститите и хамалите в понеделник в 11.30 часа, съобщиха от пресцентъра на  Градския съвет на БСП - София . За 8 дни в края на август той събра над 1000 подписа срещу травеститите и хамалите на бул. \"Христо Ботев\" и площад \"Македония\" в София. Заедно с подписката, Николай Николов ще входира и питане към кмета Йорданка Фандъкова с въпроси по темата. \r\nПреди да внесе подписката общинският съветник ще се включи в протеста с искания за строеж на ясли, детски градини и училища, който ще се проведе в 10.30 часа пред входа на Столична община. \r\nПротестът с настояване за решаване на проблема с недостига на места в детски градини и училища, както и за кадрови промени в Дирекция \"Образование\" в СО ще бъде подкрепен и от Младежката организация на БСП - София. Както е известно, в Международния ден на младежта, 12-и август, социалистите от Младежкото обединение към БСП - София организираха акция пред Столична община под мотото \"Място за всяко дете\". Тя беше насочена именно към проблема с недостига на места в детските градини в столицата и невъзможността на кмета Йорданка Фандъкова и нейния екип да се справят с него.", "date": "2018.09.09", "title": "Съветникът от БСП - София Николай Николов внася в Столична община подписката срещу травеститите и хамалите в понеделник"}
{"url": "http://www.focus-news.net/news/2018/09/09/2564997/burgas-koloni-ot-avtomobili-v-tri-lenti-s-dalzhina-ot-5-do-7-km-sa-se-obrazuvali-na-izhoda-na-grada-v-posoka-sofiya.html", "text": "От 5 до 7 км е опашката от автомобили на изход от Бургас в посока София, предаде репортер на  Агенция „Фокус“ . Колоните от автомобили са в три пътни ленти. На мястото се извършват рутинни проверки. Движението се осъществява със скорост от 5 до 10 км/ч.", "date": "2018.09.09", "title": "Бургас: Колони от автомобили в три ленти с дължина от 5 до 7 км са се образували на изхода на града в посока София"}
{"url": "http://www.focus-news.net/news/2018/09/09/2564998/tanya-georgieva-bchk-plovdiv-prez-letnite-mesetsi-rabotim-prioritetno-po-programata-mobilni-sotsialni-ekipi-za-okazvane-na-pomosht-na-horata-ot-6-te-rayona-na-plovdiv.html", "text": "По няколко проекта работи БЧК - Пловдив. Приоритетно през летните месеци БЧК - Пловдив работи по пилотната програма „Мобилни социални екипи“ съвместно с Община Пловдив и УМБАЛ „Св. Георги“. Това каза за  Радио „Фокус“ - Пловдив  Таня Георгиева, председател на червенокръстката организация в града. Целта е да се оказва помощ на хора в шестте района на Пловдив, като за това има изготвен каталог с предлаганите услуги. Преди всичко те са възрастни, самотноживеещи, трудноподвижни. „Например пазаруване, придружаване, при изписване от болница, при хоспитализация, по график закупуваме или по заявки закупуваме медикаменти срещу рецепти и хранителни продукти. Много хора получиха помощ и подкрепа. Хора, изпаднали в затруднено положение по различни причини. Това е нашият важен, уникален, местен проект за Пловдив“, каза още Георгиева. По думите ѝ през септември - октомври ще има анализ на програмата и ще има яснота как ще се продължи през 2019 година. Тя каза още, че за червенокръстката организация са важни и информационните кампании, които протичат в шестте района. „Не по-малко важна е информираността при реагиране при измами, за информация при острите хронични заболявания. Направихме среща с представителите на Районните полицейски управления, за да чуят какви страховете и изискванията на хората в районите“, каза още Георгиева. По думите ѝ в областната структура има над 1 000 активно работещи доброволци, а членовете са над 12 000. „Не по-малка е работата на младежката организация. Те работят постоянно за оказване на първа долекарска помощ и подготовка за реагиране при бедствия, аварии и терористични актове. Не по-малка е подготовката за работа по Оперативната програма за предоставяне на хранителни пакети на уязвими хора“, добави Таня Георгиева. \r\nМария РУСЕВА", "date": "2018.09.09", "title": "Таня Георгиева, БЧК - Пловдив: През летните месеци работим приоритетно по програмата „Мобилни социални екипи“ за оказване на помощ на хората от 6-те района на Пловдив"}
{"url": "http://www.focus-news.net/news/2018/09/09/2564985/tsvetan-tsvetanov-kandidatite-za-ministerskite-pozitsii-shte-badat-predlozheni-ot-gerb.html", "text": "Кандидатите за министерските позиции ще бъдат предложени от ГЕРБ. Дали ще бъдат приети оставките на министрите е въпрос на разговори. Силата на ГЕРБ е че в такива моменти може да поема политическа отговорност. Това заяви пред журналисти в с. Грашево председателят на ПГ на ГЕРБ и зам.-председател на партията Цветан Цветанов, съобщиха от пресцентъра на  партията . \r\n„Вече окончателното решение ще бъде взето след като в парламента бъдат внесени оставките. Миналата седмица имахме доста конструктивен разговор с коалиционните ни партньори, като очаквам утре да надградим постигнатото. Всички ние трябва да формираме политическите си решения си на базата на колективната воля в коалицията“, подчерта Цветанов. \r\nПредседателят на ПГ на ГЕРБ бе категоричен, че не медиите са мястото, от което участниците в коалицията трябва да съобщават какви са техните лични очаквания и предпочитания. „Бих се радвал, ако нашите партньори от „Обединени патриоти“ имат единна позиция. Ние винаги сме се съобразявали с техните решения“, отбеляза Цветан Цветанов. \r\nНа въпроса какви качества трябва да притежават новите кандидати за министерските постове, Цветанов коментира: „Това трябва да са хора с безспорни професионални качества, с професионална тежест и да бъдат ангажирани с изпълнението на управленската програма на ГЕРБ и „Обединени патриоти“.", "date": "2018.09.09", "title": "Цветан Цветанов: Кандидатите за министерските позиции ще бъдат предложени от ГЕРБ"}
{"url": "http://www.focus-news.net/news/2018/09/09/2564999/sofiya-proliven-dazhd-vali-v-stolitsata.html", "text": "Проливен дъжд вали в столицата, предаде репортер на  Агенция „Фокус“ .  \r\nВ центъра на града вали пороен дъжд и духа силен вятър. Пътните настилки са мокри и хлъзгави. На места по улиците се образуват завирявания.  \"Фокус\" призова водачите на превозни средства да бъдат внимателни и да карат със скорост, съобразена с пътните условия.", "date": "2018.09.09", "title": "София: Проливен дъжд вали в столицата"}
{"url": "http://www.focus-news.net/news/2018/09/09/2565000/varna-zdravni-inspektori-sa-izdali-predpisaniya-na-3-zavedeniya-v-grada-zaradi-shum-na-otkrito-sled-2300-chasa.html", "text": "Служители на Регионалната здравна инспекция (РЗИ) във Варна са издали предписания на 3 заведения за нарушаване на Закона за защита от шума. Това съобщиха за  Радио „Фокус“ – Варна  от РЗИ. През изминалата седмица са проверени общо четири заведения на Крайбрежната алея. Само в един от обектите не са констатирани нарушение. В останалите три заведения обаче е установено озвучаване на откритите части след 23.00 часа. Издадени са общо 4 предписания за недопускане на завишени нива на шум в периода от 23.00 до 7.00 часа. Проверките са осъществени във връзка със спазването изискванията на чл. 16 а, ал. 2 от Закона за защита от шума в околната среда. Отделно с превантивен контрол са обхванати 7 обекта, на които с констативни протоколи е предписано спазване на нормативната база. \r\nДиана СТОЕВА", "date": "2018.09.09", "title": "Варна: Здравни инспектори са издали предписания на 3 заведения в града заради шум на открито след 23.00 часа"}
{"url": "http://www.focus-news.net/news/2018/09/09/2565001/protothema-nova-demokratsiya-e-blizo-do-absolyutno-mnozinstvo-v-gratskiya-parlament-spored-poslednite-sotsiologicheski-prouchvaniya.html", "text": "Основната гръцка опозиционна партия „Нова Демокрация“ е на ръба да спечели пълно мнозинство според социологическо проучване, публикувано на електронната версия на гръцкото издание   Protothema. \r\nСпоред проучването „Нова демокрация“ би спечелила 29,9% от гласовете, ако изборите се бяха провели днес, докато управляващата лява партия „СИРИЗА“ би спечелила едва 19%.  \r\nДанните будят интерес предвид факта, че са събрани след като Гърция официално излезе от своята спасителна програма, но и на фона на обществените дебати около споразумението  с Македония за името и опустошителните пожари в Атика.  Виктор Турмаков", "date": "2018.09.09", "title": "Protothema: „Нова демокрация“ е близо до абсолютно мнозинство в гръцкия парламент, според последните социологически проучвания"}
{"url": "http://www.focus-news.net/news/2018/09/09/2564986/ria-novosti-prezidentat-na-sarbiya-blagodari-na-rusiya-za-podkrepata-po-kosovo.html", "text": "Президентът На Сърбия Александър Вучич благодари на Русия за подкрепата на Белград по въпроса за Косово, предава   РИА Новости. \r\n„Благодаря на братята от Русия, които бяха до нас, когато нямаше никой друг“, заяви президентът по време на реч пред местната сръбска общност в град Косовска Митровица.  \r\nТой също така отбеляза, че „Сърбия твърдо стои на позициите да не влиза в НАТО“.  Виктор Турмаков", "date": "2018.09.09", "title": "РИА Новости: Президентът на Сърбия благодари на Русия за подкрепата по Косово"}
{"url": "http://www.focus-news.net/news/2018/09/09/2565002/sofiya-natovareno-e-dvizhenieto-po-stariya-pat-na-prohoda-vitinya.html", "text": "Натоварено е движението  на стария път на прохода Витиня, съобщи слушател на  Радио „Фокус“ . По пътя се движат главно тежкотоварни автомобили.", "date": "2018.09.09", "title": "София: Натоварено е движението по стария път на прохода Витиня"}
{"url": "http://www.focus-news.net/news/2018/09/09/2564983/press-24-aleksandar-vuchich-izrazi-vazmushtenie-ot-sluchiloto-se-v-kosovo.html", "text": "Президентът на Сърбия Александър Вучич, който бе спрян от протестиращи, докато бе на посещение в Косово, изрази възмущението си от случилото се, предава македонската електронна медия   „Press 24“. \r\nТой посети мястото, където беше убит миналата година политическият представител на косовските сърби Оливер Иванович и заяви, че никой няма да сплашва сръбския народ \r\nПротестиращите , блокирали достъпа на Вучич до село Баня в Косово, все още не са се разотишли.   Виктор Турмаков", "date": "2018.09.09", "title": "„Press 24“ :  Александър Вучич изрази възмущение от случилото се в Косово"}
{"url": "http://www.focus-news.net/news/2018/09/09/2565003/publica-moldova-prezidentat-na-moldova-e-hospitaliziran-sled-patnotransportno-proizshestvie.html", "text": "Кортежът на президента на Молдова Игор Додон е попаднал в катастрофа на пътя между градовете Страшени и Калаташ, президентът е хоспитализиран, предава местният телевизионен канал   Publica. \r\nСпоред предварителни данни президентът е доставен в болницата. Според телевизионния канал кортежът се е блъснал в камион, в резултат на което един автомобилът превозващ Додон се е преобърнал.   Виктор Турмаков", "date": "2018.09.09", "title": "Publica  (Молдова): Президентът на Молдова е хоспитализиран след пътнотранспортно произшествие"}
{"url": "http://www.focus-news.net/news/2018/09/09/2565006/ministar-valentin-radev-shte-nagradi-sluzhiteli-na-regionalna-direktsiya-granichna-politsiya-elhovo-za-postignati-visoki-profesionalni-rezultati.html", "text": "На 10 септември от 12.00 часа в сградата на Регионална дирекция Гранична полиция - Елхово министър Валентин Радев ще връчи отличия на служители на РДГП-Елхово за постигнати високи професионални резултати. Това съобщиха от пресцентъра на  МВР . На церемонията ще присъстват главният секретар на МВР главен комисар Младен Маринов и директорът на ГД „Гранична полиция“ главен комисар Светлан Кичиков.", "date": "2018.09.09", "title": "Министър Валентин Радев ще награди служители на Регионална дирекция Гранична полиция - Елхово за постигнати високи професионални резултати"}
{"url": "http://www.focus-news.net/news/2018/09/09/2564995/blagoevgrad-intenziven-e-trafikat-na-gkpp-kulata-za-leki-i-tovarni-avtomobili-i-v-dvete-posoki.html", "text": "Интензивен е трафикът на ГКПП „Кулата“ за леки и товарни автомобили и в двете посоки. Това съобщиха за  Радио „Фокус“ - Пирин  от ГД „Гранична полиция“. Натоварено е движението на вход за леки автомобили на ГКПП „Илинден“. Без забавяне се осъществява преминаването през ГКПП „Златарево“. \r\nОт Главна дирекция „Гранична полиция“ съобщиха, че е създадена необходимата организация за по-бързото обработване на автомобилите. \r\nИзключително интензивен е трафикът по автомагистрала „Струма“, главен път Е-79 и второкласен път 19 Симитли - Гоце Делчев. \r\n„Фокус“ призовава водачите на моторни превозни средства да шофират внимателно, спазвайки правилата за движение по пътищата. Не предприемайте рискови изпреварвания, тъй като това е най-честата причина за пътнотранспортни произшествия в областта, особено в Кресненското дефиле.", "date": "2018.09.09", "title": "Благоевград: Интензивен е трафикът на ГКПП „Кулата“ за леки и товарни автомобили и в двете посоки"}
{"url": "http://www.focus-news.net/news/2018/09/09/2564996/a1on-aleksandar-vuchich-zayavi-che-nyama-da-se-pokolebae-ako-srabskiyat-narod-bade-napadnat.html", "text": "Сръбският президент Александър Вучич след като му бе блокиран достъпът до село Баня на Косово, се върна в Косовска Митровица, от където заяви, че няма да има никакъв договор с Прищина, предаде  „A1On“. \r\n„ Ще победим без война, но в нито един момент няма да се поколебая, ако сръбският народ е нападнат на Косово“, предупреди Вучич в речта.  \r\n„Искаме компромис, а не диктат. Искаме да чуем, но и да ни изслушат. Искам вие да живеете тук, но пътят към това не е лесен ни бързо. Ще трябва от доста неща да се откажем, много неща да жертваме и да работим упорито, за да стигнем до целта“, допълни Вучич. \r\n„Какво искаме: договор с албанците или удължаване на агонията“, запита Вучич, посочвайки, че засега няма решение на хоризонта.  Виктор Турмаков", "date": "2018.09.09", "title": "„A1On“ : Александър Вучич заяви, че няма да се поколебае, ако сръбският народ бъде нападнат"}
{"url": "http://www.focus-news.net/news/2018/09/09/2565004/d-r-kiril-aleksiev-istorik-devetoseptemvriyskiyat-prevrat-e-bil-izpolzvan-za-da-se-podmeni-politicheskiyat-i-kulturniyat-elit-na-tsyala-edna-natsiya.html", "text": "Обективната история в наши дни говори, че в рамките на Деветосептемврийския преврат българи са избивали българи. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Кирил Алексиев по повод събитията от 9 септември 1944 година. Той подчерта, че подобен сценарии е разиграван и по-рано – по времето на Октомврийската революция в Русия, която се превръща в Съветски съюз. „Подобни събития са били използвани, за да се подмени политическият и културният елит на цяла една нация и да започне да се изгражда нещо ново. Проблемът с оценката на събитието е именно тук, защото е много трудно да останеш обективен, когато е използвано насилие, за да се наложи нещо ново. Още повече, че говорим за избиването на българи от други българи. В никакъв случвай не твърдя, че положението в България преди 9 септември 1944 година е било много хубаво или както казва народа „цветя и рози“, каза още д-р Алексиев. Историкът добави, че е много важно да си даваме сметка, че след Първата световна война, българската държава се е намирала в много тежко положение, като в периода 20 – 30 години дори е тлеела една необявена гражданска война в нашите географски ширини. „Всичко това се е случвало по редица причини като Ньойския договор, големия наплив от бежанци, които идват в България и др. Няма как да отречем, че всичките тези проблеми са оказвали влияние върху хората и е важно да уточним, че днес трудно можем да си представим какво е преживявало тогава населението. Всичко това води и до триумф на левите идеи. След Първата световна война това е тенденция, която се наблюдава в цяла Европа. През 30-те години е отчетен бум на така наречените тоталитарни идеи или крайно десните режими“, заяви д-р Алексиев. Според него ситуацията в Европа е изключително напрегната и за капак се стига до избухването на Втората световна война. „Тогава идва моментът, когато обществото е уморено от непрекъснатите промени, които се случват. В период от над 20 години се наблюдава изключително голяма напрежение. За България резултатите от войните не са добри. През август 1944 година страната ни се намира в много тежки преговори, опитвайки се да излезе от Втората световна война, а в периода 5 – 6 септември се стига до смяна на българското правителство, като на власт идват по-либерално настроени политици. Всичко това се оказва като „сигнална лампа“ за Сталин, който по това време се е намирал на границите на България“, коментира д-р Алексиев. Той уточни, че Сталин е виждал, че българите отчаяно се отпиват да се отделят от Тристранния пакт и по някакъв начин да се ангажират със Западните сили, което е означавало, че ще пресекат неговия път. „Затова веднага Съветският съюз обявява война на България, въпреки че не е имало скъсани дипломатически отношения между двете страни. Тогава се получава и интересният парадокс – за няколко дни България е воюваща страна с абсолютно целия свят, защото тя от своя страна обявява война на Тристранния пакт, скъсвайки дипломатическите си отношения с Германия“, каза д-р Алексиев. \r\nЛивия НИНОВА", "date": "2018.09.09", "title": "Д-р Кирил Алексиев, историк: Деветосептемврийският преврат е бил използван, за да се подмени политическият и културният елит на цяла една нация"}
{"url": "http://www.focus-news.net/news/2018/09/09/2565009/deutsche-welle-politsiyata-e-arestuvala-dvama-afganistantsi-zapodozreni-za-ubiystvo-na-germanets-v-germanskiya-grad-kyoten.html", "text": "Полицията в  източния германски град Кьотен е арестувала двама афганистански граждани, след убийството на 22-годишен мъж, последвала след възможен спор, предава   Deutsche Welle. \r\nПолицията в града съобщава, че инцидентът се е случил в събота през нощта, но допълва, че обстоятелствата около смъртта на германеца остават неясни.  \r\nДвама афганистанци са арестувани по подозрение, че са извършили убийството.  \r\nПолицията продължава разследването.   Виктор Турмаков", "date": "2018.09.09", "title": "Deutsche Welle: Полицията е арестувала двама афганистанци, заподозрени за убийство на германец в германския град Кьотен"}
{"url": "http://www.focus-news.net/news/2018/09/09/2565010/predsedatelyat-na-pg-na-gerb-tsvetan-tsvetanov-v-selo-grashevo-tolerantnostta-v-rodopite-tryabva-da-bade-sahranena-i-da-se-prevarne-v-politiki-za-horata.html", "text": "Благодаря на всички хора в Родопите за тяхната толерантност. Тази толерантност трябва да бъде съхранена и да се превърне в политики за хората. Това заяви председателят на ПГ на ГЕРБ и зам.-председател на партията Цветан Цветанов, който днес посети събора на велинградското село Грашево, съобщиха от пресцентъра на  ПП ГЕРБ . Цветанов бе придружаван от народния представител от ГЕР Б- Велинград Димитър Гечев, областния координатор на ГЕРБ - Пазарджик Найден Шопов, кмета на община Велинград д-р Костадин Коев и кметове на кметства от община Велинград. Традицията да се провежда общоселско събиране в местността \"Поляните\" датира от 1997 година, но е прекъсната през последните три години и сега се възобновява. \r\nЦветан Цветанов поздрави лично всички присъстващи по случай празника им. „Благодаря на кмета на с. Грашево Асен Мастев за неговата енергичност и смелост да търси решения  на проблемите на селото на най-високо ниво. Благодаря и на кмета на Велинград д-р Костадин Коев за това, че в управленската си програма е заложил да има проекти за всичките 19 населени места в общината, в които живеят над 42 хил. души“, заяви Цветан Цветанов. \r\nКъм всички присъстващи на събора председателят на ПГ на ГЕРБ се обърна с думите: „Когато заставам тук, пред вас, не ми остава нищо друго, освен да се ангажирам с изпълнението на нещо, което ще подобри вашия живот. Ето защо ПГ на ГЕРБ ще дари средства, с които ще бъдат закупени нови легла с детски модули за детска градина „Кокиче“ в с. Грашево“, каза той \r\nВторият голям ангажимент, който Цветанов пое, бе да съдейства за отпускането на средства за ремонт на пътя Грашево-Мечо корито-Асанова махала - Кръстава - Горно Бирково, който е с дължина над 20 км., като за целта ще бъде актуализиран проектът в Община Велинград. Стана ясно, че първият етап ще започне още догодина. „Когато правителството и парламентарното мнозинство са стабилни е стабилна и държавата. Това позволява да се възползваме пълноценно и от европейската солидарност и да решаваме проблемите на хората по регионите. По време на управлението на ГЕРБ и Бойко Борисов у нас има тенденция за отлична събираемост на приходите, което на свой ред ни дава възможност да търсим решение на въпроса с пътищата, да развиваме районите и да осигурим на жителите им достойна среда за живот“, посочи Цветанов. \r\nНа свой ред кметът на Велинград д-р Костадин Коев съобщи, че до края на септември започва ремонт на улица „Вела Пеева“ в с. Грашево, като това е част от по-голям проект за ремонт на улици в 5 населени места. „През този управленски мандат в Грашево е ремонтирано кметството, джамията и на много места са изградени подпорни стени“, каза още Коев. \r\nОт сцената в местността „Поляните“ художникът от Сопот Стефан Йорданов подари портрет на Апостола на свободата – Васил Левски, на едноименното училище в с. Грашево.", "date": "2018.09.09", "title": "Председателят на ПГ на ГЕРБ Цветан Цветанов в село Грашево: Толерантността в Родопите трябва да бъде съхранена и да се превърне в политики за хората"}
{"url": "http://www.focus-news.net/news/2018/09/09/2565007/sofiya-vremenno-dvizhenieto-po-avtomagistrala-hemus-v-rayona-na-tunel-topli-dol-se-prenasochva-po-stariya-pat-zaradi-zapalil-se-avtomobil.html", "text": "Временно движението по автомагистрала „Хемус“, в района на тунел „Топли дол“  в посока София, се пренасочва по стария път. Причината е самозапалил се автомобил. Няма пострадали при инцидента. Това съобщиха от пресцентъра на  МВР . Сигналът за запалилия се автомобил  на 50 метра след изхода на тунел „Топли дол“ е подаден около 14.45 часа днес. Няма пострадали от възникналия инцидент. Автомобилът е изтеглен в крайна дясна лента. Колата е с газова уредба, към мястото са насочени екипи на пожарната, които са предприели гасителни действия. Междувременно районът е отцепен от пътни полицаи, които още преди тунела пренасочват движението на моторните превозни средства през Врачеш по стария път.  \r\n\"Пътна полиция\" съобщава за интензивен трафик по път Е-79 в участъка между ГКПП „Кулата\" - Симитли и напомня на водачите да шофират с особено внимание и съобразена с обстановката скорост.", "date": "2018.09.09", "title": "София: Временно движението по автомагистрала „Хемус“ в района на тунел „Топли дол“ се пренасочва по стария път заради запалил се автомобил"}
{"url": "http://www.focus-news.net/news/2018/09/09/2565013/sofiya-vazstanoveno-e-dvizhenieto-po-avtomagistrala-hemus-v-rayona-na-tunel-topli-dol.html", "text": "Възстановено е движението по автомагистрала „Хемус“ в района на тунел „Топли дол“. Това съобщиха от пресцентъра на  Агенция „Пътна инфраструктура“ .", "date": "2018.09.09", "title": "София: Възстановено е движението по автомагистрала „Хемус“ в района на тунел „Топли дол“"}
{"url": "http://www.focus-news.net/news/2018/09/09/2565015/borislav-kolarov-obshtina-petrich-veche-dva-mesetsa-grazhdanite-spazvat-zapovedta-za-zabrana-na-targoviyata-na-nereglamentirani-mesta-v-petrich.html", "text": "Вече два месеца гражданите спазват коректно и точно Заповедта за забрана на търговията на нерегламентирани места в Петрич от кмета Димитър Бръчков. Това каза за  Радио „Фокус“ - Пирин  Борислав Коларов, директор на Дирекция „Общинска собственост“ към Община Петрич. Той обясни, че заповедта е издадена в началото на месец юли и се касае за извършване на нерегламентирана търговска дейност върху обекти, които са публична и частна общинска собственост. По думите му става въпрос най-вече за улиците, които граничат с новоизградения пазар – улица „Тома Митов“ в продължение от края на новия пазар до старите таксита, граничеща с улица „Рокфелер“; също така улица „Свети свети Кирил и Методий“, която се намира над църквата „Света Богородица“; улица „Хан Крум“ и улица „Ванга“. „Години наред имаме оплаквания и от живущите по тези улици, където се извършваше нерегламентирана търговска дейност. За момента вече два месеца заповедта се спазва изключително коректно и точно от нашите служители, както и от служители от „Охрана, ред и сигурност“ към Общинска администрация - Петрич, които имат правомощия да санкционират тези, които не изпълняват заповедта. Първоначално бяхме предупредили абсолютно всички продаващи, така че никой да не бъде изненадан. Правиха се предписания от служителите към Общината“, каза още Коларов. Той добави, че за момента почти нямат извършване на търговска дейност по тези улици, където това е забранено. \r\nНатали СТЕФАНОВА", "date": "2018.09.09", "title": "Борислав Коларов, Община Петрич: Вече два месеца гражданите спазват Заповедта за забрана на търговията на нерегламентирани места в Петрич"}
{"url": "http://www.focus-news.net/news/2018/09/09/2565005/pazardzhik-natovaren-trafik-i-zasileno-politseysko-prisastvie-se-otchita-v-defileto-velingrad-varvara.html", "text": "Натоварен трафик и засилено полицейско присъствие има в дефилето Велинград - Варвара, предаде репортер на  Радио „Фокус“ – Пазарджик . Патрул на „Пътна полиция\" е разположен на изхода на Велинград, както и на разклона за дефилето по пътя Белово - Пазарджик. Колони от автомобили се образуват по планинската отсечка заради поредицата от опасни завои и по-ниската скорост, с която се преминава там. Повече автомобили се движат в посока Пазарджик. Пътните настилки са сухи. \r\nАлбена ЖИЛЕКОВА", "date": "2018.09.09", "title": "Пазарджик: Натоварен трафик и засилено полицейско присъствие се отчита в дефилето Велинград - Варвара"}
{"url": "http://www.focus-news.net/news/2018/09/09/2564990/abc-news-prezidentat-na-kosovo-prizova-kam-sdarzhanost-protestirashtite-po-vreme-na-poseshtenieto-na-aleksandar-vuchich.html", "text": "Президентът на Косово Хашим Тачи заяви, че съпротивата на гражданите  срещу посещението на държавния глава на Сърбия Александър Вучич е разбираемо, но призова към сдържаност в името на помирението между двата народа, предава   ABC News. \r\nХашим Тачи написа на профила си в социалната мрежа „Фейсбук“, че „напълно разбира“ реакцията на гражданите в централно Косово, блокирали пътя пред Вучич към населявано със сърби село в региона. \r\nТачи заяви, че блокадите „показват, че болката от войната е все още прясна“. Той допълни, че блокираните пътища няма да помогнат на Косово и Сърбия, които търсят начини да подобрят отношенията си. \r\n„Трябва да израснем над себе си, над раните . Трябва да направим това в името на мира и помирението“, допълни той.  Виктор Турмаков", "date": "2018.09.09", "title": "ABC News: Президентът на Косово призова към сдържаност протестиращите по време на посещението на Александър Вучич"}
{"url": "http://www.focus-news.net/news/2018/09/09/2565014/prof-todor-galunov-politolog-vazmozhni-sa-izbori-2-v-1-ili-s-tezi-za-evroparlament-ili-s-mestnite.html", "text": "Възможни са избори „2 в 1“ или с тези за европарламент, или с местните. Това каза интервю за  Радио „Фокус“ – Велико Търново  политологът проф. Тодор Галунов. По думите му такава прогноза все още е трудно да се направи, но със сигурност още през пролетта партиите ще заговорят за извънредни парламентарен избори. Според него политическата зима ще е интересна, тъй като остротата на противоречията между отделните политически елити ще се увеличи. „Всички партии се подготвят за изборите за Европейски парламент, които ако и да не са много популярни на българското общество, ще бъдат един своеобразен тест за влиянието на партиите. В България има една практика едни избори да се използват за подготовка  на други. Тоест всички елити ще се готвят за евроизборите, за да може това да бъде техният ориентир за местните избори, които са най-важни за гражданите през есента на 2019 година. Така че аз лично очаквам доста напрегната зима и трудно управление“, добави проф. Галунов. Той посочи, че причина за това би било и напрежението сред коалиционните партньори в кабинета, което временно е туширано. „През тази зима очаквам познати по принцип събития от модела на парламентаризма. Управляващите, независимо кои ще са те, ще подчертават, че кабинетът има успехи, че този парламент е пълен със сили да изкара своя мандат и че страната е в едно устойчиво икономическо и политическо състояние, докато опозицията по традиция ще обяснява, че парламентът е изчерпан и че трябва да се върви към нови парламентарни избори. Някъде между тях ще бъдат формациите, които по принцип не се определят съвсем рязко и не са толкова резки като управляващи и опозиция, например като ДПС, които ще подчертават, че страната е в тежко състояние, но въпросът е не само да се сменят министрите или да се направят предсрочни избори. Според мен това е обичайното политическо противопоставяне между управляващи и опозиция“, допълни проф. Галунов. \r\nНадежда КРЪСТЕВА", "date": "2018.09.09", "title": "Проф. Тодор Галунов, политолог: Възможни са избори „2 в 1“ или с тези за европарламент, или с местните"}
{"url": "http://www.focus-news.net/news/2018/09/09/2565018/varna-katastrofa-mezhdu-lek-avtomobil-i-avtobus-ot-gradskiya-transport-e-stanala-na-krastovishteto-na-bul-treti-mart-i-bul-konstantin-i-fruzhin-nyama-danni-za-postradali.html", "text": "Катастрофа между лек автомобил и автобус от градския транспорт е станала на кръстовището на бул. „Трети март“ и бул. „Константин и Фружин“, няма данни за пострадали. Това съобщиха за  Радио „Фокус“ – Варна  от „Пътна полиция“. Причината за инцидента е неправилно престрояване в съседна лента на два автомобила. Катастрофата е станала преди около час на кръстовището на булевардите „Трети март“ и „Константин и Фружин“. Към момента няма данни за пострадали хора. Автобусът се е движел по линия №14 По информация на КАТ засега не са регистрирани тежки инциденти във връзка с лошото време. Въпреки падналия дъжд няма проблем с придвижването по основните пътни артерии в града. \r\nДиана СТОЕВА", "date": "2018.09.09", "title": "Варна: Катастрофа между лек автомобил и автобус от градския транспорт е станала на кръстовището на бул. „Трети март“ и бул. „Константин и Фружин“, няма данни за пострадали"}
{"url": "http://www.focus-news.net/news/2018/09/09/2565016/a1on-makedoniya-aleksandar-vuchich-zayavi-che-slobodan-miloshevich-e-bil-golyam-srabski-lider.html", "text": "По време на речта си в Косовска Митровица сръбският президент Александър Вучич заяви, че бившият президент на Югославия Слободан Милошевич е бил голям сръбски лидер, но и че целите на Сърбия по това време не са били реалистични. Според него Сърбия не е осъзнавала, че не е сама в света и и е платила цената за това, предава македонската електронна медия   „A1On“. \r\n„Преди около 30 години Милошевич беше достатъчно голям, за да събере стотици хиляди души“, заяви Вучич и добави, че Сърбия след това я посрещнала три войни, че сърбите са загинали в Книн, Сараево и Прищина.  Той допълни, че днес над  Книн се вее „шахматно знаме“ (на Хърватия- бел. прев.), в Сараево броят на сърбите е намалял наполовина и само малцина сърби живеят в Прищина. \r\nТой допълни, че днес Сърбия расте в мир, защото инвестира в живота. Вучич подчерта, че Сърбия разчита на знания и работа, а не на оръжие. Сръбският президент добави, че страната вече може да избере пътя си, път за Европа, но и че може да каже на висок глас на всеки, че не иска членство в НАТО.  Виктор Турмаков", "date": "2018.09.09", "title": "„A1On“ (Македония): Александър Вучич заяви, че Слободан Милошевич е бил голям сръбски лидер"}
{"url": "http://www.focus-news.net/news/2018/09/09/2565019/tass-aleksis-tsipras-zayavi-che-gartsiya-i-rusiya-vodyat-rabota-nad-vazstanovyavane-na-otnosheniyata.html", "text": "Министър-председателят на Гърция Алексис Ципрас заяви, че между Москва и Атина се води работа над възстановяване на отношенията след претърпяната от тях криза. Той подчерта, че се надява през 2018 г. да посети Руската федерация, предава  ТАСС. \r\n„Имам покана да посетя руския президент Владимир Путин тази година“, заяви Ципрас. „Имахме криза в отношенията, подадохме сигналите, които трябваше да подадем и сега работим над възстановяването на връзките“, допълни той.  Виктор Турмаков", "date": "2018.09.09", "title": "ТАСС: Алексис Ципрас заяви, че Гърция и Русия водят работа над възстановяване на отношенията"}
{"url": "http://www.focus-news.net/news/2018/09/09/2565012/21tv-makedoniya-es-izrazi-sazhalenie-za-neuspeha-na-vuchich-da-poseti-selo-banya-v-kosovo.html", "text": "Ръководителят на Службата на Европейския съюз  в Прищина Наталия Апостолова заяви, че ЕС се оплаква от това, че на сръбския президент Александър Вучич не му е позволено да посети село Баня в страната, предава македонският телевизионен канал  „21ТВ“. \r\nАпостолова  изрази съжаление за блокадите, построени по пътищата в това село и призова за спокойни условия. \r\n„Всички пътища, водещи до село Баня, бяха блокирани тази сутрин преди планираното посещение на сръбския президент Александър Вучич. Дотогава посещението се провеждаше в спокойна атмосфера с пълна подкрепа от всички компетентни органи. ЕС изразява съжаление, че част от посещението трябваше да бъде забавено“, заяви Апостолова.  Виктор Турмаков", "date": "2018.09.09", "title": "„21ТВ“ (Македония): ЕС изрази съжаление за неуспеха на Вучич да посети село Баня в Косово"}
{"url": "http://www.focus-news.net/news/2018/09/09/2565011/predsedatelyat-na-ns-tsveta-karayancheva-koalitsionen-savet-reshava-utre-za-trite-ministerski-ostavki.html", "text": "На коалиционен съвет утре вечер се очаква да стане ясна съдбата на тримата министри, подали оставки заради тежката катастрофа край Своге, каза днес в Чипровци председателят на Народното събрание Цвета Караянчева, предаде  БНР . Тя определи министрите като „много успешни“. „Всяка парламентарна група има правото да реши дали да подкрепи или да отхвърли определено предложение за министър“, каза Караянчева и прогнозира, че „следващата седмица ще бъде интересна“. \r\n„Подаването на оставката е политически акт, а приемането вече е съвсем друга тема. Колегите достойно постъпиха и подадоха оставки. Дори и други да дойдат, ще продължат тяхната работа, защото те бяха много успешни министри и са все още много успешни министри“, добави Караянчева. \r\nПредседателят на НС посети Чипровци по повод честването на 330 години от избухването на Чипровското въстание.", "date": "2018.09.09", "title": "Председателят на НС Цвета Караянчева: Коалиционен съвет решава утре за трите министерски оставки"}
{"url": "http://www.focus-news.net/news/2018/09/09/2565008/zasilen-trafik-v-posledniya-pochiven-den-obzor-i.html", "text": "Засилен трафик беляза последния почивен ден от седмицата. Отделите \"Пътна полиция\" към всички областни дирекции на МВР предприемат необходимите мерки за осигуряване на засилено полицейско присъствие по основните пътища, по автомагистралите и на входовете и изходите на големите градове. \r\nПолицейски екипи са поставени на всички входни артерии на София. Началникът на „Пътна полиция“ към СДВР комисар Тенчо Тенев съобщи за Агенция „Фокус“, че пътните полицаи ще следят най-вече за неправилно изпреварване. Той посочи, че на всички възлови кръстовища в София също са поставени екипи, които да регулират движението в града така, че да не се получават големи задръствания. Комисар Тенев прогнозира, че 100 хиляди автомобила ще влязат в столицата в неделния ден. \r\nКолони от автомобили са се образували в следобедните часове на изхода на Бургас в посока София. През цялото време полицейски екипи извършват рутинни проверки. \r\nНатоварено беше движението и на граничните пунктове още от сутринта, като най-интензивен беше трафикът на границата с Румъния, Турция и Гърция. Около обяд на ГКПП „Кулата“ в посока Гърция се образува 3-километрова колона от автомобили. \r\nВ сутрешните часове на деня 24-годишна жена загина при катастрофа на пътя Габрово – Севлиево в района на село Враниловци. А при пътен инцидент на кръстовище в пловдивския ж. к. „Тракия“ загина 54-годишен моторист.", "date": "2018.09.09", "title": "Засилен трафик в последния почивен ден (ОБЗОР I)"}
{"url": "http://www.focus-news.net/news/2018/09/09/2565023/api-v-oblastno-patno-upravlenie-haskovo-ne-e-postapvalo-iskane-za-razreshenie-i-provezhdane-na-lekoatleticheskiya-kros-vanko-dyakov-ot-dimitrovgrad-do-haskovo.html", "text": "В Областно пътно управление - Хасково не е постъпвало искане за разрешение и провеждане на лекоатлетическия крос „Ванко Дяков“ от Димитровград до Хасково. Това съобщиха от пресцентъра на  Агенция „Пътна инфраструктура“ . Агенцията прави това уточнения по повод неверни твърдения, че заради Агенцията днес не се е провело състезанието. \r\nАгенция „Пътна инфраструктура” винаги оказва нужното съдействие на организаторите, когато то е поискано по установения ред, за да се гарантира безопасността както на участниците в състезанието, така и за шофьорите, за които трябва да се въведе временна организация на движението по време на маратона.", "date": "2018.09.09", "title": "АПИ: В Областно пътно управление - Хасково не е постъпвало искане за разрешение и провеждане на лекоатлетическия крос „Ванко Дяков“ от Димитровград до Хасково"}
{"url": "http://www.focus-news.net/news/2018/09/09/2565017/blagoevgrad-v-koloni-ot-avtomobili-se-izvarshva-dvizhenieto-po-osnovnite-patni-napravleniya-v-oblastta.html", "text": "В колони от автомобили се извършва движението по главен път Е-79 и останалите основните пътни направления в областта, предаде репортер  Радио „Фокус“ – Пирин . Струпвания от автомобили са се образували на влизане в страната на ГКПП „Кулата“.", "date": "2018.09.09", "title": "Благоевград: В колони от автомобили се извършва движението по основните пътни направления в областта"}
{"url": "http://www.focus-news.net/news/2018/09/09/2565027/ministar-krasimir-valchev-shte-bade-na-poseshtenie-v-kyustendil-na-10-septemvri.html", "text": "На 10 септември 2018 г. министърът на образованието и науката Красимир Вълчев ще бъде на посещение в Кюстендил. Това съобщиха от пресцентъра на  Министерството на образованието и науката . Министърът ще участва в регионално съвещание с представители на местните общини, директори на училища и детски градини и с представители на национално представителните синдикални организации. Изявления се предвиждат в 13.30 часа, когато министърът ще бъде гост в Детска градина \"Мечта\". Освен нея той ще посети още IV ОУ \"Иван Вазов\" в Кюстендил и ОУ \"Христо Ботев\" в село Невестино.", "date": "2018.09.09", "title": "Министър Красимир Вълчев ще бъде на посещение в Кюстендил на 10 септември"}
{"url": "http://www.focus-news.net/news/2018/09/09/2565028/accent-tv-sled-patnoto-proizshestvie-prezidentat-na-moldova-e-v-dobro-zdravoslovno-sastoyanie.html", "text": "Прессекретарят на президентството на Молдова Максим Лебединский потвърди, че президентът на страната Игор Додон е претъръпял ПТП, но допълни, че не е пострадал, предава   Accent TV. \r\n„По пътя Кишинев-Калараши имаше инцидент между конвоя на президента. Автомобилите, които са се движили според правилата, са ударили друга кола, която е нарушила правилника. Детайлите около инцидента ще бъдат докладвани по-късно. Игор Додон се чувства добре, не е имало нужна от медицинска помощ“, заяви Лебеденский.  \r\nНа  камерата, поставена на автомобила, шофиращ зад този на президент, се вижда как тя върви напред по магистралата според правилника, когато изведнъж е ударена от камион, идващ насреща.   Виктор Турмаков", "date": "2018.09.09", "title": "Accent TV: След пътното произшествие президентът на Молдова е в добро здравословно състояние"}
{"url": "http://www.focus-news.net/news/2018/09/09/2565022/inspektor-petar-sokolov-gdnp-zasilen-e-trafikat-po-osnovnite-napravleniya-ot-republikanskata-patna-mrezha-nay-golyamo-e-natovarvaneto-na-vhod-na-gkpp-kulata.html", "text": "Засилен е трафикът по основните направления от републиканската пътна мрежа, най-голямо е натоварването на вход на ГКПП „Кулата“. Това каза на брифинг инспектор Петър Соколов от отдел „Пътна полиция“ към ГД „Национална полиция“, предаде репортер на  Агенция „Фокус“ . \r\n„В последния почивен ден интензивността на движението започва да бъде голяма. Към момента по данни на МВР има засилен трафик по основните направления от републиканската пътна мрежа, като най-голямо е натоварването откъм ГКПП от територията на Гърция“, каза още инспектор Соколов. По думите му най-голям е трафикът от влизащи моторни превозни средства от ГКПП „Кулата“.  \r\n„На територията на цялата област Благоевград имаме много интензивно движение, като в най-уязвимите участъци сме разположили полицейски екипи, които да подпомогнат движението на прибиращите се автомобили. Добрата новина от този район е, че по направлението от Разлог и Банско нямаме интензивен трафик\", обясни той. Това ще облекчи движението при разклона за п. в. \"Симитли\", където също има екип, който регулира движението.", "date": "2018.09.09", "title": "Инспектор Петър Соколов, ГДНП: Засилен е трафикът по основните направления от републиканската пътна мрежа, най-голямо е натоварването на вход на ГКПП „Кулата“"}
{"url": "http://www.focus-news.net/news/2018/09/09/2565020/api-dvizhenieto-se-osashtestvyava-v-edna-lenta-po-pat--73-prez-rishki-prohod-v-uchastaka-rish-kamchiya-poradi-avariral-tir.html", "text": "Движението се осъществява в една лента по път II-73 през Ришки проход в участъка Риш - Камчия поради аварирал ТИР. Това съобщиха от пресцентъра на  Агенция „Пътна инфраструктура“ . Водачите да се движат с повишено внимание и съобразена скорост. Движението се регулира от пътна полиция.", "date": "2018.09.09", "title": "АПИ: Движението се осъществява в една лента по път II-73 през Ришки проход в участъка Риш - Камчия поради аварирал ТИР"}
{"url": "http://www.focus-news.net/news/2018/09/09/2565030/varna-bez-problemi-se-osashtestvyava-dvizhenieto-v-grada-patnite-nastilki-sa-mokri.html", "text": "Трафикът във Варна се осъществява нормално след валежа от дъжд през последния един час. Това съобщиха за  Радио „Фокус“ – Варна  от „Пътна полиция“. Засега няма данни за сериозни инциденти и произшествия. Пътните настилки в града са мокри и на места са се образували локални локви. Като цяло няма пречки за движението, няма и данни за големи задръствания, съобщават от „Пътна полиция“. Водачите трябва да се съобразяват с метеорологичната обстановка и да бъдат бдителни зад волана. \r\nДиана СТОЕВА", "date": "2018.09.09", "title": "Варна: Без проблеми се осъществява движението в града, пътните настилки са мокри"}
{"url": "http://www.focus-news.net/news/2018/09/09/2565021/dimitar-damyanov-kmet-na-selo-kulata-nyama-problemi-pri-preminavaneto-prez-gkpp-kulata-trafikat-e-intenziven.html", "text": "Няма проблеми при преминаването през ГКПП „Кулата“, трафикът е интензивен. Това каза за  Радио „Фокус“ – Пирин  Димитър Дамянов, кмет на село Кулата. Той добави, че автомобилите преминават през пункта сравнително спокойно. „В района има пост на Главна дирекция „Гранична полиция“. Създадена е необходимата организация, за да няма проблеми“, каза още Дамянов. Той допълни, че няма данни за образуването на сериозни задръствания. \r\nЛивия НИНОВА", "date": "2018.09.09", "title": "Димитър Дамянов, кмет на село Кулата: Няма проблеми при преминаването през ГКПП „Кулата“, трафикът е интензивен"}
{"url": "http://www.focus-news.net/news/2018/09/09/2565032/the-hill-vitseprezidentat-na-sasht-e-poveche-ot-gotov-da-bade-razpitan-otnosno-predpolagaemata-ruska-namesa.html", "text": "Вицепрезидентът на САЩ Майк Пенс заяви, че „е повече от готов“ да седне със специалния прокурор Робърт Мюлер като част от разследването за предполагаемата руска намеса на президентските избори през 2016 г., предава   The Hill. \r\n„Повече от готов съм да дам всички детайли, които знам. Имам външен съветник, който да ми каже как да ги представя“, заяви Пенс. Той допълни, че той не обръща внимание на разследването на Мюлер.  \r\n„Това не е във фокуса ни. В момента имаме толкова голям успех по цялата страна, по изграждането на армията ни, засилването на мощта на Америка по света, защото не се разсейваме от това разследване“, допълни той. \r\n„Вече сме доказали с милиони документи, че няма намеся. Мисля, че е вече време случаят да бъде закрит“, заключи вицепрезидентът.   Виктор Турмаков", "date": "2018.09.09", "title": "The Hill: Вицепрезидентът на САЩ е „повече от готов“ да бъде разпитан относно предполагаемата руска намеса"}
{"url": "http://www.focus-news.net/news/2018/09/09/2565031/d-r-kiril-aleksiev-istorik-v-osnovata-na-devetoseptemvriyskiyat-prevrat-stoi-kimon-georgiev-narichan-profesionalen-prevratadzhiya-v-balgarskata-istoriya.html", "text": "В основата на Деветосептемврийският преврат стои Кимон Георгиев, наричан „професионален превратаджия“ в българската история. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Кирил Алексиев по повод събитията от 9 септември 1944 година. „Интересна е ролята на военния министър по онова време, който издава изрична заповед да не се оказва никаква съпротива на партизанските отряди, които завземат властта. Самите действия на превратаджията парализират държавата и се получава така, че тя не успява да им отговори адекватно“, каза още д-р Алексиев. Той добави, че след 9 септември се оказва, че броят на жертвите е огромен. „Тогава започва и една червена чистка в българската държава. Огромна част от интелектуалците и по-богатите българи, имащи връзка с предишната власт, са подложени на насилие и избивани. Важно е да подчертаем, че събитията, които се случват в този период, не са добре документирани и затова трудно можем да отсеем кое е достоверно и кое не съвсем“, каза още д-р Алексиев. Според него голяма част от нещата, които знаем, са в следствие на истории, разказвани от хора, които са били преки свидетели на случилото се или такива, чиито семейства са били избити. „Това, което знаем със сигурност, е, че в продължение на 2 – 3 месеца е имало голяма вълна на червен терор. Извършвани са убийства без съд и присъда. Стотици са били арестувани – някои от тях изчезват завинаги без да оставят следа след себе си. Започват масови репресии върху хора, които са били свързани с бившата власт. Освен това започват преследвания на бивши политици. Създава се и така наречения Народен съд, който се опитвал да издава огромен брой смъртни присъди“, коментира д-р Алексиев. Той добави, че най-шокиращото е, че по-голяма част от тези присъди са били издадени, след като хората вече са били убити. „Отделно тогава започва практиката да се залепя клеймо върху хората – „Враг на народа“. Ще завършва с това, че положението преди 9 септември не е било добро, но това не оправдава действията, които са били извършени спрямо хората. Тежкото положение обяснява репресивните действия, но в никакъв случаи не ги оправдава“, подчерта д-р Алексиев. \r\nЛивия НИНОВА", "date": "2018.09.09", "title": "Д-р Кирил Алексиев, историк: В основата на Деветосептемврийският преврат стои Кимон Георгиев, наричан „професионален превратаджия“ в българската история"}
{"url": "http://www.focus-news.net/news/2018/09/09/2565024/blagoevgrad-kilometrichna-kolona-ot-avtomobili-se-e-obrazuvala-v-posoka-blagoevgrad-na-razklona-za-simitli.html", "text": "Километрична колона от автомобили се е образувала в посока Благоевград, на разклона за Симитли. Това съобщи слушател на  Радио „Фокус“ .", "date": "2018.09.09", "title": "Благоевград: Километрична колона от автомобили се е образувала в посока Благоевград, на разклона за Симитли"}
{"url": "http://www.focus-news.net/news/2018/09/09/2565034/abv-mladezhi-organiziraha-viktorina-na-tema-balgariya-i-rusiya-prez-vekovete-v-ramkite-na-15-tiya-sabor-na-priyatelite-na-rusiya.html", "text": "АБВ - Младежи организираха викторина на тема „България и Русия през вековете” като част от програмата на 15-тия събор на приятелите на Русия. Това съобщиха от пресцентъра на  ПП АБВ . Инициативата протече при огромен интерес. В отговорите на дузината въпроси се включиха хора от различни възрасти, а за най-успешно представилите се имаше предвидени множество награди.  \r\nНа форума присъстваха близо 15 000 души. Той бе организиран за 15-ти пореден път от Национално движение „Русофили”. По време на събитието младежите от Алтернатива за българско възраждане посочиха, че през годините в своята дейност винаги са се водили от идеята: „Винаги с Русия, срещу нея – никога”. Пред участниците на традиционния събор от АБВ - Младежи заявиха още, че работят за запазване на паметта за общата история и културния обмен между България и Русия. Те се обявиха категорично и против наложените срещу Руската федерация санкции.  \r\nПоздрав до участниците и организаторите на 15-тия събор на русофилите изпрати и председателят на АБВ Румен Петков.", "date": "2018.09.09", "title": "АБВ - Младежи организираха викторина на тема „България и Русия през вековете” в рамките на 15-тия събор на приятелите на Русия"}
{"url": "http://www.focus-news.net/news/2018/09/09/2565037/daniela-taneva-hlebnata-terapiya-za-detsa-se-prilaga-poveche-ot-4-godini-v-plovdiv.html", "text": "Хлебната терапия за деца се прилага повече от 4 години в Пловдив. Това каза за  Радио „Фокус“ - Пловдив  Даниела Танева, координатор на програмата. Тя обясни, че по време на терапията децата рисуват в брашното, след което месят хляб. „Самият контакт на децата с брашното им действа изключително успокояващо. Понякога рисуваме по предварително зададена тема, друг път разказваме приказка и те я пресъздават, а понякога просто ги оставяме да творят това, което им е във въображението им и това, което искат да споделят с нас. Оказва се, че това е много лесен начин за споделяне особено при децата с проблеми“, каза още Танева. По думите ѝ за някои деца замесването на хляб е изключително преживяване, тъй като не винаги им е позволено да правят подобни неща в домовете си. \r\nСамият хляб се замесва само с квас. „Квасът се прави с пълнозърнесто брашно, вода, която да не е налята от чешмата, захар или пчелен мед. Всяка сутрин трябва да се добавя брашно и вода и да се разбърква с дървена лъжица. След 3 - 4 дни, най-много седмица квасът ще е готов“, обясни Танева. Хляб се приготвя на място. Слагат се още сол, захар, като на децата се обяснява, че това са символи. „Всеки един човек преживява в живота си такива моменти - има и сълзи, но има и хубави моменти. Търпението, с което се меси хлябът, е търпение, което всяко едно дете трябва да прилага в учението си, а след това и в реализацията си, защото така си гарантира по-добро бъдеще. Опитваме се чисто психологически да повлияем върху тяхната насока в живота“, каза още Танева. Терапията продължава около час. Танева добави, че организацията работи много добре с Община Пловдив и с Фондация „Пловдив“ 2019. „Работим по няколко инициативи, които ще се проведат през тази и следващата година“, каза още тя. \r\nМария РУСЕВА", "date": "2018.09.09", "title": "Даниела Танева: Хлебната терапия за деца се прилага повече от 4 години в Пловдив"}
{"url": "http://www.focus-news.net/news/2018/09/09/2565025/sofiya-natovareno-e-dvizhenieto-po-avtomagistrala-trakiya-v-posoka-sofiya.html", "text": "Натоварено е движението по автомагистрала „Тракия“ в посока София, съобщи  слушател на Радио „Фокус“ . На 22 км  при отбивката за Нови Хан се е образувала колона от автомобили.", "date": "2018.09.09", "title": "София: Натоварено е движението по автомагистрала „Тракия“ в посока София"}
{"url": "http://www.focus-news.net/news/2018/09/09/2565026/inspektor-petar-sokolov-gdnp-v-momenta-nay-natovaren-e-vhodat-na-sofiya-otkam-vladaya.html", "text": "В момента най-натоварен е входът на София откъм Владая. Това каза на брифинг инспектор Петър Соколов от отдел „Пътна полиция“ към ГД „Национална полиция“, предаде репортер на  Агенция „Фокус“ . \r\n„И днешният ден не мина без тежки пътнотранспортни произшествия. От сутринта на територията на страната имаме три тежки катастрофи – в Габрово, Монтана и Пловдив. В Пловдив загина мотоциклетист, на който му беше отнето предимството“, коментира Соколов. \r\nПо думите му в момента най-натоварен е входът на София откъм Владая. „Екипи на СДВР са разположени на всички входно-изходни артерии на столицата, а на по-големите кръстовища ще се премине към ръчно регулиране на движениeто. В момента всички налични сили на „Пътна полиция“ и „Охранителна полиция“ са извадени на терен и подпомагат движението в най-уязвимите участъци. По информация на „Гранична полиция“ имаме натовареност на всички гранични пунктове“, каза още той и посочи, че се очаква след 3-4 часа автомобилите, които в момента са на ГКПП-тата, да влязат в столицата.", "date": "2018.09.09", "title": "Инспектор Петър Соколов, ГДНП: В момента най-натоварен е входът на София откъм Владая"}
{"url": "http://www.focus-news.net/news/2018/09/09/2565029/api-vazstanoveno-e-dvizhenieto-po-pat--73-prez-rishki-prohod-v-uchastaka-rish-kamchiya.html", "text": "Възстановено е движението по път II-73 през Ришки проход в участъка Риш - Камчия. Това съобщиха от пресцентъра на  Агенция „Пътна инфраструктура“ .", "date": "2018.09.09", "title": "АПИ: Възстановено е движението по път II-73 през Ришки проход в участъка Риш - Камчия"}
{"url": "http://www.focus-news.net/news/2018/09/09/2565042/krasimir-dimitrov-stolichna-obshtina-dva-ekipa-pravyat-obhodi-po-tsentralnite-bulevardi-i-yuzhnata-daga-sled-dazhda-koyto-valya-v-sofiya.html", "text": "Два екипа правят обходи по централните булеварди и Южната дъга след дъжда, който валя в София. Това съобщи за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров. Той посочи, че за момента няма получени сигнали за възникнали аварии вследствие на дъжда. \r\nЦветилена СИМЕОНОВА", "date": "2018.09.09", "title": "Красимир Димитров, Столична община: Два екипа правят обходи по централните булеварди и Южната дъга след дъжда, който валя в София"}
{"url": "http://www.focus-news.net/news/2018/09/09/2565033/zasilen-trafik-po-osnovnite-napravleniya-ot-republikanskata-patna-mrezha-obzor-ii.html", "text": "Засилен e трафикът по основните направления от републиканската пътна мрежа. Това съобщи на брифинг инспектор Петър Соколов от отдел „Пътна полиция“ към ГД „Национална полиция“. „В последния почивен ден интензивността на движението започва да бъде голяма. Към момента по данни на МВР има засилен трафик по основните направления от републиканската пътна мрежа, като най-голямо е натоварването откъм ГКПП-тата от територията на Гърция“, каза още инспектор Соколов. Той посочи, че най-голям е трафикът от влизащи моторни превозни средства от ГКПП „Кулата“.  \r\nОт своя страна, кметът на село Кулата Димитър Дамянов обясни, че въпреки интензивния трафик, няма проблем с преминаването през ГКПП „Кулата“. „В района има пост на Главна дирекция „Гранична полиция“. Създадена е необходимата организация, за да няма проблеми“, каза още Дамянов. Той допълни, че няма данни за образуването на сериозни задръствания. \r\nМеждувременно инспектор Петър Соколов обясни, че се очаква след 3-4 часа автомобилите, които в момента са на граничните пунктове, да влязат в столицата. „В момента най-натоварен е входът на София откъм Владая. Екипи на СДВР са разположени на всички входно-изходни артерии на столицата, а на по-големите кръстовища ще се премине към ръчно регулиране на движението. Всички налични сили на „Пътна полиция“ и „Охранителна“ полиция“ са извадени на терен и подпомагат движението в най-уязвимите участъци“, каза още инсп. Соколов. По думите му от сутринта на територията на страната са станали три тежки катастрофи – в Габрово, Монтана и Пловдив.", "date": "2018.09.09", "title": "Засилен трафик по основните направления от републиканската пътна мрежа (ОБЗОР II)"}
{"url": "http://www.focus-news.net/news/2018/09/09/2565041/pazardzhik-miniatyuri-na-znachimi-istoricheski-i-kulturni-natsionalni-obekti-sa-chast-ot-tsentralniya-park-v-strelcha.html", "text": "Миниатюри на значими исторически и културни национални обекти са част от централния парк в Стрелча, предаде репортер на  Радио „Фокус“ – Пазарджик . Сред макетите са Мадарският конник, Дяволският мост край река Арда, Боянската църква, Църква „Св. Богородица Петричка“, Асенова крепост и Скален макет на скалните образувания разположени северно от средногорския град. Място е отделено и на миниатюра на тракийската гробница Жаба могила, която се намира на 3 км от Стрелча. Особен интерес от страна на посетителите на парка е миниатюрата на паметника на Шипка. В непосредствена близост до парка с макетите на националния забележителности се намират и паметникът на Хан Аспарух и този на Васил Левски, като автор на монумента на Дякона е проф. Величко Минеков. На морената са изсечени имената на членовете на революционния комитет основан от Апостола през 1871 г. \r\nАлбена ЖИЛЕКОВА", "date": "2018.09.09", "title": "Пазарджик: Миниатюри на значими исторически и културни национални обекти са част от централния парк в Стрелча"}
{"url": "http://www.focus-news.net/news/2018/09/09/2565043/veliko-tarnovo-nosht-na-samovodskata-charshiya-i-festival-na-zanayatite-2018-shte-se-provedat-v-grada-ot-21-do-24-septemvri.html", "text": "От 21 до 24 септември  във Велико Търново ще се проведе колоритният есенен празник на прочутата Улица на занаятите. Традиционната Нощ на Самоводската чаршия и Фестивалът на занаятите ще предложат на жителите и гостите на града много емоции и богата арт програма, съобщиха от  Общинската агенция по туризъм „Царевград Търнов“ . Събитието е вдъхновено от Европейската инициатива „Нощ на музеите”. Началото му е поставено през 2011 година, а изминалите седем издания привлякоха хиляди посетители от цялата страна и чужбина. \r\nПразникът на Самоводската чаршия и този път ще съчетае минало и настояще в занаятите, традициите, музиката и съвременното изкуство. През четирите дни ще има изложение на занаятчии от страната, в което 50 самоуки творци ще покажат ръчно изработена керамика, бижута, аксесоари, играчки, кожени изделия, плъсти и др. В базара на продукти и храни с еко произход ще се предлага ръчно точена юфка, различни видове мед, сирена и сладка, лютеница, продукти от козе мляко, печени на мангал кестени. \r\nВ своите работилници майсторите от чаршията ще демонстрират съхранените от тях старинни технологии и ще дават уроци  на желаещите. На фона на уникалната архитектура и автентичната обстановка на Старо Търново ще има изпълнения на улични артисти и музиканти, различни пърформанси, интерактивни игри и детски представления. На Улицата на занаятите ще звучи много красива и качествена музика. \r\nЗа първи път на събитието ще гостува фотографът Асен Великов с изложбата си „Родова Памет“. Майсторът на портретната фотография на фолклорна тематика ще покаже 26 от най-добрите си снимки – уловени мигове с несломим български дух, които ще са експонирани на фасадата на Старата поща. \r\nПразникът на Улицата на занаятите във Велико Търново ще започне на 21 септември с Нощта на Самоводката чаршия. Вечерният концерт от 20.30 часа ще е на Представителния ансамбъл на Въоръжените сили с участието на  обичаната българска народна певица Гуна Иванова, поп звездата Росица Кирилова, Фолклорна формация „Ладена”, Танцов състав „Алгара” и др. Вечерта ще завъши със зрелищното огнено шоу на артистите от Театъра на огъня и сенките „Fireter“. \r\nНа 22 септември на чаршията ще бъде представено поетично-музикално шоу „Търся те… в хоризонта на моята длан“ с участието на Симеон Аспарухов, Ива Спиридонова и дует KsAnA и музикалният проект  Grpovin Pipers, създаден от членове на Oratnitza, BalkanHED & I.V.R. Project, който съчетава експериментално звучене с родопска каба гайда, прогресив рок елементи, електроника, дръм енд бейс и дъбстеп. \r\nНа 23 септември на Самоводката чаршия ще звучи джаз, както и романтичната музика на търновеца Петко Савов и Стилияна от Стиляна от X Factor, а от 18.00 до 19.00 часа за всички любители на българските народни ритми ще има хоротека. Есенните празнични вечери ще завършват с атрактивно огнено шоу от 22.00 часа. \r\nНощта на Самоводската чаршия и Фестивалът на занаятите се организират от Общинска туристическа агенция „Царевград Търнов” и Община Велико Търново.", "date": "2018.09.09", "title": "Велико Търново: Нощ на Самоводската чаршия и Фестивал на занаятите 2018 ще се проведат в града от 21 до 24 септември"}
{"url": "http://www.focus-news.net/news/2018/09/09/2565045/gabrovo-tsenata-na-gazta-v-gabrovskite-benzinostantsii-premina-1-lev-za-litar.html", "text": "Цената на газта по габровските бензиностанции премина 1 лев за литър, показва репортерска проверка на  Радио „Фокус“ - Велико  Търново . Пропан-бутанът се продава за 1.01 лв./л, докато през август цената му е била 0.99 лв./л. Цената му е с три стотинки по-ниска от средната за страната – 1.04 лв./л. Метанът продължава да държи висока цена. Той е с 8 стотинки по-скъп от останалите области в страната. Продава се за 1.41 лв./л. През последните месеци този вид гориво запазва цена в областта. Цената на бензин А-95 се е покачила с 2 стотинки. В момента този вид гориво се продава за 2.26 лв./л., докато през месец август се е продавал за 2.24 лв./л. Цената на бензин А-98 в момента е 2.49 лв./л. Миналият месец се е продавала за 2.48 лв./л. Дизелът се търгува за 2.28 лв./л., докато през август цената му е била 2.26 лв./л. \r\nЦените на горивата в областта са с до 4 стотинки по-ниски от средните за страната. Справка със статистика за страната на сайт за горива сочи, че за днешния ден област Габрово е на 8-о място в класация за най-евтини горива в България, като месец август бе на шеста позиция. \r\nНадежда КРЪСТЕВА", "date": "2018.09.09", "title": "Габрово:  Цената на газта в габровските бензиностанции премина 1 лев за литър"}
{"url": "http://www.focus-news.net/news/2018/09/09/2565039/ria-novosti-aleksandar-vuchich-otkaza-da-obeshtae-orazhie-na-kosovskite-sarbi.html", "text": "Президентът на Сърбия Александър Вучич отказа да обещае оръжие са косовските сърби по време на среща с техни представители в Косовска Митровица, но обеща да не допусне употребата на оръжие срещу тях, предава   РИА Новости. \r\nПо време на изказването му в центъра на града се събраха хиляди местни жители с национални знамена. В своята реч Вучич заяви, че сега в Косово са останали само „най-силните и храбри“ и че  през 1991 г. сърбите в района са били три пъти повече. \r\n„Затова и ви говоря реалността-. Затова сега не искам военни песни, не искам да ви подстрекавам, няма да ви давам оръжие и боеприпаси, макар и на всички да е ясно, че няма да позволим никому да не използва оръжие и боеприпаси срещу вас“, отбеляза той. \r\n„Така е, защото искаме да ви видим живи. Искаме да имате сръбски деца, училища за тях, учебници. За да имате достатъчно работа, че да ви се приискат деца. Искам родилни домове, игрални площадки, пътища, фабрики, искам в края на краищата да ви е добре да останете тук“, подчерта сръбският президент.   Виктор Турмаков", "date": "2018.09.09", "title": "РИА Новости: Александър Вучич отказа да обещае оръжие на косовските сърби"}
{"url": "http://www.focus-news.net/news/2018/09/09/2565046/vladimir-moskov-kmet-na-gotse-delchev-obshtinata-raboti-po-reditsa-proekti-s-vanshno-finansirane.html", "text": "Общината работи по редица проекти с външно финансиране. Това каза за  Радио „Фокус“ - Пирин  кметът на Гоце Делчев Владимир Москов. „Ние работим със средства от държавния бюджет - например детската градина в Буково и разширението на детската градина в Брезница, тъй като средствата са отпуснати с решение на Министерски съвет. Работим и по ОП „Региони в растеж“ и по Програмата за трансгранично сътрудничество „България - Гърция“. Изпълняваме проект „Обновяване на училище и детски градини на територията на град Гоце Делчев“; проект „Създаване на предприятие за цветопроизводство“, който сме нарекли „Цветен град“; проект „Обновяване на здравните служби по селата“ и център за телемедицина в поликлиниката в Гоце Делчев“, уточни той. Москов коментира, че новооткритата общинска фирма за селскостопански услуги ще запази голяма част от досегашната си дейност, тъй като е била общинско дружество, а основно идеята е да се намалят общинските разходи, да се даде по-голяма услуга на гражданите и по-голяма оперативност. По думите му ще се запазят селскостопанските дейности, които като услуга сега предоставя общинското предприятие. Кметът каза още, че също така фирмата допълнително ще се занимава със строителство, ремонтни дейности, зимно поддържане, поддържане на част от уличната мрежа, където има по-малки ремонти, ВиК дейности и други. \r\nНатали СТЕФАНОВА", "date": "2018.09.09", "title": "Владимир Москов, кмет на Гоце Делчев: Общината работи по редица проекти с външно финансиране"}
{"url": "http://www.focus-news.net/news/2018/09/09/2565047/veliko-tarnovo-dvizhenieto-v-uchastak-ot-pat-pavlikeni-gorna-studena-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е с променлива облачност. Температурата е 28 градуса. Проходът на Републиката е отворен за движение на всички автомобили. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. Движението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.09.09", "title": "Велико Търново: Движението в участък от път Павликени – Горна Студена се осъществява в една лента поради ремонтни дейности"}
{"url": "http://www.focus-news.net/news/2018/09/09/2565050/varna-s-bogata-programa-v-grada-shte-se-provede-20-oto-izdanie-na-sedmitsata-na-pravoslavnata-kniga.html", "text": "С богата програма от 10 до 14 септември във Варна ще се проведе 20-ото издание на Седмица на православната книга, предаде репортер на  Радио „Фокус“ – Варна . То ще е под надслов „1 125 години от Преславския събор“. Всички срещи се провеждат в зала „Пленарна“ на Общината от 18.00 часа. На откриването утре доц. д-р Тодор Тодоров, ръководител на Катедра „История и археология” към Факултета по хуманитарни науки на Шуменския университет „Епископ Константин Преславски” ще изнесе доклад на тема „Преславският събор от 893 година – историческа равносметка след единадесет века”. Ще бъде представена и книгата на Варненския и  Великопреславски митрополит Йоан „Посланието на цариградския патриарх Фотий до българския княз Борис“. Публиката ще може да се запознае и с друго заглавие – „Един живот изпълнен с чудеса – житие и молебен канон на св. мъченик Неофит” от Анула Христова, главен редактор „Книги” при Синодално издателство. Според организаторите в два от дните до 14 септември ще има представяния на издания на Неврокопската и на Ловчанската епархии. Навръх Кръстовден – 14 септември от 9.00 часа в Катедралния храм „Св. Успение Богородично“ във Варна ще бъде отслужена празнична литургия. \r\nДиана СТОЕВА", "date": "2018.09.09", "title": "Варна: С богата програма в града ще се проведе 20-ото издание на Седмицата на православната книга"}
{"url": "http://www.focus-news.net/news/2018/09/09/2565044/reuters-prezidentat-na-sarbiya-zayavi-che-e-angazhiran-za-kompromisa-s-kosovo.html", "text": "Президентът на Сърбия Александър Вучич заяви, че остава ангажиран за постигането на компромиса с Косовските власти и е открит към това двете страни да станат страни-членки на НАТО, предава   Reuters. \r\nХиляди сърби, живеещи в Косово се събраха в град Митровица, където Вучич изнесе реч. \r\n„Искаме да сме част от ЕС, косовските албанци също искат да пътуват безвизово в ЕС и трябва да живеем едни до други“, заяви Вучич. \r\n„Искам да ви кажа, че в бъдеще ще постигнем компромис. Но ще трябва да пожертваме много“, допълни той. \r\nВ последните месеци и в Сърбия, и в Косово се е зародила идея за размяна на територии, която да позволи на Белград да контролира северните части на Косово, които са населени със сърби. В замяна Сърбия може да предаде няколко общини в южната си част, населени с етнически албанци. \r\n„Все още нямаме чернова на решението, не сме дори близо до него, но за първи път знаем, че трябва да говорим, за да уредим отношенията си“, допълни Вучич.   Виктор Турмаков", "date": "2018.09.09", "title": "Reuters: Президентът на Сърбия заяви, че е ангажиран за компромиса с Косово"}
{"url": "http://www.focus-news.net/news/2018/09/09/2565035/blagoevgrad-20-25-minuti-otnema-preminavaneto-prez-granichen-punkt-ilinden-na-vhod-v-stranata.html", "text": "20 - 25 минути отнема преминаването през граничен пункт „Илинден“ на вход в страната, предаде репортер на  Агенция „Фокус“ . Проверката от гръцка страна се извършва много по-бързо. При преминаването в българската част на пункта, се получава забавяне, като се е образувала опашка от автомобили, която започва още от тунела.", "date": "2018.09.09", "title": "Благоевград: 20 - 25 минути отнема преминаването през граничен пункт „Илинден“ на вход в страната"}
{"url": "http://www.focus-news.net/news/2018/09/09/2565038/burgas-prodalzhava-strupvaneto-na-avtomobili-na-izhoda-ot-burgas-v-posoka-sofiya.html", "text": "Продължава струпването на автомобили на изхода от Бургас в посока София. Засилен е и полицейският контрол, предаде репортер на  Радио „Фокус“ . Интензивно е движението по пътя Бургас – Слънчев бряг в района на кръстовищата с кръгово движение при Поморие. Интензивно е и в посока Созопол в района на база Атия. Натоварено е движението и по АМ „Тракия“ в района на Бургас, както и на входно-изходните пътни артерии на града.  \r\nВ Бургас натоварено е движението по бул. „Тодор Александров“, в района на кръстовището между улиците „Спортна“ и „Индустриална“, както и на кръстовището с кръгово движение „Трапезица“. \r\nМария КУРТЕВА", "date": "2018.09.09", "title": "Бургас: Продължава струпването на автомобили на изхода от Бургас в посока София"}
{"url": "http://www.focus-news.net/news/2018/09/09/2565054/borislav-kolarov-obshtina-petrich-za-2-mesetsa-sa-sastaveni-samo-2-akta-vav-vrazka-sas-zapovedta-za-zabrana-na-targoviyata-na-nereglamentirani-mesta-v-grada.html", "text": "За 2 месеца са съставени само 2 акта във връзка със Заповедта за забрана на търговията на нерегламентирани места в Петрич. Това каза за  Радио „Фокус“ - Пирин  Борислав Коларов, директор на Дирекция „Общинска собственост“ към Община Петрич. „Размерът на актовете е описан в Наредбата за обществения ред и сигурност. До колкото си спомням за физически лица размерът на акта е от 20 до 200 лв., а за юридически лица е от 50 до 500 лв. Те са записани в чл.69 и чл.70 в Наредбата за опазване на обществения ред на територията на Община Петрич“, допълни той. Коларов посочи, че всички наредби на Общината, Правилниците, решенията на Общински съвет са публикувани в сайта на Община Петрич в раздел „Общински съвет Наредби“, така че те са общодостъпни за всички, които желаят да се запознаят с тях. \r\nНатали СТЕФАНОВА", "date": "2018.09.09", "title": "Борислав Коларов, Община Петрич: За 2 месеца са съставени само 2 акта във връзка със Заповедта за забрана на търговията на нерегламентирани места в града"}
{"url": "http://www.focus-news.net/news/2018/09/09/2565040/plovdiv-intenziven-e-trafikat-po-avtomagistrala-trakiya-kakto-i-po-patishtata-za-karlovo-i-asenovgrad.html", "text": "Интензивен е автомобилният трафик в участъка на автомагистрала „Тракия“ в Пловдивска област, предаде репортер на  Радио „Фокус“ – Пловдив . Засилено движение има и по пътищата Пловдив - Пещера, Пловдив - Карлово и Пловдив - Асеновград - Смолян. Трафикът в Пловдив също е натоварен. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Интензивен трафик се отчита и по всички входно-изходни артерии. Пътищата на територията на града са сухи. \r\nМария РУСЕВА", "date": "2018.09.09", "title": "Пловдив: Интензивен е трафикът по автомагистрала „Тракия“, както и по пътищата за Карлово и Асеновград"}
{"url": "http://www.focus-news.net/news/2018/09/09/2565053/the-new-york-times-amerikanskite-vlasti-priznaha-za-netochnosti-v-obvineniyata-sreshtu-predpolagaemiya-ruski-agent-mariya-butina.html", "text": "Федералната прокуратура на САЩ призна, че е допуснала грешка, обвинявайки руската гражданка Мария Бутина, за която се смята, че е секретен агент на правителството си, че е обменяла сексуални услуги срещу достъп до секретна информация, пише   The New York Times. \r\nПрокуратурата по-рано обвини Бутина, че е работила като таен агент и се е опитвала да установи връзки с влиятелната лобистка група Национална стрелкова асоциация, за да извлича информация за Кремъл, предлагайки секс за работни позиции. Обвиненията са произлезли от нейната кореспонденция с нейния информатор, служител на лобистката организация, която, по признание на министерството, не е била разтълкувана правилно.  \r\nСъщевременно властите в САЩ сочат, че имат други улики, че Бутина е извършвала „нерегламентирана разузнавателна дейност“ в САЩ и затова ще остане в ареста.  \r\nАдвокатът на обвиняемата Робърт Дръскъл отрече неговият клиент да е имала връзки от определен характер със своя приятел и служител в лобистката организация.  В свое текстово съобщение до него, тя му е благодарила, че ѝ е помогнал да поднови изтеклата застраховка на автомобила, заявявайки, че „му дължи“. Защитникът допълни, че няма никакви съмнения, които да сочат, че двамата са имали интимни отношения. \r\n„Подобно скандално обвинение, което изобразява Бутина като някаква тренирана в Кремъл съблазнителка или като героиня от шпионска булевардна литература, търгуваща сексуални отношения до достъп до информация, не може да се подмине“, допълни Дрискъл.  Той допълни, че е доволен, че правителството „е отстъпило от фалшивите си обвинения“.  \r\nБутина бе арестувана през юли, обвинена, че събира информация от американски длъжностни лица и лобисти и е използвала връзките си  с Националната стрелкова асоциация, за да получи достъп до американски политици.   Виктор Турмаков", "date": "2018.09.09", "title": "The New York Times: Американските власти признаха за неточности в обвиненията срещу предполагаемия руски агент Мария Бутина"}
{"url": "http://www.focus-news.net/news/2018/09/09/2565048/pazardzhik-natovareno-e-dvizhenieto-po-patya-belovo-pazardzhik-plovdiv.html", "text": "Натоварено е движението по пътя Белово – Пазарджик – Пловдив, предаде репортер на  Радио „Фокус“ – Пазарджик . Повече автомобили се движат в посока Пазарджик и автомагистрала „Тракия“. Засилено е присъствието на „Пътна полиция“. Пътни патрули са разположени на входа и изхода на дефилето Велинград – Варвара на входа на Пазарджик след село Звъничево и на изхода на града в посока Пловдив. Пътните настилки са сухи. \r\nАлбена ЖИЛЕКОВА", "date": "2018.09.09", "title": "Пазарджик: Натоварено е движението по пътя Белово – Пазарджик – Пловдив"}
{"url": "http://www.focus-news.net/news/2018/09/09/2565057/pregled-na-mezhdunarodnite-novini-do-18-chasa-agentsiya-fokus.html", "text": "Американският сенатор Рон Джонсън призова гражданите на Македония да излязат да гласуват на референдума за името от 30 септември. \r\n„Независимо дали го подкрепяте или не, споразумението с Гърция е единственият начин за пълноправно членство в НАТО“, заяви Джонсън, след като се срещна с министър-председателя Зоран Заев. Преди Скопие Джонсън посети Атина, където заяви, че както в Македония, той вижда сериозна опозиция срещу договора. \r\nСенатор Джонсън е един от най-близките сътрудници на американския президент Доналд Тръмп. Миналия месец в Сената той предложи резолюция в подкрепа на Договора от Преспа, в която се казва, че ако бъде ратифициран, ще отвори пътя на Република Северна Македония да се присъедини към НАТО и ЕС, ще премахне уязвимостта на региона и ще да намали възможността за руски намеса. \r\nСлед Гърция и Македония, Джонсън също ще посети Сърбия и Косово. \r\n***  Президентът на Сърбия Александър Вучич заяви, че остава ангажиран за постигането на компромиса с Косовските власти и е открит към това двете страни да станат страни-членки на НАТО. \r\nХиляди сърби, живеещи в Косово се събраха в град Митровица, където Вучич изнесе реч. \r\n„Искаме да сме част от ЕС, косовските албанци също искат да пътуват безвизово в ЕС и трябва да живеем едни до други“, заяви Вучич. \r\n„Искам да ви кажа, че в бъдеще ще постигнем компромис. Но ще трябва да пожертваме много“, допълни той. \r\nВ последните месеци и в Сърбия, и в Косово се е зародила идея за размяна на територии, която да позволи на Белград да контролира северните части на Косово, които са населени със сърби. В замяна Сърбия може да предаде няколко общини в южната си част, населени с етнически албанци. \r\n„Все още нямаме чернова на решението, не сме дори близо до него, но за първи път знаем, че трябва да говорим, за да уредим отношенията си“, допълни Вучич.  \r\n***  Прессекретарят на президентството на Молдова Максим Лебединский потвърди, че президентът на страната Игор Додон е претъръпял ПТП, но допълни, че не е пострадал. \r\n„По пътя Кишинев-Калараши имаше инцидент между конвоя на президента. Автомобилите, които са се движили според правилата, са ударили друга кола, която е нарушила правилника. Детайлите около инцидента ще бъдат докладвани по-късно. Игор Додон се чувства добре, не е имало нужна от медицинска помощ“, заяви Лебеденский.  \r\nНа  камерата, поставена на автомобила, шофиращ зад този на президент, се вижда как тя върви напред по магистралата според правилника, когато изведнъж е ударена от камион, идващ насреща.  \r\n***   Ръководителят на Службата на Европейския съюз  в Прищина Наталия Апостолова заяви, че ЕС се оплаква от това, че на сръбския президент Александър Вучич не му е позволено да посети село Баня в страната. \r\nАпостолова  изрази съжаление за блокадите, построени по пътищата в това село и призова за спокойни условия. \r\n„Всички пътища, водещи до село Баня, бяха блокирани тази сутрин преди планираното посещение на сръбския президент Александър Вучич. Дотогава посещението се провеждаше в спокойна атмосфера с пълна подкрепа от всички компетентни органи. ЕС изразява съжаление, че част от посещението трябваше да бъде забавено“, заяви Апостолова. \r\n***  Основната гръцка опозиционна партия „Нова Демокрация“ е на ръба да спечели пълно мнозинство според социологическо проучване. \r\nСпоред проучването „Нова демокрация“ би спечелила 29,9% от гласовете, ако изборите се бяха провели днес, докато управляващата лява партия „СИРИЗА“ би спечелила едва 19%.  \r\nДанните будят интерес предвид факта, че са събрани след като Гърция официално излезе от своята спасителна програма, но и на фона на обществените дебати около споразумението  с Македония за името и опустошителните пожари в Атика. \r\n***   Говорителят на международните сили в Косово - КФОР Винченцо Грас заяви, че членове на тези сили, в координация с институциите на Косово и полицията на Косово, работят на успокояване на ситуацията, както и че се грижат за  сигурността на сръбския президент Александър Вучич. \r\nПо отношение на протеста срещу посещението на сръбския президент в района на Дреница, Грас заяви, че КФОР работи съвместно с косовската полиция, за да премахне барикадите и да осигури свободата на движение. \r\n„КФОР работи мирно, ние сме готови за всичко, което ще бъде необходимо от нас, в рамките на нашия мандат“, увери говорителят на КФОР. \r\nПоследната информация от терена е, че след като е бил спрян, докато се опитал да отпътува до първоначалната си цел, Вучич се е върнал в Северна Митровица, откъдето ще разговаря с жителите на селото по телефона. \r\nПо-рано, поради протестите на ветераните от АОК и местното население в Дреница, косовското правителство оттегли разрешението на Вучич да посети региона. \r\nСръбските медии съобщиха, че демонстрантите са били въоръжени. \r\nМинистърът на отбраната на Сърбия Александър Вулин каза, че сръбската армия е готова да се намеси, ако се случи инцидент и че ще изпълни всяка заповед на президента и главнокомандващия на сръбската армия Александър Вучич.", "date": "2018.09.09", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/09/09/2565055/burgas-peshehodets-e-blasnat-v-selo-marinka.html", "text": "Пешеходец е блъснат в село Маринка. Това съобщи за  Радио „Фокус“ – Бургас  дежурният от ОДМВР – Бургас. По думите му сблъсъкът е бил лек и пешеходецът е с охлузна рана на главата, но е в добро общо състояние и вече е изписан от болницата. \r\nМария КУРТЕВА", "date": "2018.09.09", "title": "Бургас: Пешеходец е блъснат в село Маринка"}
{"url": "http://www.focus-news.net/news/2018/09/09/2565052/gd-granichna-politsiya-intenziven-e-trafikat-na-gkpp-kapitan-andreevo-gkpp-ilinden-gkpp-makaza-i-gkpp-kulata.html", "text": "Интензивен е трафикът на ГКПП „Капитан Андреево“, ГКПП „Илинден“, ГКПП „Маказа“ и ГКПП „Кулата“. Това съобщиха от пресцентъра на  ГД „Гранична полиция“ . На българо-гръцката граница на ГКПП „Кулата“ трафикът е интензивен на вход и изход от леки и товарни автомобили. На ГКПП „Илинден“ и ГКПП „Маказа“ трафикът е интензивен на вход от леки автомобили. На българо-турската граница на ГКПП „Капитан Андреево“ трафикът е интензивен на изход от товарни автомобили. На българо-сръбската, българо-румънската и българо-македонската граница трафикът е нормален на всички гранични контролно-пропускателни пунктове.", "date": "2018.09.09", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Илинден“, ГКПП „Маказа“ и ГКПП „Кулата“"}
{"url": "http://www.focus-news.net/news/2018/09/09/2565059/varna-sedmi-sezon-na-bezplatni-kinolektorii-zapochva-na-15-septemvri-v-regionalnata-biblioteka.html", "text": "Седми сезон на кинолектории започва отново на 15 септември в Отдел „Изкуство“ към Регионалната библиотека „Пенчо Славейков“ във Варна. Срещите ще се провеждат веднъж месечно в събота от 10.30 часа сутринта, каза в интервю за  Радио „Фокус“ – Варна  авторът и водещ на лекториите, кинокритикът Елица Матеева. По думите й началото на новата поредица от срещи, посветени на Седмото изкуство, в следващите месеци ще бъде свързано с личността и кариерата на холивудската звезда Барбара Стрейзанд. Публиката ще може да се запознае с най-новата автобиография на актрисата, излязла от печат на българския пазар преди няколко месеца. Участниците ще могат да си припомнят и един стар филм с нейно участие, в който си партнира с Робърт Редфорд – „Каквито бяхме“. Кинолекториите в Отдел „Изкуство“ са безплатни за публиката. Срещите са отворени за хора от всички възрасти. Посещението не е обвързано с притежаването на читателска карта за библиотеката, добави Елица Матеева. \r\nДиана СТОЕВА", "date": "2018.09.09", "title": "Варна: Седми сезон на безплатни кинолектории започва на 15 септември в Регионалната библиотека"}
{"url": "http://www.focus-news.net/news/2018/09/09/2565060/aleksis-tsipras-gartsiya-tryabva-samostoyatelno-da-opredeli-svoyata-ikonomicheska-politika-bez-kreditori.html", "text": "Министър-председателят на Гърция заяви, че страната може самостоятелно да установи своя икономически курс, инструментите за осъществяването му без напътствията на международните кредитори, които след края на последното кредитно споразумение ще поканят мисия за проверка на изпълняването на бюджетните цели, предава  ТАСС. \r\n\"Целите във финансовото пространство, договорени с международните кредитори ще бъдат постигнати, но как те ще бъдат постигнати вече е наша работа, което е значителна промяна в сравнение с периода на договорите за заем, когато Гърция беше длъжна да спазва инструкциите на кредитните институции“, заяви Ципрас. „Разбира се, мисиите на кредитните институции ще пристигнат в Гърция с редовни проверки, както и в други държави, които са се оттеглили от кредитните програми. Ние ще обсъдим икономическия курс малко по-редовно с институциите кредиторите, защото други държави нямат дълг в 180% от БВП за разлика от Гърция“, допълни той. \r\nПървата мисия на кредиторите да следи състоянието на гръцката икономика след излизането на страната от креди  Виктор Турмаков", "date": "2018.09.09", "title": "Алексис Ципрас: Гърция трябва самостоятелно да определи своята икономическа политика без кредитори"}
{"url": "http://www.focus-news.net/news/2018/09/09/2565058/predstoyashti-sabitiya-v-stranata-za-10-septemvri-agentsiya-fokus.html", "text": "***   \r\nОт 10.30 часа пред Ректората на Шуменския университет президентът на Република България Румен Радев ще присъства на откриването на академичната година и церемонията по приемане на първокурсниците в академическата общност.  \r\n***   \r\nВ 10.00 часа министърът на земеделието, храните и горите Румен Порожанов ще направи оглед на оградата по сухоземната граница с Румъния край Силистра във връзка с мерките и борбата срещу африканската чума по свинете. В 11.00 часа ще започне среща с индустриалните свиневъди в областната администрация. По-късно през деня – около 14.00 часа, министър Порожанов ще проведе и срещи в Букурещ за координиране на борбата с АЧС с румънските си колеги на земеделието и развитието на селските райони Петре Дея и на водите и горите – Йоан Дене. \r\n***   \r\nОт 10.30 часа пред сградата на Столична община ще се проведе протест, организиран от Националния инициативен комитет за качествена и иновативна образователна система.  \r\n***   \r\nОт 11.00 часа в пресклуба на БТА Сдружение „Аутизъм Днес“ и Фондация „Стъпка за невидимите деца на България“ ще дадат пресконференция във връзка с двата вандалски акта от 24 срещу 25 август и 31 август 2018 г. над новоизграждащия се Център за деца с аутизъм за Северна България в гр. Плевен в сграда, предоставена безвъзмездно от Община „Плевен“ за изграждане на Център за терапия на деца с аутизъм за Северна България, намираща се в Бившият дом за деца, лишени от родителски грижи „Детелина“.  \r\n***   \r\nОт 11.00 часа в Градската градина (пред лятната градина на Гранд Хотел София) новоназначеният посланик на Швейцария в България г-жа Мюриел Берсе Коен, заместник-кметът на София Дончо Барбалов, както и представители на швейцарския бизнес ще присъстват на представяне на изложбата на открито „Енергия за живот“.   \r\n***   \r\nОт 11.00 часа в зала „Проф. Асен Златаров“ тържествено ще бъде открита академичната 2018/2019 година.  \r\n***   \r\nОт 12.00 часа в Националния пресклуб на БТА ще се проведе пресконференция по повод 24-тото издание на Международния медиен фестивал Mediamixx 2018, който ще се проведе от 20 до 22 септември в Солун.  \r\n***   \r\nОт 13.00 часа в Националния пресклуб на БТА представители на сдруженията в транспортния бранш ще представят пред медиите позиции и мнения по актуални теми. Те ще изразят подкрепата си към министъра на транспорта, информационните технологии и съобщенията Ивайло Московски след подадената от него оставка. В пресконференцията ще участват Йордан Арабаджиев – изп. директор на Съюза на международните превозвачи, Илиян Филипов – председател на Българската асоциация на сдруженията в автомобилния транспорт, Миролюб Столарски – зам.-председател на БАСАТ, Васил Пиронков – председател на Асоциацията на автобусните превозвачи и Христо Христов – председател на Асоциацията на вносителите на автомобили.  \r\n***   \r\nОт 17.30 часа в галерия „Средец“ на Министерството на културата ще бъде открита изложбата „Човешкото лице на културното наследство“, част от инициативата на ЕС „Европейска година на културното наследство 2018“.  \r\n***   \r\nОт 18.00 часа в Мраморно фоайе на Столичната библиотека почитателите на класическата музика ще могат да се насладят на концерта на световноизвестния български пианист Тодор Петров. \r\n***   \r\nОт 18.30 часа в Литературния клуб на Столична библиотека (пл. \"Славейков\" № 4) Литературно студио „Митични птици“ ще отпразнува своя юбилей.  \r\n***   \r\nОт 19.30 часа в двора на общежитието „Скаптопара I“ Американският университет в България ще отбележи двадесетата годишнина от първото общежитие в своя кампус.  \r\n***   \r\nОт 10.00 часа до 12.00 часа в клуба на ПП ГЕРБ (ул. „Г. Бенковски” №1) народният представител Таня Петрова организира приемна за граждани.  \r\n***   \r\nОт 10.00 часа на ул. „Карамфил“ № 13, ще бъде направена „първа копка“  за изграждането на детска градина „Карамфилче“.  \r\n*** \r\nОт 17.30 часа в Клуба на ПП ГЕРБ на адрес: ул. „Хаджи Димитър“ № 3, Район „Одесос“ ще се проведе семинар на тема: „Култивиране на здрав, силен и ефективен ум“. Лектор на семинара ще бъде Доц. д-р Любка Танчева, Институт по Невробиология към БАН, Уестън професор на Вайцман Институт за наука – Израел,  Председател на Сдружение „Добро Бъдеще и Надежда“.  \r\n***   \r\nОт 18.00 часа в зала „Пленарна“ на Община Варна официално ще бъде открито XX-о издание на Седмицата на православната книга.  \r\n***   \r\nОт 10.00 часа в офиса на ГЕРБ (бул. „България“ №1) депутатът Станислава Стоянова организира приемен ден.  \r\n***   \r\nОт 11.00 часа Великотърновският апелативен съд е насрочил дело за причинена смърт по непредпазливост при взрив на природен газ в Севлиево.  \r\n***   \r\nОт 19.00 часа на площад „Бдинци“ кметът на Община Видин Огнян Ценков ще даде началото на голямото Национално турне на млади артист-изпълнители, което ще се проведе в няколко града в Северна България. \r\n***   \r\nОт 9.00 часа до 14.00 часа пред сградата на Сувенирната палата ще продължи кампанията „Избери снукъра 2“ с тематични игри.  \r\n***   \r\nОт 10.00 часа в заседателната зала на Община Враца ще се извърши отваряне на офертите в процедура, чрез публично състезание, за възлагане на обществена поръчка с предмет: „Доставка и монтаж на офис-обзавеждане, подвижно и неподвижно, за административна сграда на община Враца“. \r\n***   \r\nОт 16.00 часа до 17.30 часа в офиса на ГЕРБ (бул. \"Демокрация\" №2) народният представител и областен координатор на партията инж. Петя Аврамова ще проведе приемен ден за граждани от областта.  \r\n***    \r\nОт 08.30 до 17.30 часа в Регионална дирекция ''Пожарна безопасност и защита на населението“ на ул. „Никола Габровски“ ще се проведе приемна за граждани.  \r\n***    \r\nОт 09.30 до 12.00 часа в Районната служба ''Пожарна безопасност и защита на населението“ на ул. ''Стоил Войвода №3'' ще се проведе приемна за граждани.  \r\n***   \r\nОт 10.00 часа в залата на РСПБЗН ще бъде открита изложбата „С очите си видях бедата“, посветена на Седмицата на пожарната безопасност.  \r\n***   \r\nОт 12.00 часа в сградата на Регионална дирекция Гранична полиция - Елхово министърът на вътрешните работи в оставка Валентин Радев ще връчи отличия на служители на РДГП-Елхово за постигнати високи професионални резултати. На церемонията ще присъстват главният секретар на МВР главен комисар Младен Маринов и директорът на ГД „Гранична полиция“ главен комисар Светлан Кичиков.  \r\n***   \r\nОт 10.00 часа до 12.00 часа в детските градини „Ян Бибиян“ и „Здравец“ пожарникари ще обучават децата как да се предпазват от пожари в училище и в дома и ще демонстрират действия с пожарна и спасителна техника.  \r\n*** \r\nОт 11.00 часа в Парк - хотел „Кюстендил“ министърът на образованието и науката Красимир Вълчев ще се срещне с директори на училища и детски градини от област Кюстендил, по повод предстоящата учебна година. Изявления за медиите се предвиждат в 13.30 ч., когато министърът ще бъде гост в детска градина \"Мечта\".    \r\n***   \r\nОт 10.00 часа в конферентната зала на хотел „Хебър“ икономическият екип на Представителството на ЕК в България организира дискусия на тема „Европейски семестър 2018“.  \r\n***   \r\nОт 10.00 часа Окръжният съд заседава по делото срещу кмета на Община Септември Марин Рачев за укриване на данъци.  \r\n*** \r\nОт 08.00 часа в отделението по фтизиатрия в УМБАЛ ‚Св.Георги“ ще се проведе безплатен скрининг за риска от туберкулоза. \r\n*** \r\nВ Цар-Симеоновата градина продължават Дните на кубинската култура. Ще се състои танцова фиеста,водена от кубинския танцьор, инструктор и хореограф Османи Сегура. \r\n*** \r\nОт 13.30 часа в зала 1 на Апелативен съд- Пловдив ще се разгледа делото по образувана жалба на гражданския ищец и на подсъдимия срещу присъда на Окръжен съд – Пазарджик, с която подсъдимият Николай Я. е признат за виновен в това, че на 12.07.2015 г. в гр. Велинград е използвал двуцевно огнестрелно оръжие – пушка и е направил опит умишлено да умъртви мъж с инициали Х. П. \r\n*** \r\nОт 13.30 часа в зала 10 на Окръжен съд-Пловдив ще се гледа съдебното дело на петима души, обвинени за извършване на опит за предумишлено убийство, за умишлени палежи. \r\n*** \r\nОт 14.00 часа в зала 2 на Окръжен съд-Пловдив ще се разгледа съдебното дело на подсъдимия Боян Л., управител на „Кредит Актив“ ЕООД, за данъчни задължения. \r\n***   \r\nОт 10.00 часа в аудиториум „Магнум” на Втора клинична база с полагане на академична клетва 511 първокурсници ще стартират новата учебна година в Медицинския университет в Плевен.  \r\n***   \r\nОт 9.30 часа в зала № 210 на Регионално управление на образованието – Сливен ще се проведе съвещание с директорите на училища и на ЦПЛР.  \r\n***   \r\nОт 17.00 часа в заседателната зала, на втория етаж в сградата на Общинска администрация-Златоград ще се проведе публично обсъждане на отчета за изпълнение на бюджета на Община Златоград за 2017 г. от местната общност. \r\n***   \r\nОт 19.00 часа в ДТ „Гео Милев“ театър „Любомир Кабакчиев“ Казанлък представя „Оркестър Титаник“ от Христо Бойчев. \r\n***   \r\nОт 13.00 часа до 15.00 часа в офиса на ПП ГЕРБ (ул. „Преслав” 7, ет.4) народният представител д-р Венка Стоянова организира приемен ден за граждани.  \r\n***   \r\nОт 9.30 часа на тенис кортове „Хасково“ ще се проведе турнир по тенис на корт. \r\n***   \r\nОт 10.00 часа на пл. „Атлантически“ ще се състои „Европа – култура и наследство“.  \r\n***   \r\nОт 10.30  в детския отдел на РБ „Хр. Смирненски“ ще бъде открита изложба „Моето лято“. \r\n***   \r\nОт 11.00 часа на пл. „Свобода“ ще се състои концерт на Клуб по спортни танци „Хасково“.  \r\n***   \r\nОт 17.30 часа в зала „Археология“ на РИМ-Хасково ще се проведе дискусия за развитието и перспективите на хасковската крепост с участието на проф. Пламен Павлов.  \r\n***   \r\nОт 18.00 часа на бул. „Съединение“ № 98 ще се проведе Автородео. \r\n***   \r\nОт 19.00 часа на пл. „Свобода“ ще се състои концерт на Група „Different Highway“.  \r\n***   \r\nОт 20.00 часа пред „Младежкия център“ ще бъдат отбелязани 40 години дискотечна дейност в Хасково – дискотека на открито.  \r\n***   \r\nОт 9.15 часа пред сградата на Общината президентът Румен Радев ще бъде посрещнат от кмета Любомир Христов. \r\n***   \r\nОт 10.00 до 15.30 часа  в центъра на град Шумен,  на площада пред Драматично-куклен театър „Васил Друмев” ще се проведат безплатни скринингови изследвания за хепатит В и C. Официалното откриване ще започне в 9.30 часа на площада пред Драматично-куклен театър „Васил Друмев” с медиен брифинг с участието на д-р Нигяр Джафер, заместник-председател на Народното събрание, член на Комисия по здравеопазването и народен представител от град Шумен.", "date": "2018.09.09", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2018/09/09/2565061/veliko-tarnovo-s-razlichni-meropriyatiya-pozharnite-sluzhbi-v-oblastta-shte-otbelezhat-sedmitsata-na-pozharna-bezopasnost.html", "text": "С различни мероприятия пожарните служби в областта ще отбележат Седмицата на пожарната безопасност. Тя ще се проведе от 10 до 16 септември. Това съобщиха за  Радио „Фокус“ – Велико Търново  от пресцентъра на Регионална дирекция „Пожарна безопасност и защита на населението“ в областния град. Районните пожарни служби в областта ще проведат Ден на отворените врати, в който ще се осигури възможност за посещения от граждани и показване на нова пожарна техника, пожаротехнически съоръжения и организацията на работа при излизане на пожар. Сред проявите са включени и срещи с ветерани и бивши служители от системата. Пожарникари ще проведат мероприятия с деца от детските градини в областта с включени демонстрации, занятия по евакуация и беседи относно мерките за пожарна безопасност. В залата на Районна пожарна служба - Горна Оряховица ще бъде открита изложба на детски рисунки на тема „С очите си видях бедата” . \r\nПо време на Седмицата на пожарната безопасност, служители на пожарните служби ще проведат работни срещи с кметовете на общини за обсъждане взаимодействието, обучението и съвместната работа с доброволните формирования за овладяване на бедствия, пожари и извънредни ситуации и отстраняване на последиците от тях. \r\nМария НЕДЕВА", "date": "2018.09.09", "title": "Велико Търново: С различни мероприятия пожарните служби в областта ще отбележат Седмицата на пожарна безопасност"}
{"url": "http://www.focus-news.net/news/2018/09/09/2565062/the-times-of-israel-palestinskite-vlasti-zayaviha-che-namalyavaneto-na-pomoshtta-kam-tyah-ot-sasht-shte-ima-strahovit-efekt-varhu-zdraveopazvaneto.html", "text": "Директорът на болницата на контролираната от палестинските власти болница в Източен Ерусалим заяви, че решението на САЩ да намалят помощта към палестинците „ще има страховит ефект“, пише   The Times of Israel. \r\nБасем Абу Либдех от болница „Макасед“ заяви, че помощта от САЩ покрива 40% от разходите в шестте болници в Източен Ерусалим, който предоставят помощ за палестинците.  \r\nАдминистрацията на президента на САЩ Доналд Тръмп обяви, че намалява средствата с 25 милиона долара, заявявайки, че парите ще се насочат към „други и по-приоритетни проекти“. \r\nВластите на САЩ също допълниха, че намаляват средствата за палестинските бежанци и техните наследници, които живеят в региона.  \r\nРешението засилва липсата на доверие на палестинците към САЩ, които скоро готвят разкриването  на план за Близкия изток.   Виктор Турмаков", "date": "2018.09.09", "title": "The Times of Israel: Палестинските власти заявиха, че намаляването на помощта към тях от САЩ ще има страховит ефект върху здравеопазването"}
{"url": "http://www.focus-news.net/news/2018/09/09/2565065/teodor-yanev-etnografski-kompleks-genger-aytos-prez-tozi-leten-sezon-interesat-kam-kompleksa-se-zasili.html", "text": "През този летен сезон интересът към комплекса се засили, а най-честите посетители са от околните населени места – Бургас и Карнобат. Това каза за  Радио „Фокус“ – Бургас  Теодор Янев, управител на Етнографски комплекс „Генгер“ в град Айтос. Той обясни, че първоначалната идея на комплекса е била да представлява алея на старите занаяти. По думите му мястото е създадено преди 31 години и е подобно на Етнографски комплекс „Етър“ в гр. Габрово, но в по-малки размери. „Състои се от няколко работилници на занаятчии като медникар, кошничар, грънчар, шивач. Освен това има възможност да се опита бяло сладко и кафе на пясък“, добави Янев. „Най-атрактивните занаяти са грънчарството, където посетителите могат сами да изработят различни предмети, и стъклописът“, посочи още управителят. По думите му там има още къща музей, която пресъздава друга от 18 век, намираща се в центъра на града. „Важно е да се знае какъв е бил животът в миналото. Младите трябва да са запознати с традициите отпреди години“, каза още Янев. \r\nМария ГЕОРГИЕВА", "date": "2018.09.09", "title": "Теодор Янев, Етнографски комплекс „Генгер“ - Айтос: През този летен сезон интересът към комплекса се засили"}
{"url": "http://www.focus-news.net/news/2018/09/09/2565063/plovdiv-blizo-123-000-lv-ot-nalozheni-sanktsii-sa-postapili-v-regionalnata-inspektsiya-po-okolnata-sreda-i-vodite-ot-nachaloto-na-godinata.html", "text": "Близо 123 000 лв. от наложени санкции са постъпили в Регионалната инспекция по околната среда и водите в Пловдив от началото на годината. Това съобщиха за  Радио „Фокус“ – Пловдив  от екоинспекцията. Над 98 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Над 118 000 лв. е постъпилата сума от издадени наказателни постановления на юридически лица и еднолични търговци от началото на годината. Събраните суми от НАП в полза на Регионалната инспекция по околната среда и водите в Пловдив са на стойност над 78 000 лв. \r\nОбектите, които подлежат на контрол от Регионалната инспекция по околната среда и водите в Пловдив са общо 2333, като през 2018 година са планирани за контрол 882 от тях. 60 от обектите подлежат на контрол по два и повече компоненти на околната среда и фактори, които им въздействат. \r\nТони МИХАЙЛОВ", "date": "2018.09.09", "title": "Пловдив: Близо 123 000 лв. от наложени санкции са постъпили в Регионалната инспекция по околната среда и водите от началото на годината"}
{"url": "http://www.focus-news.net/news/2018/09/09/2565064/hristo-prodanov-bsp-razruhata-na-darzhavata-i-ryazkoto-obednyavane-sa-trevozhni-signali-za-vazrazhdane-na-fashizma.html", "text": "Разрухата на държавата и рязкото обедняване на нацията са тревожни сигнали за възраждане на фашизма. Това каза заместник-председателят на Градския съвет на БСП-София и народен представител от ПГ на \"БСП за България\" Христо Проданов на митинга по повод 9 септември на Братската могила, предаде репортер на  Агенция „Фокус“.  \r\n\"Днес сме се събрали тук, на Братската могила, за да отбележим една паметна дата, която постави началото на възраждането и модернизирането на свободна България. На 9 септември 1944 г. нашата родина тръгна по пътя на социалната и справедлива държава. И днес категорично можем да кажем, че България беше социална и справедлива държава през втората половина на 20-и век\", заяви той.  \r\n\"Тук сме днес, за да отбележим 74-тата годишнина от онзи паметен септемврийски ден, в който беше сложен край на фашизма в България. По традиция всяка година се събираме, за да отдадем почит на десетките хиляди българи, дали живота си в борбата срещу кафявата чума\", заяви народният представител от БСП. \r\nПроданов призова да не забравяме, че в периода 1941-1944 година без съд и присъда са хвърлени в затвори и са убити хиляди българи само заради това, че се осмеляват да кажат \"не\" на държавния тероризъм и че искат свобода за народа.  \r\n\"Затова ние, от БСП, не можем по никакъв начин да приемем опитите датата 9 септември да бъде отречена. Не можем нито да приемем, нито да допуснем позорна гавра с паметта на загиналите антифашисти, разрушаване на техните паметници и мемориални плочи и оскверняване на братските могили. Нямаме право да допуснем историята да бъде изкривена и на нашите деца да бъде втълпявано, че в България никога не е имало фашизъм и по тази причина не е имало и антифашизъм. Нямаме право да позволим това заради паметта на десетките хиляди синове и дъщери на България, загинали в борбата срещу фашизма\", подчерта той. \r\nПо думите му 9 септември трябва да продължи да събира социалистите, за да им припомня, че фашизмът като идеология днес не е само лош спомен от миналото. \"Увлечени във всекидневните битки за надмощие в парламента, ние, политиците, като че ли не забелязваме тревожните сигнали за неговото възраждане - крайната разруха на държавата, рязкото обедняване на нацията, срива на ценностите, унищожаването на националните идеали, заличаването на паметта\", коментира Проданов. \r\nТой обърна внимание, че преди 74 години предците на БСП са оглавили борбата срещу обезценяването на човешкия живот и грубото потъпкване на човешките ценности. Проданов заяви, че те са доказали, че българският народ има сили и воля да се противопостави на фашисткия режим.  \r\n\"Днес, БСП в ролята си на приемник на Комунистическата партия, е призвана да продължи тази борба с всички сили. Успехът в тази борба обаче зависи от всички нас. Хора, бдете и помнете. Само така ще успеем да предотвратим възраждането на кафявата чума. Дължим го на героите, които платиха с живота си нашата свобода днес. Честит Ден на свободата, другарки и другари. Честит празник на победата над фашизма в България\", каза Проданов. \r\nДеница КИТАНОВА", "date": "2018.09.09", "title": "Христо Проданов, БСП: Разрухата на държавата и рязкото обедняване са тревожни сигнали за възраждане на фашизма"}
{"url": "http://www.focus-news.net/news/2018/09/09/2565066/24-vesti-makedoniya-zaradi-poseshtenieto-na-aleksandar-vuchich-atmosferata-v-kosovo-e-napregnata.html", "text": "Атмосферата в Косово е напрегната, след като правителството отне разрешението на сръбския президент Александър Вучич да посети село Баня, където трябваше да се срещне с представители на местната сръбска общност, предава  скопското електронно издание   „24 Вести“ . ; \r\n„От косовското правителство съобщиха, че това решение е прието заради протести на ветерани от АОК, които са заградили пътя на кортежа му с дървета, камиони и багери, палели са автомобилни гуми, а сръбските медии предадоха, че от мястото са чувани изстрели. Въпреки това, сръбският президент се опита да достигне до селото по странични пътища, обаче е спрян от полицията, което го принуждава да се върне в Северна Митровица, където подчерта, че двете страни не са близо до решение за Косово. \r\n„Решението не е на лице, но се надявам, че поне някой през следващите десет или двадесет години ще постигне някакво споразумение. Всичко друго би означавало край на съществуването ни в Косово и Митровица“, заяви  Вучич. \r\nМеждувременно сръбският министър на отбраната Александър Вулин заяви, че армията на Сърбия ще уважи решението на президента и върховен главнокомандващ. \r\nЗа инцидента реагира и ръководителят на Службата на Европейския съюз в Прищина, Наталия Апостолова, която посочи, че ЕС съжалява от това, че на сръбския президент Александър Вучич не му беше разрешено да посети село Баня и призова за успокояване на ситуацията.  Виктор Турмаков", "date": "2018.09.09", "title": "„24 Вести“ (Македония): Заради посещението на Александър Вучич атмосферата в Косово е напрегната"}
{"url": "http://www.focus-news.net/news/2018/09/09/2565049/sitel-makedoniya-amerikanskiyat-senator-ron-dzhonsan-prizova-grazhdanite-na-makedoniya-da-glasuvat-na-referenduma-za-imeto.html", "text": "Американският сенатор Рон Джонсън призова гражданите на Македония да излязат да гласуват на референдума за името от 30 септември, предава скопският телевизионен канал   „Сител“. \r\n„Независимо дали го подкрепяте или не, споразумението с Гърция е единственият начин за пълноправно членство в НАТО“, заяви Джонсън, след като се срещна с министър-председателя Зоран Заев. Преди Скопие Джонсън посети Атина, където заяви, че както в Македония, той вижда сериозна опозиция срещу договора. \r\nСенатор Джонсън е един от най-близките сътрудници на американския президент Доналд Тръмп. Миналия месец в Сената той предложи резолюция в подкрепа на Договора от Преспа, в която се казва, че ако бъде ратифициран, ще отвори пътя на Република Северна Македония да се присъедини към НАТО и ЕС, ще премахне уязвимостта на региона и ще да намали възможността за руски намеса. \r\nСлед Гърция и Македония, Джонсън също ще посети Сърбия и Косово.  Виктор Турмаков", "date": "2018.09.09", "title": "„Сител“ (Македония): Американският сенатор Рон Джонсън призова гражданите на Македония да гласуват на референдума за името"}
{"url": "http://www.focus-news.net/news/2018/09/09/2565051/blagoevgrad-izklyuchitelno-natovareno-e-dvizhenieto-po-glaven-pat-e-79-v-rayona-na-simitli-sa-se-obrazuvali-ogromni-koloni-ot-avtomobili.html", "text": "Изключително натоварено е движението по главен път Е-79, в района на Симитли са се образували огромни колони от автомобили, съобщи читател на  Агенция „Фокус“ . Движението в участъка се осъществява бавно. Придвижването в района се осъществява със скорост от 5 до 10 км/ч.", "date": "2018.09.09", "title": "Благоевград: Изключително натоварено е движението по главен път Е-79, в района на Симитли са се образували огромни колони от автомобили"}
{"url": "http://www.focus-news.net/news/2018/09/09/2565067/sofiya-desetki-sotsialisti-otbelyazaha-9-septemvri-na-bratskata-mogila.html", "text": "Десетки социалисти отбелязаха 9 септември на Братската могила, предаде репортер на  Агенция „Фокус“ . Събитието бе организирано от Градския съвет на БСП – София и Българския антифашистки съюз. В него взеха участие  зам.-председателят на БСП-София и депутат от ПГ на \"БСП за България\" Христо Проданов, председателят на МО в БСП Николай Бериевски, председателят на БАС Симеон Игнатов, народни представители, общински съветници и други.  \r\nКулминация на тържествата по повод 9 септември в столицата бе митингът на Братската могила, където са положени костите на дейци на Българската комунистическа партия и Работническия младежки съюз, живели и работили в София и загинали в борбата против фашизма. Цветя бяха положени на могилата от името на Националния съвет на БСП и ПГ на \"БСП за България\", както и от десетки социалисти. \r\nБратската могила бе и крайната точка на Деветосептемврийското шествие, което тръгна от Борисовата градина. \r\nПреди това социалистите поднесоха цветя и на паметника на Незнайния воин, на паметника на Съветската армия и на възстановената паметна плоча на Марин Боев.  \r\nДеница КИТАНОВА", "date": "2018.09.09", "title": "София: Десетки социалисти отбелязаха 9 септември на Братската могила"}
{"url": "http://www.focus-news.net/news/2018/09/09/2565056/prof-todor-galunov-politolog-gerb-e-stabilna-liderat-boyko-borisov-ima-palnoto-odobrenie-v-svoyata-partiya.html", "text": "ГЕРБ е стабилна. Лидерът Бойко Борисов има пълното одобрение в своята партия. Това каза интервю за  Радио „Фокус“ – Велико Търново  политологът проф. Тодор Галунов. По думите му авторитетът на премиера в партията изглежда непоклатим. „За да има преждевременна криза в рамките на кабинета, трябва да има някаква криза в самата партия. Към момента няма идея за нов лидер на ГЕРБ. Още повече ние виждаме, че във вътрешнопартийните форми на тази партия премиерът има пълно одобрение и неговата политика се одобрява почти на 100%, което е почти безпрецедентно в новата политическа партия“, допълни проф. Галунов. По думите му към момента няма друга политическа сила, която би могла да измести ГЕРБ от управлението. „Не се вижда сериозна извънпарламентарна политическа сила, която със сигурност да влезе в новия парламент, т.е. няма извънпарламентарен натиск. Това, може би, до голям степен също крепи кабинета, тъй като нито има сериозен извънпарламентарен натиск, нито някакви сериозни протести в страната. Получава се привидният парадокс, че сме недоволни от ситуацията. Всички казват, че има проблеми в страната. Дори и управляващите казват, че има достатъчно проблеми за решаване, но никой няма сметка от тези предсрочни избори“, допълни проф. Галунов. Според него друг фактор, който допълнително спомага за това кабинетът да остане, е не само, че старите партии, които са извън парламента, не са в състояние да прескочат бариерата все още, но и че няма някаква радикално нова политическа формация. „Ние на няколко пъти виждаме, че Слави Трифон сякаш започва да прави формация и сякаш прекъсва с тези свои опити. По всички прогнози това е единственият формат, който може да застраши сериозно парламентарното статукво, тъй като при всеки друг вот най-много ГЕРБ и БСП да понамалят малко своите резултати. Евентуално формат от старата десница може да се появи или партия „Воля“ да напусне българския парламент, но нещо радикално все още няма да се получи. Алтернатива сякаш може да се даде, но тя е в процес на узряване“, посочи политологът. „Както и да погледнем, в 21-ви век няма абсолютно суверенни държави. България също не е напълно суверенна държава, но няма явен външен натиск за събаряне на кабинет. Още повече, че по време на европредседателството България не направи някакви сериозни политически грешки, въпреки че се беше захванала с един доста парлив проблем – проблемът за т. нар. Западни Балкани и неговата бъдеще интеграция“, допълни проф. Галунов. \r\nНадежда КРЪСТЕВА", "date": "2018.09.09", "title": "Проф. Тодор Галунов, политолог: ГЕРБ е стабилна, лидерът Бойко Борисов има пълното одобрение в своята партия"}
{"url": "http://www.focus-news.net/news/2018/09/09/2565071/mariya-dimitrova-obrazovatelen-konsultant-nyama-promeni-v-usloviyata-za-kandidatstvane-v-universiteti-vav-velikobritaniya.html", "text": "Няма промени в условията за кандидатстване в университети във Великобритания. Това съобщи за  Радио „Фокус“ – Велико Търново  Мария Димитрова, офис мениджър във фирма за образователни консултации. Тя посочи, че изискванията за европейските граждани, в това число и българските, се запазват. Всички кандидати от Европейския съюз могат да продължат да кандидатстват за финансиране, което да покрива таксите им за обучение. „Това финансиране се отпуска от държавна организация и единственото изкисване, за да бъдат одобрени кандидатите, е да са живели в Европейския съюз през последните три години, както и това да им е първото висше образование“, допълни Мария Димитрова. Тя посочи, че образованието в Шотландия остава безплатно за българските граждани, кандидатстващи по бакалавърски програмите през следващата учебна година. \r\n„Фокус“ припомня, че на 20 февруари 2016 година след приключване на преговорите с Европейския съюз за статута на Великобритания в него, британският министър-председател Дейвид Камерън насрочи провеждането на референдум относно членството на кралството в Съюза за 23 юни 2016 година. Подкрепящите излизането на Великобритания от ЕС спечелиха гласуването с почти 52% в цялата страна и убедителни резултати в почти цяла Англия и Уелс. \r\nНа 29 март 2017 година британският посланик в ЕС Тим Бароу връчи на председателя на Европейския съвет Доналд Туск писмо, подписано от британския министър-председател, с което започна двугодишният процес по излизане на Обединеното кралство от общността. \r\nНадежда КРЪСТЕВА", "date": "2018.09.09", "title": "Мария Димитрова, образователен консултант: Няма промени в условията за кандидатстване в университети във Великобритания"}
{"url": "http://www.focus-news.net/news/2018/09/09/2565068/prof-georgi-rachev-klimatolog-gradushkata-ne-e-tipichno-esenno-yavlenie-no-sled-zahlazhdaneto-prez-sezona-ima-veroyatnost-za-parvite-slani.html", "text": "Градушката не е типично есенно явление, но след захлаждането през сезона има вероятност за първите слани. Това каза климатологът проф. Георги Рачев в интервю за  Агенция „Фокус“:  за времето през септември, за „циганското лято“, есента и  зимата. По думите му не е невероятно да падне градушка,  но обикновено се случва веднъж на две, на три, на пет години. „Това показва, че летният тип атмосферна циркулация все още преобладава, че атмосферата е топла и създава възможност за мощно развитие на купесто-дъждовни облаци, от които винаги в такива случаи пада град. Тази градушка, която наблюдавахме в Югозападна България не е нещо фрапантно, но не е типично явление за септември месец. Засега до края на месеца вероятността за градушки е много малка. По-малка от 5%. Площта, която ще обхващат е изключително символична“, каза проф. Рачев. По думите му обаче след захлаждането през есента има вероятност да се появят първите есенни слани, което ще бъде опасно, тъй като неприбраната селскостопанска продукция може да бъде компрометирана.  \r\nДеница КИТАНОВА Пълния текст на интервюто четете в „Мнение”", "date": "2018.09.09", "title": "Проф. Георги Рачев, климатолог: Градушката не е типично есенно явление, но след захлаждането през сезона има вероятност за първите слани"}
{"url": "http://www.focus-news.net/news/2018/09/09/2565070/predstoyashti-mezhdunarodni-sabitiya-za-10-septemvri-agentsiya-fokus.html", "text": "Президентът на Русия Владимир Путин и министър-председателят на Япония Шиндзо Абе ще проведат търговски преговори. \r\n***  Първо посещение на одиторите от ЕС и МВФ според условията на приетия надзор след спасителния план в Гърция. \r\n***  Специалният пратеник на ООН по Сирия Стефан де Мистура ще приеме високопоставени длъжностни лица от Русия, Иран и Турция по създаването на комитет, който да създаде новата конституция на страната. \r\n***  Ще се проведе среща между европейския комисар по търговията Сесилия Малмстрьом и специалния пратеник по търговията на САЩ Робърт Лайтхийзър. \r\n***", "date": "2018.09.09", "title": "Предстоящи международни събития за 10 септември (Агенция \"Фокус\")"}
{"url": "http://www.focus-news.net/news/2018/09/09/2565072/pazardzhik-politseyski-patrul-e-razpolozhen-na-razklona-batak-dospat.html", "text": "Полицейски патрул с пазарджишка регистрация 6361 е разположен на разклона Батак – Доспат, съобщи репортер на  Радио „Фокус“ .", "date": "2018.09.09", "title": "Пазарджик: Полицейски патрул е разположен на разклона Батак – Доспат"}
{"url": "http://www.focus-news.net/news/2018/09/09/2565073/afp-donald-tramp-pozdravi-kim-chen-un-che-e-provel-parad-bez-yadreni-raketi.html", "text": "Президентът на САЩ Доналд Тръмп поздрави лидера на Северна Корея за това, че е провел военния парад по случай 70 години от създаването на страната „без обичайното представяне на ядрени ракети“, предава   AFP. \r\n„Това е голям и много позитивен жест от Северна Корея. Благодаря ти  председателю Ким Чен-ун. И двамата доказахме на критиците си, че грешат“, заяви президентът на САЩ.   Виктор Турмаков", "date": "2018.09.09", "title": "AFP: Доналд Тръмп поздрави Ким Чен-ун, че е провел парад без ядрени ракети"}
{"url": "http://www.focus-news.net/news/2018/09/09/2565075/sofiya-57-godishen-mazh-e-postradal-pri-poboy-v-kv-knyazhevo.html", "text": "57-годишен мъж е пострадал при бой в кв. „Княжево“. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Пострадалият е с разкъсно-контузна рана. Боят се случва на бул. „Цар Борис III“ на градинката на спирката на трамвай 5.  \r\nЦветилена СИМЕОНОВА", "date": "2018.09.09", "title": "София: 57-годишен мъж е пострадал при побой в кв. „Княжево“"}
{"url": "http://www.focus-news.net/news/2018/09/09/2565074/varna-stogodishni-darveta-ot-vida-yasen-i-chinar-ima-na-teritoriyata-na-morskata-gradina-v-grada.html", "text": "Стогодишни дървета от вида ясен и чинар има на територията на Морската градина във Варна. Това каза за  Радио „Фокус“ – Варна  Стоян Аргиров, Директор на Общинското предприятие „Управление на проекти и озеленяване“. Той отбеляза, че най-големият чинар се намира до Морско казино в парка. Стоян Аргиров подчерта, че поддръжката на Морската градина се осъществява ежедневно, без почивен ден. Бегония, магнолия, агератум и калдъръмче са част от видовете летни цветя, засадени на територията на Морска градина за сезона. Сега предстои есенно засаждане на теменужки и лалета, добави Стоян Аргиров. \r\nМарияна ВАЛЕНТИНОВА", "date": "2018.09.09", "title": "Варна: Стогодишни дървета от вида ясен и чинар има на територията на Морската градина в града"}
{"url": "http://www.focus-news.net/news/2018/09/09/2565079/sofiya-47-godishen-mazh-e-postradal-pri-poboy-na-bul-tsar-boris-iii.html", "text": "47-годишен мъж е пострадал при побой на бул. „Цар Борис III. Това съобщиха за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Пострадалият е с разкъсна-контузна рана на главата и съмнения за комоцио. „Водят го криминален побой“, обясни Сунгарска. \r\nЦветилена СИМЕОНОВА", "date": "2018.09.09", "title": "София: 47-годишен мъж е пострадал при побой на бул. „Цар Борис III”"}
{"url": "http://www.focus-news.net/news/2018/09/09/2565080/ivaylo-slavov-broker-srednata-tsena-za-zhilishta-vav-veliko-tarnovo-koito-teparva-se-stroyat-e-okolo-500-evro-na-kvadrat.html", "text": "Средната цена за жилища във Велико Търново, които тепърва се строят, е около 500 евро на квадрат. Това коментира за  Радио „Фокус“ – Велико Търново  Ивайло Славов, брокер на недвижими имоти. Той добави, че факторите, които оказват влияние върху ценообразуването на един имот са десетки. „При предстояща продажба или покупка на недвижим имот би било добре да му се направи индивидуална оценка. Иначе за продажбите на жилища, които сменят своя собственик, при които продавачът не е строител или инвеститор, там вече цените варират от 500 до 750 евро на квадрат като средни стойности. Това зависи от спецификата на самото жилище“, уточни Ивайло Славов. По думите му при маломерни жилища, боксониери, гарсониери, цената за квадратен метър е по-висока, а при по-големите жилища е по-ниска. Ивайло Славов уточни, че цените на имотите вървят нагоре, но с много по-бавни темпове. „Процесите, свързани с рязкото увеличение на цените, които имаше миналата година, където наблюдавахме от 3 до 5 % растеж на тримесечие се забавиха. Ако трябва да дам прогноза за цялата 2018 г., може би във Велико Търново ще наблюдаваме реален растеж на цените някъде до към 4-5 % “, каза още брокерът. \r\nМария НЕДЕВА", "date": "2018.09.09", "title": "Ивайло Славов, брокер: Средната цена за жилища във Велико Търново, които тепърва се строят, е около 500 евро на квадрат"}
{"url": "http://www.focus-news.net/news/2018/09/09/2565076/standard-makedoniya-politsiyata-v-kosovo-saobshti-che-vuchich-e-napusnal-predelite-na-stranata.html", "text": "Полицията в Косово съобщи за приключването на двудневното посещение на президента на Сърбия Александър Вучич, а за днешните протести в района на Дреница, с които Вучич бе възпрепятстван да посети село Баня, оцени че са минали по мирен начин и без инциденти, предава македонската електронна медия   „Стандард“. \r\n„Сръбският президент следобеда, след заключителния митинг, който проведе в Северна Митровица, напусна Косово през ГКПП Ярине“, информира полицията. \r\nСлед протестите и блокадите, организирани от организациите на ветераните от Армията за освобождение на Косово (АОК), правителството в Прищина забрани на Вучич да посети района на Дреница, т.е. село Баня, обитавано от около 300 членове на сръбската общност. Вучич се опита по странични пътища да достигне до Баня, но бе върнат обратно от косовската полиция. \r\n„Във връзка със ситуацията и решението на държавните институции на Косово във връзка с посещението на сръбския президент в района на Дреница, полицията на Косово е предприела всички необходими мерки за реализация и изпълнение на това решение. Делегацията със сръбския президент бе върната в региона на Северна Митровица“, съобщава полицията \r\nВъв връзка с съобщения в медиите в Сърбия, които наблюдаваха посещението на Вучич в  Косово, че на барикадите е имало въоръжени лица и залпове с  огнестрелно оръжие, полицията съобщи, че за такива събития засега няма никаква информация. \r\nПолицията посочва, че всички действия по повод посещението на Вучич тя е предприела съгласно косовските закони и решенията на държавните институции на Косово и че е действала „въз основа на оперативен план за спазването на реда и мира в страната, както и за гарантирайки сигурността на Вучич и неговия антураж.“  Виктор Турмаков", "date": "2018.09.09", "title": "„Стандард“ (Македония): Полицията в Косово съобщи, че Вучич е напуснал пределите на страната"}
{"url": "http://www.focus-news.net/news/2018/09/09/2565081/sofiya-tyaloto-na-33-godishen-mazh-e-otkrito-v-ezero-kray-dolni-bogrov.html", "text": "Тялото на 33-годишен мъж е открито в езеро край Долни Богров, предаде  Агенция „Фокус“ . По първоначална информация мъжът е издирван от три дни.", "date": "2018.09.09", "title": "София: Тялото на 33-годишен мъж е открито в езеро край Долни Богров"}
{"url": "http://www.focus-news.net/news/2018/09/09/2565082/nimh-utre-vremeto-shte-e-predimno-slanchevo-sledobed-na-mesta-v-tsentralnite-i-iztochnite-rayoni-shte-prevali-i-pregarmi.html", "text": "Утре времето отново ще бъде слънчево. Главно в следобедните часове над централните и източните райони ще има временни увеличения на облачността и на отделни места там ще превали и прегърми. Ще продължи да духа до умерен северозападен вятър. Максималните температури ще са между 24° и 29°, в София - около 24°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде предимно слънчево с временни увеличения на облачността, главно по северното крайбрежие, но само на отделни места там ще превали. Ще духа до умерен северозападен вятър. Максималните температури ще са между 25° и 27°. Температурата на морската вода е 25-26°. Вълнението на морето ще бъде 2-3 бала. \r\nНад планините също ще бъде слънчево, след обяд с временни увеличения на облачността, но ще бъде почти без валеж. Ще духа умерен северозападен вятър. Максимални температури на 1200 метра около 18°, на 2000 метра – около 10°. \r\nОт вторник до четвъртък времето ще бъде променливо. Повече облачност ще има над източната половина от страната и планините. На места в тези райони са възможни и краткотрайни превалявания. Във вторник и сряда ще продължи да духа умерен вятър, отначало от север-северозапад, а през втория ден – от север-североизток и дневните температури слабо ще се понижат; преобладаващите максимални ще са между 23° и 28°, а и сутрешните в котловините на Западна България, защитени от вятъра, ще бъдат около 10°. В четвъртък вятърът ще смени посоката си – ще бъде от изток-североизток и малко по-слаб.", "date": "2018.09.09", "title": "НИМХ: Утре времето ще е предимно слънчево, следобед на места в централните и източните райони ще превали и прегърми"}
{"url": "http://www.focus-news.net/news/2018/09/09/2565083/daily-sabah-gratskite-vlasti-sa-ekstradirali-obratno-dvama-turski-voynitsi-sled-granichen-intsident.html", "text": "Гръцките власти са екстрадирали двама турски войници, които са пресекли границата между двете страни и по-късно ги е екстрадирала в Турция, пише   Daily Sabah. \r\nГръцките власти съобщават, че двамата са били част от група от петима войници, които са пресекли границата, докато са извършвали патрул. При свързване между министерствата на отбраната на двете страни инцидентът е потвърден и уреден. \r\nТурските въоръжени сили съобщават, че войниците са екстрадирани в Турция скоро след това. От там уточниха, че не става дума за опит за бягство на турски войници, имащи връзки с организацията на базирания в САЩ ислямски проповедник Фетхуллах Гюлен, който е обвиняван за неуспешния опит за преврат от 15 юли 2016 година.   Виктор Турмаков", "date": "2018.09.09", "title": "Daily Sabah: Гръцките власти са екстрадирали обратно двама турски войници след граничен инцидент"}
{"url": "http://www.focus-news.net/news/2018/09/09/2565084/apostol-apostolov-kmet-na-simitli-zapochnahme-podmyana-na-vodoprovoda-po-ulitsa-hristo-botev-v-krupnik.html", "text": "Започнахме подмяна на водопровода по улица „Христо Ботев“ в Крупник. Това каза за  Радио „Фокус“ – Пирин  кметът на Община Симитли Апостол Апостолов. „В Община Симитли се случват много работи и както винаги съм казвал – през последните 15 години, откакто аз и моят екип сме начало, не сме спрели да работим“, добави кметът. По думите му дейностите, които извършват, са не само в общинския център, но и в селата. „Голяма част от нещата, които правим, финансираме със собствени средства. Такъв пример е улица „Гоце Делчев“ в Крупник. Непрекъснато подменяме и водопроводи. Така от 5 септември започнахме да подменяме ВиК мрежата по една от най-големите улици в Крупник, след която тя ще бъде и изцяло реновирана. Става дума за улица „Христо Ботев“. Като цяло работихме по доста от улиците в града и малките населени места“, каза още Апостол Апостолов. Той добави, че отделно от всичко това имат три спечелени проекта по програмата за „Развитие на селските райони“. Единият проект е за извършване на ремонтни дейности по 5 улици, 3 от които са в град Симитли и по-конкретно в квартал „Ораново“. Другите 2 улици са в село Полето. „Проектът е за около 2 млн. лв. Отделно имаме спечелен проект за общинския път от моста над река Струма по посока Черниче, Крупник, село Полена и над селото по пътя за Сушица. Говорим за проект, който е на стойност около 6 млн. лева“, добави Апостолов. Той обясни, че в него е включен както ремонт на пътя, така и изграждането на големи и хубави тротоари с всички необходими комуникации за един модерен път. „Може би до седмица ще започнем изпълнението ѝ на проекта, който спечелихме за училището в град Симитли. Предстои да бъде реновиран целият двор на учебното заведение, като ще бъдат изградени нови площадки за спорт – тенис кортове, игрища с изкуствено покритие. Нещо по-интересно, което ще се прави, е, че ще изградим няколко кабинета на открито, като единият от тях ще бъде по ботаника. Ще бъде изцяло подменена външната ограда на училището. Проектът също е за около 2 млн. лв.“, заяви Апостолов. \r\nЛивия НИНОВА", "date": "2018.09.09", "title": "Апостол Апостолов, кмет на Симитли: Започнахме подмяна на водопровода по улица „Христо Ботев“ в Крупник"}
{"url": "http://www.focus-news.net/news/2018/09/09/2565086/sport-balgariya-i-norvegiya-s-nulevo-ravenstvo-na-poluvremeto.html", "text": "На стадион „Васил Левски“ в София България и Норвегия се оттеглиха на почивка при нулево равенство. Статистиката показва само един неточен удар към вратата на норвежците, които отправиха два точни удара и 4 извън очертанията на вратата.", "date": "2018.09.09", "title": "Спорт: България и Норвегия с нулево равенство на полувремето"}
{"url": "http://www.focus-news.net/news/2018/09/09/2565087/tass-vvs-na-sasht-sa-nanesli-udari-s-fosforni-boepripasi-v-siriyskata-provintsiya-deyr-ez-zor-tvardi-rusiya.html", "text": "Военновъздушните сили на САЩ са нанесли на 8 септември удари по населеното място Хаджин в сирийската провинция Дейр ез-Зор, използвайки фосфорни боеприпаси, съобщи в неделя ръководителят на руския Център по примирение на враждуващите страни в Сирия генерал-лейтенант Владимир Савченко, предава  ТАСС . \r\n„В провинция Дейр ез-Зор на 8 септември 2018 година два самолета Ф-15 на американската авиация нанесоха удари по населеното място Хаджин, използвайки фосфорни запалителни боеприпаси. В резултат на ударите са се наблюдавали силни пожари. Данните за жертви и пострадали се уточнява“, съобщи той. \r\nОт руския Център припомнят, че използването на въоръжения с бял фосфор е забранено чрез допълнителен протокол към Женевската конвенция от 1949 година.  Йонислав Дочев", "date": "2018.09.09", "title": "ТАСС: ВВС на САЩ са нанесли удари с фосфорни боеприпаси в сирийската провинция Дейр ез-Зор, твърди Русия"}
{"url": "http://www.focus-news.net/news/2018/09/09/2565090/hashim-tachi-razbiram-voennite-veterani-koito-blokiraha-patya-na-aleksandar-vuchich.html", "text": "Президентът на Косово Хашим Тачи в неделя изрази своето разбиране за „оправданата акция“ на ветераните от АОК против посещението на президента на Сърбия Александър Вучич в село Баня и заяви, че разбира и разочарованието на сърбите, заради това че Вучич беше възпрепятстван да ги посети, предава скопското електронно издание  „МКД“ . \r\n„Като президент на Косово разбирам реакцията на гражданите на Дреница, които изразиха оправдано недоволство против посещението. Това показва, че болката и военните рани са все още свежи. Но когато работим за мира и помирението, протестите и блокирането на пътищата въобще не помагат“, написа Тачи в социалната мрежа „Фейсбук“ и добави, че затова разбира и разочарованието на сърбите в село Баня за това, че Вучич е бил възпрепятстван да ги посети. \r\n„Всички трябва да се отнасяме и да показваме човечна култура, човечно разбиране и комуникация“, написа Тачи. \r\nТой същевременно поздрави решението на косовското правителство да бъде отказано посещението на Вучич в Баня. \r\nКосовският премиер Рамуш Харадинай по-рано съобщи, че поради новите обстоятелства и сигурността на гражданите и сръбската делегация, правителството е решило да откаже посещението на Вучич в област Дреница. \r\nСръбският президент все пак се опита да стигне до Баня, но след като косовската полиция го спря, той се върна към Косовска Митровица.  Йонислав Дочев", "date": "2018.09.09", "title": "Хашим Тачи: Разбирам военните ветерани, които блокираха пътя на Александър Вучич"}
{"url": "http://www.focus-news.net/news/2018/09/09/2565077/sofiya-avariral-avtobus-pri-vladaya-zatrudnyava-dvizhenieto.html", "text": "Аварирал автобус при Владая затруднява движението, предаде репортер на  Агенция „Фокус“ . В района се е образувало задръстване.", "date": "2018.09.09", "title": "София: Аварирал автобус при Владая затруднява движението"}
{"url": "http://www.focus-news.net/news/2018/09/09/2565069/sofiya-zadrastvaniya-sa-se-obrazuvali-v-tunelite-vitinya-i-topli-dol-v-posoka-stolitsata.html", "text": "Интензивен е трафикът по АМ „Хемус“, образували са се задръствания в тунелите „Витиня“ и „Топли Дол“, в посока София. Това съобщи слушател на  Радио „Фокус“ . Автомобили се движат в аварийната лента. На около 20 км от столицата, на първия стеснен участък в посока София, се е образувала колона от автомобили с дължина 500 метра. Придвижването се осъществява изключително бавно. Няма екипи на \"Пътна полиция\".", "date": "2018.09.09", "title": "София: Задръствания са се образували в тунелите „Витиня“ и „Топли Дол“, в посока столицата"}
{"url": "http://www.focus-news.net/news/2018/09/09/2565106/tass-v-regiona-na-povolzhieto-tsentralna-i-yuzhna-rusiya-zavarshi-glasuvaneto.html", "text": "Гласуването в Русия е приключило в 20:00 часа местно време в избирателните секции в регионите на Централен, Приволжски и Южен федерален окръг. Не са отчетени сериозни нарушения в деня на гласуването, а броенето на гласовете започва, съобщиха за  ТАСС  от избирателните комисии. \r\nВ същия ден се избират губернатори и за Ивановската, Орловската, Воронежската и Владимирската област. В областите Смоленск и Ярославск се избират депутати за местните парламенти. Проведени са избори и за парламент в Ростовската област и Калмикия. \r\nПрактически във всичките Централни федерални окръзи също са били проведени избори за органите на местно самоуправление, а в Тверската област са се състояли допълнителни избори за депутати за Държавната дума (руският парламент).  Йонислав Дочев", "date": "2018.09.09", "title": "ТАСС: В региона на Поволжието, Централна и Южна Русия завърши гласуването"}
{"url": "http://www.focus-news.net/news/2018/09/09/2565085/komisar-tencho-tenev-sdvr-natovareno-e-dvizhenieto-na-vsichki-vhodni-arterii-na-sofiya.html", "text": "Натоварено е движението на всички входни артерии на София. Това каза за  Агенция „Фокус“  комисар Тенчо Тенев, началник на отдел „Пътна полиция“ към СДВР. „Екипи на „Пътна полиция“ регулират ръчно светофарните уредби. Към момента най-натоварен е бул. „Цариградско шосе“ в посока София, както и на Владая и на входа на магистрала „Хемус“, каза още комисар Тенев. Той посочи, че се очаква в следващите два часа трафикът да остане интензивен. \r\nЦветилена СИМЕОНОВА", "date": "2018.09.09", "title": "Комисар Тенчо Тенев, СДВР: Натоварено е движението на всички входни артерии на София"}
{"url": "http://www.focus-news.net/news/2018/09/09/2565107/varna-66-detsa-i-mladezhi-ot-grada-shte-se-vklyuchat-v-novata-shkola-bratya-lyumier-kam-obshtinskiya-detski-kompleks.html", "text": "66 деца и младежи от Варна на възраст между 10 и 18 години ще се включат в новата школа „Братя Люмиер“ към Общинския детски комплекс. Това каза в интервю за  Радио „Фокус“ – Варна  ръководителят на новата школа, киноведът Елица Матеева. По думите й първите часове ще стартират с началото на новата учебна година. Записванията за тази година са приключили в края на август и местата са изчерпани, обясни тя. „Целта ми е моите бъдещи ученици да тръгнат с едни отворени сетива към света на изкуството. Не съм си поставила някакви цели това да бъдат бъдещите носители на известни награди, но пък след време всеки ще тръгне по своя път“, коментира Елица Матеева. Тя разкри, че в създаването на програмата се е водила от идеята децата да натрупат познания, да разширят периметъра и да развият въображението си, да могат да боравят с основните елементи на киното, не само на теоретична основа, но и в практиката. Ръководителят на школата ще има за задача да научи курсистите си какво е камера и кога актьорите трябва да се вслушат в указанията на режисьора. Децата ще имат възможност да гледат много филми, както и да научат какво представляват киноанонсът и сценарият. „Нека първо да се опознаем и се надявам, че следващата година, когато във Варна има интересни фестивали, тези деца ще могат да се изявяват като доброволци, защо пък не и участници или хора, които по един или друг начин ще участват със знанията си в тези събития“, коментира още кинокритикът. \r\nДиана СТОЕВА", "date": "2018.09.09", "title": "Варна: 66 деца и младежи от града ще се включат в новата школа „Братя Люмиер“ към Общинския детски комплекс"}
{"url": "http://www.focus-news.net/news/2018/09/09/2565109/apostol-apostolov-kmet-na-simitli-ot-mart-ili-april-2019-godina-zapochvame-remont-na-mosta-nad-reka-struma.html", "text": "От март или април 2019 година започваме ремонт на моста над река Струма. Това каза за  Радио „Фокус“ – Пирин  кметът на Община Симитли Апостол Апостолов. Той отбеляза, че вече имат подписано споразумение с Агенция „Пътна инфраструктура“ за изграждане на новото съоръжение, което свързва квартал „Ораново“ с останала част от Симитли. „Съоръжението ще бъде широко около 8 метра. Мостът ще е двупосочен с хубави пешеходни тротоари и осветление. В момента мостът се проектира, така че може би март или април 2019 година ще започнат реалните дейности по подновяване на съоръжението“, каза още Апостол Апостолов. Той изказа извинения към жителите на квартал „Ораново“, че няколко месеца ще имат препятствия при придвижването си към другата част на града, но дейностите, които ще бъдат извършени, са необходими и са за доброто на гражданите и преминаващите през Симитли. \r\nЛивия НИНОВА", "date": "2018.09.09", "title": "Апостол Апостолов, кмет на Симитли: От март или април 2019 година започваме ремонт на моста над река Струма"}
{"url": "http://www.focus-news.net/news/2018/09/09/2565088/blagoevgrad-kilometrichna-kolona-ot-avtomobili-se-e-obrazuvala-na-patya-simitli-blagoevgrad-v-posoka-sofiya.html", "text": "Километрична колона от автомобили се е образувала на пътя Симитли-Благоевград, в посока София, съобщи слушател на  Радио „Фокус“ . По думите му колоната почти не се движи.", "date": "2018.09.09", "title": "Благоевград: Километрична колона от автомобили се е образувала на пътя Симитли-Благоевград, в посока София"}
{"url": "http://www.focus-news.net/news/2018/09/09/2565078/pazardzhik-dva-politseyski-patrula-s-radari-sa-razpolozheni-na-patya-batak-pazardzhik.html", "text": "Два полицейски патрула с пазарджишка регистрация 1201 и 3842 с радари са разположени на пътя Батак-Пазарджик, предаде репортер на  Агенция „Фокус“ . Патрулите са на входа на Пещера на пътя Батак-Пазарджик в посока Пазарджик.", "date": "2018.09.09", "title": "Пазарджик: Два полицейски патрула с радари са разположени на пътя Батак-Пазарджик"}
{"url": "http://www.focus-news.net/news/2018/09/09/2565111/sport-balgariya-specheli-vtoriya-geym-sreshtu-finlandiya-s-2519.html", "text": "Българските национали спечелиха и втория гейм срещу Финландия с 25:19. В зала \"Конгресна\" на Двореца на културата и спорта във Варна след 25:21 за половин час игра в първия сет, вторият приключи за 27 минути и България поведе с 2:0 гейма, в първия си мач на 19-ото Световно първенство, на което сме съдомакини, заедно с Италия.", "date": "2018.09.09", "title": "Спорт: България спечели втория гейм срещу Финландия с 25:19"}
{"url": "http://www.focus-news.net/news/2018/09/09/2565108/gazeta-express-kadri-veseli-zayavi-che-aleksandar-vuchich-iska-ezeroto-gazivoda-da-prinadlezhi-na-sarbiya.html", "text": "Председателят на Демократическата партия на Косово (ДПК) и председател на парламента Кадри Весели заяви, чрез пост в социалната мрежа „Фейсбук“, че Сърбия иска да превземе езерото Газивода, намиращо се в преобладаващата от сърби северна част на Косово, предава базираното в Прищина албанско електронно издание  Gazeta Express . \r\nВесели, коментирайки визитата на сръбския президент Александър Вучич в Косово през уикенда, заяви че посещението му на езерото Газивода демонстрира политическата хегемония на Сърбия над тази част от Косово. „Считам представлението край язовира Газивода като чиста демонстрация на политическа хегемония“, заяви Весели. Той добави, че обръщението на сръбския президент при езерото е било в нарушение на всеки протокол за сигурност заради организацията на пресконференция на язовира. \r\nТой заяви, че сръбските лидери продължават традицията на Слободан Милошевич, който никога не се е притекъл на помощ на сърбите в Косово. Весели добави и че последните събития са свързани с финалната фаза на диалога между Косово и Сърбия и призова политиците да се обединят и да бъдат подготвени за предстоящите предизвикателства. Парламентарният председател се отблагодари и на гражданите, косовската полиция и KFOR за гарантирането на сигурността и справянето със ситуацията по време на визитата на Вучич.  Йонислав Дочев", "date": "2018.09.09", "title": "Gazeta Express: Кадри Весели заяви, че Александър Вучич иска езерото Газивода да принадлежи на Сърбия"}
{"url": "http://www.focus-news.net/news/2018/09/09/2565114/pazardzhik-traditsionniyat-praznik-na-smokinyata-v-selo-vetren-dol-shte-se-provede-na-16-septemvri.html", "text": "Традиционният „Празник на смокинята“ в село Ветрен дол през тази година ще се проведе на 16 септември. Това съобщиха за  Радио „Фокус“ – Пазарджик  организаторите от Народно читалище „Култура 1910“ и кметството в село Ветрен дол. Началото на празника е в 14.00 часа. В програмата са включени изпълнения на танцови и певчески състави, а също и различни конкурси. Те са за „Най-добър майстор на смокинова ракия“, за „Най-вкусно смокиново сладко“ и за „Най-добър сладкиш, гарниран със смокини“. През тази година жителите на селото са произвели отново над 50 тона смокини, тъй като те не са засегнати от валежите и градушките, и реколтата е добра. Добра е и изкупната цена на този вид плод на стоковите борси в региона, където смокините се изкупуват за около 1.30 до 1.50 лева за килограм, а на пазарите цената им не пада под 2 лева. В село Ветрен дол най-често плодовете на смокинята се използват за приготвянето на сладка и конфитюри, както и за направата на смокинова ракия. \r\nВаня НИКОЛОВА", "date": "2018.09.09", "title": "Пазарджик: Традиционният „Празник на смокинята“ в село Ветрен дол ще се проведе на 16 септември"}
{"url": "http://www.focus-news.net/news/2018/09/09/2565110/tass-izbiratelnata-aktivnost-na-kmetskite-izbori-v-moskva-e-dostignala-28-protsenta-kam-2000-chasa.html", "text": "Избирателната активност на кметските избори в Москва е достигнала 28 процента към 20:00 часа, съобщи в неделя пред журналисти председателят на Московския избирателен комитет Валентин Горбунов, предава  ТАСС . \r\n„Към 20:00 часа московско време избирателната активност в Москва достигна 28 процента. За страната тя е между 56 и 58 процента“, заяви той. \r\nГорбунов добавя, че тези показатели „приблизително съответстват“ на нивото през 2013 година.  Йонислав Дочев", "date": "2018.09.09", "title": "ТАСС: Избирателната активност на кметските избори в Москва е достигнала 28 процента към 20:00 часа"}
{"url": "http://www.focus-news.net/news/2018/09/09/2565089/gd-granichna-politsiya-intenziven-e-trafikat-na-izhod-ot-tovarni-avtomobili-na-gkpp-kapitan-andreevo.html", "text": "Интензивен е трафикът на изход от товарни автомобили на ГКПП \"Капитан Андреево\". Това съобщиха от пресцентъра на  ГД \"Гранична полиция\" . На всички останали български гранични контролно-пропускателни пунктове трафикът е нормален.", "date": "2018.09.09", "title": "ГД \"Гранична полиция\": Интензивен е трафикът на изход от товарни автомобили на ГКПП \"Капитан Андреево\""}
{"url": "http://www.focus-news.net/news/2018/09/09/2565113/mariya-dimitrova-obrazovatelen-konsultant-nad-130-studenti-ot-velikotarnovski-region-shte-badat-parvokursnitsi-v-universiteti-v-chuzhbina-tazi-godina.html", "text": "Над 130 студенти от Великотърновски регион ще бъдат първокурсници в университети в чужбина тази година. Това съобщи за  Радио „Фокус“ – Велико Търново  Мария Димитрова, офис мениджър във фирма за образователни консултации. Тя посочи, че традиционно най-голям е броят на тези, които ще продължат образованието си във Великобритания – близо 80. Поради големия брой на зрелостниците от Велико Търново, които ще заминат за Обединеното кралство, в средата на месец август се е провела ежегодната годишна среща, на която те са получи информация за необходимите документи, които трябва да носят, процедурата по настаняване, размера на финансиране и подготовката за първите дни. На срещата е присъствала и студентка от Велико Търново, която вече учи архитектура в Лондон. Тя е предоставила на започващите своето обучението ценни съвети от първо лице. Мария Димитрова съобщи, че остава засилен интересът и към университетите в Холандия. Срещата с първокурсниците, на които им предстои заминаване за „страната на лалетата“, се е провела в началото на месец август. На нея също са присъствали студенти от Велико Търново, които се обучават в два университета в държавата. По думите на Мария Димитрова тази година се откроява и една нова дестинация сред предпочитаните от великотърновските зрелостници – Швеция. „Поради факта, че образованието в Скандинавието е безплатно, напоследък има все по-голям интерес към специалности на английски език в сферата на маркетинга, мениджмънта, компютърните технологии, дизайна в университети в Швеция“, посочи Мария Димитрова.  \r\nНадежда КРЪСТЕВА", "date": "2018.09.09", "title": "Мария Димитрова, образователен консултант: Над 130 студенти от Великотърновски регион ще бъдат първокурсници в университети в чужбина тази година"}
{"url": "http://www.focus-news.net/news/2018/09/09/2565117/sport-balgariya-pobedi-finlandiya-s-30-geyma-na-svetovnoto-parvenstvo-vav-varna.html", "text": "Българските национали спечелиха първия си мач на 19-ото Световно първенство, на което сме съдомакини, заедно с Италия. В зала \"Конгресна\" на Двореца на културата и спорта във Варна българските „лъвове“ спечелиха с 3:0 гейма срещу Финландия, в отделните части на 21, 19 и 22 точки. Следващият мач на българите е срещу азиатския шампион Иран на 13 септември от 20:40 часа във Варна. \r\nДругият домакин – Италия, също спечели първия си мач с 3:0 гейма срещу Япония.", "date": "2018.09.09", "title": "Спорт: България победи Финландия с 3:0 гейма на Световното първенство във Варна"}
{"url": "http://www.focus-news.net/news/2018/09/09/2565116/tass-izbiratelniyat-den-v-rusiya-priklyuchi.html", "text": "Избирателният ден, който се проведе в неделя в 80 от 85-те региона на Русия, приключи. Избирателните комисии обобщават резултатите от изборите и референдумите, предава  ТАСС . \r\nЗаради голямата дължина на територията на Русия от запад на изток, изборите в нея продължават повече от едно денонощие: жителите на Далечния Изток отиват в избирателните секции в същото време, когато календарът в централната част на страната още показва събота, пояснява агенцията.  Йонислав Дочев", "date": "2018.09.09", "title": "ТАСС: Избирателният ден в Русия приключи"}
{"url": "http://www.focus-news.net/news/2018/09/09/2565121/emsc-zemetresenie-s-magnitud-67-po-skalata-na-rihter-e-registrirano-na-solomonovite-ostrovi.html", "text": "Земетресение с магнитуд 6.7 по скалата на Рихтер е регистрирано в региона Соломоновите острови, в Тихия океан, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 06:31 часа местно време на 10 септември (22:31 часа българско време) на дълбочина от 60 км. Епицентърът е на 169 км източно от столицата Хониара. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.09", "title": "EMSC: Земетресение с магнитуд 6.7 по скалата на Рихтер е регистрирано на Соломоновите острови"}
{"url": "http://www.focus-news.net/news/2018/09/09/2565118/reuters-ruskata-politsiya-e-zadarzhala-stotitsi-protestirashti-protiv-pensionnata-reforma.html", "text": "Руската полиция в неделя е задържала повече от 800 души, протестиращи против планираното увеличение на възрастта за пенсиониране в Русия, предава  Reuters . \r\nПротестите, организирани от намиращия се в затвора опозиционен лидер Алексей Навални и неговите поддръжници, са били предизвикателство за властите, които са се надявали на висока избирателна активност на регионалните избори, също провеждащи се в неделя, въпреки недоволството от пенсионната реформа. \r\nСпоред информации, протестите са били проведени в повече от 80 града, а властите са отказали да позволят по-голяма част от тях, обявявайки ги за незаконни.  Йонислав Дочев", "date": "2018.09.09", "title": "Reuters: Руската полиция е задържала стотици протестиращи против пенсионната реформа"}
{"url": "http://www.focus-news.net/news/2018/09/09/2565122/kathimerini-analizatori-tvardyat-che-gartsiya-mozhe-da-se-nuzhdae-ot-desetiletie-za-da-zazdravi-ranite-ot-krizata.html", "text": "След десетгодишна криза със свиване на икономиката от 25 процента, икономическото възстановяване на Гърция все още няма характеристиките, които ще поставят страната извън риск. Тя е по-слаба от очакваното и сравнително плитка, тъй като изглежда да зависи основно от процъфтяването на туризма, а не на по-широк спектър от дейности, пише електронното издание на гръцкия вестник  Kathimerini . \r\nТова е оценката на финансови анализатори, с които Kathimerini се е свързал, след публикуването на предварителните данни за годишния ръст след второто тримесечие, който достигна само до 1.8 процента, в сравнение с 2.5-те процента през първото тримесечие. \r\nИкономически ръст от 2 процента, каквито са средните цифри за 2018 година досега, със сигурност е разочароващо за държава, която премина през толкова дълбока рецесия и бърза да възстанови изгубената дистанция, отбелязват анализаторите. Еврозоната постигна ръст от 2.4 процента през изминалата година и другите държави, които излязоха от спасителни програми, се справиха дори по-добре – Португалия с 2.7 процента, Кипър с 3.9 процента и Ирландия със 7.2 процента. \r\nПрез есента на 2016 година Европейската комисия направи прогноза за икономически ръст от 2.7 процента за Гърция през 2017 година и ръст от 3.1 процента за 2018. Тези прогнози в крайна сметка паднаха почти наполовина (1.4 процента) през миналата година и за тази година бяха ревизирани на 2 процента. \r\nСпоред одобрения от кредиторите средносрочен фискален план на правителството, растежът ще стигне до 2.4 процента през 2019 и 2.3 процента през 2020 година, стигайки до лек спад от 1.8 процента през 2022 година. Международният валутен фонд (МВФ), междувременно, вижда растежът да достигне до 2.4 процента за 2019, 2.2 за 2020, 1.6 за 2021 и 1.2 процента за 2022 година. Перспективите не са добри и реалността може за пореден път да се покаже дори по-негативна. \r\nПрофесорът от Атинския университет Панайотис Петракис твърди, че очаква да отнеме на Гърция цяло десетилетие, за да бъдат заздравени раните от кризата. „Очакваното ниско процентово възстановяване обещава особено дълъг (около 10-годишен) период на заздравяване на раните от осемгодишната криза. Поради това теорията за внезапен и впечатляващ тласък не се доказват“, заяви той. \r\nНяма съмнение, че основният приоритет към момента засяга засилването на инвестициите, твърди анализаторът. За да се случи това, обаче, реформите трябва да продължат, дълговото бреме трябва да се олекоти и лошите навици на миналото трябва да бъдат пречупени.  Йонислав Дочев", "date": "2018.09.09", "title": "Kathimerini: Анализатори твърдят, че Гърция може да се нуждае от десетилетие, за да заздрави раните от кризата"}
{"url": "http://www.focus-news.net/news/2018/09/09/2565120/tass-dmitriy-medvedev-nareche-dostoyni-rezultatite-na-edinna-rusiya-sled-kraya-na-izborniya-den.html", "text": "Министър-председателят на Русия и председател на „Единна Русия“ Дмитрий Медведев заяви, че е доволен от резултатите на партията си след края на изборния ден, предава  ТАСС . \r\n„Какъв е предварителният резултат? Моето виждане е, че за партията той е напълно достоен, партията се представи стабилно и, по предварителните данни, съхранява лидерството практически във всички законодателни органи във Федерацията, където бяха проведени избори“, заяви Медведев.  \r\n„Също, по мое мнение, кандидатите за най-висшите длъжности – губернатори, които бяха номинирани от нашата партия или подкрепени от нас, се справиха доста успешно“, добави той. \r\nРуският премиер е изразил надежда, че действащият столичен кмет Сергей Собянин ще удържи убедителна победа на изборите в Москва, след преброяването на гласовете. \r\n„По данните на екзит половете, Сергей Семенович също води и се надявам, че всичко ще приключи с много сериозна и убедителна победа“, заяви Медведев, докато посети щаба на партията си след края на изборния ден.  Йонислав Дочев", "date": "2018.09.09", "title": "ТАСС: Дмитрий Медведев нарече достойни резултатите на „Единна Русия“ след края на изборния ден"}
{"url": "http://www.focus-news.net/news/2018/09/09/2565115/aleksis-tsipras-iskam-i-se-nadyavam-che-moyat-priyatel-zoran-zaev-shte-specheli-referenduma.html", "text": "Министър-председателят на Гърция Алексис Ципрас от Международния панаир в Солун изрази надежда, че референдумът в Македония ще успее, но и убеждение, че договорът ще бъде успешно ратифициран в гръцкия парламент, предава скопският телевизионен  „Канал 5“ . \r\n„На 30 септември има референдум в Скопие. Искам и се надявам, че моят приятел Зоран Заев ще го спечели. След това имаме тежък процес, процесът на конституционни промени, който ще се финализира към средата на януари. Това е тежък процес, защото изисква две трети мнозинство в парламента, а след това, разбира се, имаме процеса с протокола за интеграция, както и бюрократичните процеси в НАТО“, заяви Ципрас. \r\nТой отхвърли възможността за обявяване на референдум в Гърция за договора от Преспа. \r\n„Би било историческо събитие без прецедент, една страна да проведе референдум за това как ще се казва съседката му, за това как тя ще промени конституцията си и за това как тя ще финализира това, което е договорено“, заяви гръцкият премиер.  Йонислав Дочев", "date": "2018.09.09", "title": "Алексис Ципрас: Искам и се надявам, че моят приятел Зоран Заев ще спечели референдума"}
{"url": "http://www.focus-news.net/news/2018/09/09/2565123/sputnik-germaniya-mozhe-da-se-prisaedini-kam-eventualnite-vazdushni-udari-na-zapada-v-siriya.html", "text": "Германия може да се присъедини към евентуалните въздушни удари на Западните съюзници над сирийските правителствени сили в случай на използването на химическо оръжие от Дамаск, предава  Sputnik . \r\nГерманското министерство на отбраната обмисля присъединяването към евентуалните въздушни удари на САЩ, Великобритания и Франция срещу сирийските правителствени сили, според информация на германския вестник „Bild“. \r\nМинистерството обмисля опцията в случай на използване на химически оръжия от страна на Дамаск, добавя вестникът.  Йонислав Дочев", "date": "2018.09.09", "title": "Sputnik: Германия може да се присъедини към евентуалните въздушни удари на Запада в Сирия"}
{"url": "http://www.focus-news.net/news/2018/09/09/2565112/zasilen-trafik-v-posledniya-pochiven-den-obzor.html", "text": "Засилен трафик беляза последния почивен ден от седмицата. Отделите \"Пътна полиция\" към всички областни дирекции на МВР предприеха необходимите мерки за осигуряване на засилено полицейско присъствие по основните пътища, по автомагистралите и на входовете и изходите на големите градове. \r\nПолицейски екипи бяха поставени на всички входни артерии на София. Началникът на „Пътна полиция“ към СДВР комисар Тенчо Тенев съобщи за Агенция „Фокус“, че пътните полицаи са следили най-вече за неправилно изпреварване. Той посочи, че на всички възлови кръстовища в София също са били поставени екипи, които да регулират движението в града така, че да не се получават големи задръствания. Комисар Тенев прогнозира, че 100 хиляди автомобила ще влязат в столицата в неделния ден. До късно вечерта остана натоварено движението на всички входни артерии на София, като най-интензивен бе трафикът на бул. „Цариградско шосе“ в посока София, както и на Владая и на автомагистрала „Хемус“ на вход към столицата. Вечерта на АМ \"Тракия\" се образува километрично задръстване заради ремонт на мост след отбивката при Вакарел, като автомобилите се движат само в платното в посока София. \r\nНатоварено беше движението и на граничните пунктове още от сутринта, като най-интензивен беше трафикът на границата с Румъния, Турция и Гърция. Около обяд на ГКПП „Кулата“ в посока Гърция се образува 3-километрова колона от автомобили. Инспектор Петър Соколов от отдел „Пътна полиция“ към ГД „Национална полиция“ съобщи по време на брифинг, че най-голям е трафикът от влизащи моторни превозни средства именно от ГКПП „Кулата“.  От своя страна, кметът на село Кулата Димитър Дамянов обясни за Радио „Фокус“ - Пирин, че въпреки интензивния трафик, не е имало проблем с преминаването през ГКПП „Кулата“. В следобедните часове около 20 - 25 минути отнемаше на шофьорите да преминат през граничен пункт „Илинден“ на изход от България. \r\nКолони от автомобили се образуваха след обяд на изхода на Бургас в посока София. През цялото време полицейски екипи извършваха рутинни проверки. Интензивно беше и движението по пътя Бургас – Слънчев бряг в района на кръстовищата с кръгово движение при Поморие. В област Пловдив автомобилният трафик беше засилен в участъка на автомагистрала „Тракия“ и по пътищата Пловдив - Пещера, Пловдив - Карлово и Пловдив - Асеновград - Смолян. В област Пазарджик натоварено беше движението по пътя Белово – Пазарджик – Пловдив, като повече автомобили се движеха в посока Пазарджик и автомагистрала „Тракия“. През цялото време в района имаше екипи на „Пътна полиция“. Натоварен трафик и засилено полицейско присъствие бяха отчетени и в дефилето Велинград – Варвара. Изключително натоварено беше и движението по главен път Е-79 в района на Симитли, където се образуваха огромни колони от автомобили. Привечер задръствания се образуваха и в тунелите „Витиня“ и „Топли дол“ на АМ „Хемус“ в посока София - автомобилите се движеха в аварийната лента, като придвижването се осъществяваше изключително бавно.  \r\nПо думите на инспектор Петър Соколов от ГДНП до 16.00 ч. на територията на страната са станали три тежки катастрофи – в Габрово, Монтана и Пловдив. В сутрешните часове на деня 24-годишна жена загина при катастрофа на пътя Габрово – Севлиево в района на село Враниловци. А при пътен инцидент на кръстовище в пловдивския ж. к. „Тракия“ загина 54-годишен моторист. Междувременно около 14.45 ч. автомобил се запали на 50 метра след изхода на тунел „Топли дол“ на АМ „Хемус“. Екипи на пожарната изгасиха възникналия пожар, като районът беше отцепен за около час, а полицията пренасочваше моторните превозни средства през Врачеш по стария път.", "date": "2018.09.09", "title": "Засилен трафик в последния почивен ден (ОБЗОР)"}
{"url": "http://www.focus-news.net/news/2018/09/09/2565119/fox-news-predvaritelnite-rezultati-razkrivat-smeseno-poslanie-ot-glasopodavatelite-na-izborite-v-shvetsiya.html", "text": "Предварителните резултати сочат, че първите генерални избори в Швеция, откакто скандинавската страна прие значителен брой бежанци, вероятно ще бъдат спечелени от управляващата лявоцентристка Социалдемократическа партия, но антиимигрантската партия „Шведски демократи“ засега заема второ място след гласуването в неделя предава  Fox News . \r\nДържавната телевизия „SVT“ обяви, почти веднага след затварянето на избирателните секции, че предварителните ѝ резултати сочат, че управляващата Социалдемократическа партия ще остане най-голямата в Швеция, но постига и най-слабия си резултат някога, събирайки 26.2 процента от гласовете. \r\nЕкзит полът на телевизията разкрива, че крайнодесните „Шведски демократи“ получават 19.2 от вота, след като шведските граждани получиха възможността да изразят вижданията си относно имиграцията. \r\n„Тези избори са референдум за нашето благосъстояние“, заяви шведският премиер Стефан Лофвен. „Става въпрос за благоприличие, за една благоприлична демокрация… и за това да не допуснем Шведските демократи, една екстремистка партия, расистка партия, да получи каквото и да е влияние в правителството“.  Йонислав Дочев", "date": "2018.09.09", "title": "Fox News: Предварителните резултати разкриват смесено послание от гласоподавателите на изборите в Швеция"}
