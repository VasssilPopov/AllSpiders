{"url": "http://www.focus-news.net/news/2017/08/10/2424536/donald-tramp-za-severna-koreya-mozhe-bi-komentarat-za-ogan-i-yarost-ne-be-dostatachno-tvard.html", "text": "Президентът на САЩ Доналд Тръмп повтори предупрежденията си към Северна Корея, като заяви пред репортери в своя голф клуб в Ню Джърси в четвъртък, че заплахата му за „ярост и ярост\" към Северна Корея може би не е била достатъчно твърда, предава телевизионният канал CNN.\r\n\"Може би не беше достатъчно твърда\", подчерта американският държавен глава. Според Доналд Тръмп предходните администрации във Вашингтон не са направили достатъчно, за да се справят със севернокорейския проблем. Сега обаче американците имат президент, който ще се застъпи за страната, увери Тръмп.Тереза Герова", "date": "2017.08.10", "title": "Доналд Тръмп за Северна Корея: Може би коментарът за „огън и ярост“ не бе достатъчно твърд"}
{"url": "http://www.focus-news.net/news/2017/08/10/2424506/dots-d-r-elitsa-petrova-institut-po-ribni-resursi-varna-zapasat-na-tritsona-e-otnositelno-stabilen-i-ne-se-registrira-preulov.html", "text": "Запасът на трицона е относително стабилен и не се регистрира преулов. Това каза в интервю за Радио „Фокус“ – Варна доц. д-р Елица Петрова, директор на Института по рибни ресурси във Варна. По думите й в Черноморския басейн видовете риби са над 230, но част от тези видове се срещат рядко. „Обект на промишлен риболов са сравнително ограничен брой, не повече от 20 вида. Това са калкан, трицона, сафрид, хамсия, паламуд, лефер. За съжаление, запасите в Черно море не са в добро състояние“, допълни доц. д-р Елица Петрова. Голяма част от тези видове са застрашени поради преулов и замърсяване. Това важи главно за рибните видове, които имат висока пазарна стойност. „На първо място това е калканът. Неслучайно и този вид е най-застрашен от нерегламентиран улов. А след като страната ни бе приета в ЕС, ежегодните оценки на неговото състояние стават задължителни. Другият квотен вид, който подлежи също на ежегодно наблюдение, това е трицоната. Изследванията през последните години показват, че запасът е относително стабилен и не се регистрира преулов. Трицоната се оказва единственият вид, който все още не е застрашен“, каза още доц. д-р Елица Петрова.\r\nМарияна ВАЛЕНТИНОВА", "date": "2017.08.10", "title": "Доц. д-р Елица Петрова, Институт по рибни ресурси-Варна: Запасът на трицона е относително стабилен и не се регистрира преулов"}
{"url": "http://www.focus-news.net/news/2017/08/10/2424507/zapochna-rekonstruktsiyata-na-patya-asenovgrad-plovdiv-toy-shte-bade-razshiren-do-magistralni-gabariti-obzor.html", "text": "Реконструкцията на пътя Асеновград – Пловдив е сред най-стойностните проекти по ОП „Региони в растеж“. Това каза пред журналисти министърът на регионалното развитие и благоустройството Николай Нанков, след като бе направена символичната първа копка за ремонтните дейности на 11-километровия участък от път II-86 Пловдив – Асеновград. 15 месеца е срокът за реализация на проекта, така че през следващата година участъкът ще бъде с по две ленти за движение във всяка посока и аварийна лента с обща широчина от 9 м и двуметрова разделителна ивица, съобщи министър Николай Нанков. Той посочи още, че ще бъде изградено ново платно от източната страна на съществуващия път и две кръгови кръстовища – при разклона за село Крумово и при разклона за Куклен. По думите на министъра първо ще бъде изградена новата лента с две платна в източна посока, а след това ще бъде рехабилитиран и старият участък от пътя. По време на ремонтните дейности движението няма да се спира, тъй като строителството ще се извършва поетапно – първо в едното, а след това в другото платно.  Статистиката сочи, че за само за последните 5 години в тази 10-километрова отсечка са възникнали 396 катастрофи, при които са ранени 117 души, а 7 души са загинали. Трасето се ползва от пътуващите към областите Кърджали, Смолян и Хасково. Свързва Пловдив с Асеновград, но прави и основните връзки с летището, с Бачковския манастир и с курорта Пампорово. Проектът се финансира по Оперативна програма „Региони в растеж“ чрез Европейския фонд за регионално развитие. Около 25 млн. лв е финансирането, 85% е европейското участие, а 15% (4млн.лв) е националното съфинансиране. Министър Нанков заяви също, че най-късно в средата на 2019 г трябва да започне изграждането на обходния път край Кресна. По думите му ако до тогава няма строително разрешение и избран изпълнител, това означава че проектът няма да може да се реализира с европейско финансиране. „Ако това се случи има вероятност да изгубим цялото европейско финансиране за всички останали изградени ЛОТ-ове на АМ „Струма“, допълни Николай Нанков. Министърът припомни, че проектът за реализация на Лот 3.2 на АМ „Струма“ предвижда запазване на едната част на трасето през Кресненското дефиле със съответните екологични мерки по съоръжения, които да предпазват биоразнообразието в обхвата на пътя, и изнасянето на движението в обратна посока източно от дефилето с две ленти в посока София – Солун, като при изкачването е планирана и трета лента. На 11 септември предстои обществено обсъждане на оценката за въздействието на околната среда (ОВОС) с жителите на общините Симитли и Кресна. Пред МРРБ не стои вариант за изграждане на тунел, тъй като това ще оскъпи с близо 3 милиарда лева проекта. „Тунелът е най-небезопасният вариант, защото района край кресна е най-сеизмичният в страната“, каза още министър Нанков. Той подчерта, че освен икономически, социален и екологичен ефект, инфраструктурният проект има значение и за сигурността и безопасността на пътуващите. Трасето от сега съществуващия път през Кресненското дефиле е най-тежкото от републиканската пътна мрежа, коментира Нанков. По участъка с дължина над 20 км средно годишно 6 души губят живота си, като през миналата година те са били седем.\r\nРегионалният министър посочи още, че в края на активния летен сезон започват ремонтните дейности по участъка Пловдив – Стара Загора по АМ „Тракия“. „Рехабилитацията ще засегне активната лента в този участък, която сериозно деформирана. Причините са комплексни, но не малка част от проблема се поражда от претоварени превозни средства и липсата на контрол върху тях“, допълни Нанков. 6 млн. лв. е сумата заделена за ремонтните дейности, съобщи още министър Николай Нанков.\r\nКристиян ГАРОВ", "date": "2017.08.10", "title": "Започна реконструкцията на пътя Асеновград – Пловдив, той ще бъде разширен до магистрални габарити  (ОБЗОР)"}
{"url": "http://www.focus-news.net/news/2017/08/10/2424508/georgi-dimov-mitnicheskiyat-sayuz-na-turtsiya-s-es-ot-1996-godina-e-edinstveniyat-probiv-i-postizhenie-na-ankara-na-evropeyska-zemya.html", "text": "Митническият съюз на Турция с ЕС от 1996 година е единственият пробив и постижение на Анкара на европейска земя. Това коментира в предаването „Това е България“ на Радио “Фокус“ бившият генерален консул на България в Одрин Георги Димов. По думите му без този съюз, Турция няма как да се справи със своята икономиката. „В момента Турция е третият по големина партньор на ЕС в търговията със стоки. Обемът на двустранната търговия със стоки е нараснал над четири пъти от въпросната 1996 година и за двадесет години по настоящем възлиза на фантастичната сума от 140 милиарда евро годишно. За Турция ЕС е най-важният търговски партньор или 45% от нейната търговия\", посочи Димов. По думите му 2/3 от преките чуждестранни инвестиции в Турция са с произход от ЕС. Георги Димов коментира още, че през последните години заради политическата обстановка и страха икономическите показатели на Турция са се влошили. По официални данни безработицата в страната от началото на годината е 13%, а сред младите достига до 25%, което спрямо миналата година е с 5% повече. По думите му заетите в сивия сектор са около 1/3. Той уточни, че общата заетост на населението е около 45 %. \"Инфлацията на база потребителски цени е скочила на 1,5%, а на годишна основа с близо 12%\", допълни Георги Димов", "date": "2017.08.10", "title": "Георги Димов: Митническият съюз на Турция с ЕС от 1996 година е единственият пробив и постижение на Анкара на европейска земя"}
{"url": "http://www.focus-news.net/news/2017/08/10/2424509/the-washington-post-kakvo-privlicha-amerikantsite-kam-anarhiyatai.html", "text": "През деня те са графични дизайнери, юридически консултанти, работници в НПО-та и студенти. Извън техните работни места, те се наричат анархисти – мамят системата, избягват правителството и понякога дори организират безредици и трошат прозорци, за да покажат гледната си точка, пише The Washington Post.\r\nДилан Петрохилос, на 28 години, казва, че борбата на семейството му с бедността го е привлякла към движението. Сами Льомастър, на 22, за пръв път е участвал, поради вярата си, че страната се нуждае от по-силен отговор на стрелбите от страна на полицията. Легба Карфур, на 37, протестира от повече от десетилетие.\r\nТримата са част от група от жители на Вашингтон, които са активни в демонстрации за правата на гейовете, демонстрации на Black Lives Matter и много други каузи.\r\nАнархистичната общност е особено разярена срещу Доналд Тръмп, като на 20 януари те организираха хиляди хора за протести по време на инаугурацията на президента, блокирайки кръстопътища и марширувайки по улиците. Стотици от тях, облечени в черни дрехи и маски, безчинстваха в центъра на града.\r\nТе използваха дървени греди и парчета бетон, за да чупят витрини на магазини и бутки за вестници. Повече от 200 души бяха арестувани, а шест полицейски служители бяха ранени.\r\nПревод и редакция:", "date": "2017.08.10", "title": "The Washington Post: Какво привлича американците към анархията?"}
{"url": "http://www.focus-news.net/news/2017/08/10/2424510/kitay-izobilstva-sas-zemetreseniya.html", "text": "Във вторник и сряда две силни земетресения – магнитуди 6.5 и 6.3 – удариха територията на Китай през осем чáса. Макар двете земетресения да се случват тъй скоро едно след друго – първо в Съчуан, а после в Синдзян-Уйгурския автономен окръг – и да се дължат на колизията между Индийския субконтинент и Евроазийската плоча, те навярно са продукт на отделни активности (механизми) поради различния тип тектонски движения в двата локалитета, пише Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)\r\nСледват в резюме основни сведения за двете земетресения:\r\n8 август 21:20 местно време, провинция Съчуан, Китай\r\nМагнитуд по динамичната скáла 6.5;\r\nВълнов магнитуд-Китайски сеизмологичен център: 7.0\r\nДълбочина на източника 9-10 км (Американски и Европейски център)\r\nМаксимално сътресение с предполагаема VII степен\r\n- 20 човешки жертви;\r\n- 431 души ранени;\r\n- 272 срутени къщи;\r\n- 8029 повредени къщи;\r\nпричинени големи свлачища\r\nТрусът е генериран от разлом с дължина около 20 км и относителни хоризонтални движения в район на големи разломни системи, образувани от изтласкване на Централна Азия към изток.\r\n\t9 август 05:28 местно време (23:28 Гринвич/8.08), Северен Синдзян\r\nМагнитуд по динамичната скáла 6.3;\r\nВълнов магнитуд-Китай 6.6\r\nДълбочина на източника 26-30 км (Американски и Европейски център)\r\nМаксимално сътресение с предполагаема VI степен\r\n- Няма сведения за човешки жертви;\r\n- 34 души ранени;\r\n- 142 срутени къщи;\r\n- 1060 повредени къщи.\r\nИзточникът е в район от северните части на планинската верига Тяншан, на около 2200 км от мястото на активизацията от 8 август. Земетресението е свързано с възсядане (преобладава вертикална компонента на придвижване).\r\nЕпицентралната зона на пагубното земетресение от вторник вечерта обхваща националния парк Цзючжайгоу – обект на ЮНЕСКО със световно значение от 1992 г., разположен в Нгава-Тибетско-Цянски автономен окръг на провинция Съчуан. След земетресението оттам са евакуирани над 30 хиляди туристи. Областта е планинска и рядко населена, но има условия за свлачища и срутища, както и за проблеми в транспортната комуникация. На около 300 км южно от епицентъра е Ченду, административен център на провинция Съчуан. Там трусът е слабо усетен – с интензивност от III степен по 12-степенната скала. Неотдавна, от свлачище предизвикано от обилни валежи, в Ченду загинаха най-малко 24 души. Земетресението е усетено и в градовете Ланчжоу, Чунцин и Сиан – на епицентрални разстояния по-големи от 300 км; там интензивността на въздействие, както е оценена от Американската геоложка служба, е от IV и III степен. Земетресението от вторник е последвано с изобилие от афтершокове. Само за 5 часа след земетресението с магнитуд 6.5 в неговия район Китайският сеизмологичен център е локализирал над 420 труса, повечето от които с магнитуд под 3.0. \r\nВторото земетресение, станало в утринта на 9 август, е от граничен китайски район с Казахстан. Ниската плътност на заселеност предопределя и липсата на сведения от епицентралния район. Единични сведения има в американския сайт от китайските градове Ининг (130 км от епицентъра) и Урумки (над 380 км от епицентъра) за слаби въздействия. От Казахстан е оповестена повече информация. От нея може да се обобщи, че на територията на Източен Казахстан сътресенията са достигнали IV-V степен в град Жаркент и селото Достик – на 95-100 северно от епицентъра; IV степен в Алмати, Талдъкорган-360 км западно; от II степен – съвсем слаби сътресения – са усетени в Караганда и Уст-Каменогорск. Извършена е инспекция на хидротехнически съоръжения в районите с максимална интензивност, която показва липса на деформации. \r\nЮжният Хималайски фронт представлява контактна област между Индийската и Евроазийската плочи. Мощният натиск върху тази граница създава широка зона на деформация във вътрешността на Китай. Доказателство за това са последните активности в Северозападен и Централен Китай-източно от Тибетското плато, както и дългата история на земетресенията в Китай. Най-близо до епицентъра на съчуанското земетресение от вторник – само на 220 км в юг-югоизточна посока – е епицентърът на земетресение с магнитуд 7.9, станало на 12 май 2008 година. Заедно с над 250 усетени афтершока (тотално регистрирани над 42700), земетресението остави близо 5 милиона жители без покрив и се нареди сред 20-те земетресения-убийци за всички времена, като отне живота на 87587 души. На 400 км към запад е епицентърът на земетресение с магнитуд 7.5 през 1947 година, а на 450 км север-североизточно – на земетресение с магнитуд около 8, взело над 235 хиляди човешки жертви.", "date": "2017.08.10", "title": "Китай изобилства със земетресения"}
{"url": "http://www.focus-news.net/news/2017/08/10/2424511/tass-sadat-vav-venetsuela-vavede-zabrana-za-obshtuvane-s-mediite-na-lider-na-opozitsiyata.html", "text": "Лидерът на опозицията във Венецуела Леополдо Лопес, който се намира под домашен арест, не може повече да общува с медиите, предаде ТАСС, позовавайки се на изявление на неговия адвокат Хуан Карлос Гутиерес.\r\nПрез септември 2015 г. Лопес беше осъден на 13 години и 9 месеца лишение от свобода и беше изпратен в затвора „Рамо-Верде“. През юли т.г. той беше преместен под домашен арест, но скоро след това беше върнат обратно в затвора и после пак пуснат под домашен арест.\r\n„От правна гледна точка Леополдо Лопес не може да дава информация. Съдът му забрани да се изказва, както по обичайния начин, така и чрез други начини“, заяви адвокатът. Според него Лопес „остава заключен в своя дом, все едно, както и преди, е във военния затвор „Рамо-Верде“.\r\nПревод и редакция:", "date": "2017.08.10", "title": "ТАСС: Съдът във Венецуела въведе забрана за общуване с медиите на лидер на опозицията"}
{"url": "http://www.focus-news.net/news/2017/08/10/2424512/kyustendil-motoristi-ot-balgariya-sarbiya-i-makedoniya-shte-se-saberat-na-sabor-v-osogovska-planina.html", "text": "Мотористи от България, Сърбия и Македония ще се съберат на събор в Осоговска планина. Това съобщи за Радио „Фокус” – Кюстендил Лъчезар Димитров, зам.-председател на клуб „Осоговски ездачи”. Мотосъборът ще се проведе от 11 до 13 август в местността Памука в Осоговска планина. „Очакваме много приятели от България, Македония, Сърбия и Гърция. Направихме промяна в състезанията, които по традиция се провеждат в рамките на събора. Имаме много атракции, ще има и рок концерти”, каза Лъчезар Димитров. По думите му във втория ден от събора ще се проведе обиколка на Кюстендил, а на бившето селскостопанско летище ще се организира и атрактивно каране на мотор.\r\nВенцеслав ИЛЧЕВ", "date": "2017.08.10", "title": "Кюстендил: Мотористи от България, Сърбия и Македония ще се съберат на събор в Осоговска планина"}
{"url": "http://www.focus-news.net/news/2017/08/10/2424513/afp-donald-tramp-napadna-lidera-na-republikantsite-v-senata-v-tuitar.html", "text": "Президентът на САЩ Доналд Тръмп даде воля на гнева си срещу много политически опоненти в Туитър, но последната му жертва е водачът на групата на Републиканците в Сената Мич Макконъл, предаде AFP.\r\nТой нападна Макконъл заради провала му да прокара нов закон за здравеопазването, който трябва да замени законът на Обама, известен като Обамакеър.\r\n„Можете ли да повярвате, че Мич Макконъл, който крещеше Премахване и Заменяне от седем години, не можа да го направи. Трябва да Премахнем и да Заменим Обамакеър!“, туитна Тръмп от голф игрището си в Ню Джърси.\r\nЗамяната на този закон беше едно от основните обещания в президентската кампания, заедно с построяването на стена на границата с Мексико.\r\nРепубликанците контролират Белия Дом, Сенатът и Камарата на представителите за пръв път от 2006 година насам.\r\nПревод и редакция:", "date": "2017.08.10", "title": "AFP: Доналд Тръмп нападна лидера на републиканците в Сената в Туитър"}
{"url": "http://www.focus-news.net/news/2017/08/10/2424514/varna-hor-kosmicheski-glasove-gostuva-v-arheologicheskiya-muzey-na-12-avgust.html", "text": "Модулът „На границата с класиката“ на Международния музикален фестивал „Варненско лято“ изкушава публиката с проекти, които прехвърлят мостове между различните жанрове и стилове в музиката. Финалът на този кросоувър цикъл от концерти на най-големия варненски фестивал е в събота, 12 август, с гостуването на един от най-добрите български хорове – „Космически гласове“ с диригент Ваня Монева. Това съобщиха организаторите на фестивала „Варненско лято“.\r\nХор „Космически гласове“ е един от най-популярните български фолклорни хорове и едно от културните богатства на България днес. Хорът е основан през 1994 г. от диригента Ваня Монева и мениджъра Емил Минев. „Космически гласове” впечатлява с богата палитра на музициране в различни стилове – обработен фолклор, църковна музика, съвременни джаз и поп проекти, кантатно-ораториална музика, филмови и театрални продукции, world music.\r\nНачалото на концерта на 12 август е от 21.00 в Английския двор на Археологическия музей.", "date": "2017.08.10", "title": "Варна: Хор „Космически гласове“ гостува в Археологическия музей на 12 август"}
{"url": "http://www.focus-news.net/news/2017/08/10/2424515/dimitar-popov-bdzp-gotse-delchev-pri-opazvaneto-na-egipetskite-leshoyadi-e-dopustima-choveshka-namesa-tay-kato-te-sa-mnogo-ryadak-vid.html", "text": "При опазването на египетските лешояди е допустима човешка намеса, тъй като те са много рядък вид. Това каза за Радио „Фокус“ Пирин Димитър Попов, председател на структурата на Българското дружество за защита на птиците (БДЗП) в Гоце Делчев. Той уточни, че в момента в България има около 24 двойки египетски лешояди според последното преброяване. Попов допълни, че в град Маджарово има изграден природозащитен център на Българското дружество за защита на птиците, като има и няколко площадки за подхранване на белоглави и египетски лешояди. „Също така има и доста животни в района, което е добре, тъй като, ако се случи така, че някое животно умре, хората веднага се обаждат на доброволците от Българското дружество за защита на птиците, за да приберат трупа на животното, след което се пренася до площадките за подхранване“, посочи той.\r\nДимитър Попов добави, че белоглавите лешояди, които също са защитени, са по-често срещани от египетския лешояд. По думите му в района на Маджарово има около 88 двойки белоглави лешояди, като те са разпространени особено и в Котел, както и в някои североизточни части на страната.\r\nНатали СТЕФАНОВА", "date": "2017.08.10", "title": "Димитър Попов, БДЗП-Гоце Делчев: При опазването на египетските лешояди е допустима човешка намеса, тъй като те са много рядък вид"}
{"url": "http://www.focus-news.net/news/2017/08/10/2424516/tass-rusiya-shte-tarsi-zasilvane-na-satrudnichestvoto-sas-stranite-ot-tsentralna-amerika.html", "text": "Министерството на външните работи на Русия пусна коментар, по случай на подписването, преди 30 години, на спорзаумението Ескипулас-II, което е имало за цел да прекрати многогодишните конфликти бушуващи в района,  в който пише, че Русия ще увеличи усилията си за разширението на всички спектри от сътрудничеството със страните от Централна Америка, предаде ТАСС.\r\nОт външното ведомство напомнят, че на 7 август 1987 г. в гватемалския град Ескипулас, президентите на Гватемала, Хондурас, Коста Рика, Никарагуа и Салвадор са подписали документ „Път за установяването на продължителен мир в Централна Америка“ (т.нар. споразумение Ескипулас II), който е станал „отправна точка за прекратяването на многогодишните въоръжени конфликти и превеждането на субрегионалния политически процес в демократично русло“.\r\n„Конструктивният потенциал на този процес се прояви също и в движенията за национална консолидация, на преди това разделените по идейно-политически признак държави и възникването, вследствие на това, ново обединение – Централноамериканска интеграционна система (ЦАИС)“, отбелязаха от руското МВнР.\r\nПревод и редакция:", "date": "2017.08.10", "title": "ТАСС: Русия ще търси засилване на сътрудничеството със страните от Централна Америка"}
{"url": "http://www.focus-news.net/news/2017/08/10/2424517/ministar-valentin-radev-predstavi-prioritetite-na-mvr-ot-upravlenskata-programa-na-pravitelstvoto-obzor.html", "text": "Министър Валентин Радев представи приоритетите, по които МВР работи в изпълнение на Управленската програма на правителството в частта „Обществен ред и сигурност“. Вътрешният министър обясни, че във връзка с повишаване сигурността на страната, със заповед на министър-председателя е създадена работна група, със задача да изработи стратегия до края на октомври и да очертае график за изпълнение на останалите мерки, свързани с този приоритет. Той допълни, че по стратегията за противодействие на радикализацията и тероризма е одобрен план от Съвета за сигурност на МС. \r\nПо отношение на миграционна политика, недопускане и връщане на незаконни мигранти Радев отбеляза, че от началото на годината се прилага план за връщане на незаконни мигранти на Афганистан и Ирак. Друга цел към този приоритет е повишаването на капацитета за охраната на границата. Министърът припомни, че  след срещи с Димитрис Аврамопулос, европейски комисар по въпросите за миграцията, вътрешните работи и гражданството преди месец и половина, и разговори, проведени от премиера бе постигнато удължаване на срока за усвояване на 160-те млн.евро европейска солидарна помощ до октомври следващата година. По думите му има реализирани проекти и сключени договори за доставка на различни видове техническо оборудване за служителите отговорни за охраната на границата и противодействието на миграционния натиск. Към момента общо по двата фонда са договорeни 57 087 659 евро, или 34,44% от общата стойност на проектите. В процес на провеждане са 36 процедури за възлагане на обществени поръчки  на обща стойност 15 375 886,07 евро, а други 41 процедури на обща стойност 32 416 918,47 евро са в процес на подготовка. В процедури по обжалване в КЗК и ВАС са 8 процедури на обща стойност 30 178 023,00 евро. Вътрешният министър допълни, че друга стъпка в тази посока е осигуряването на  капацитета при първоначален прием на чужденци. На финален етап е преобразуването на транзитен център – с. Пъстрогор на Държавната агенция за бежанците (ДАБ) от отворен към затворен тип център за предоставяне на убежище, предстои това да се случи и за  Харманли.\r\nКато друг  приоритет на министерството министър Радев посочи противодействието на тероризма, организираната престъпност и корупцията. Основна насока на работа на превантивната дейност е насочена към ГДБОП, основава се най-вече на ефективен и бърз обмен на информация между отговорните институции у нас, и с партньорските служби. По отношение на телефонните измами той припомни, че от началото на 2017 г. в ГД „Национална полиция“ е сформиран самостоятелен отдел „Измами“, като в ОДМВР – Плевен, Русе и Велико Търново, на чиито територии са концентрирани подобен вид престъпления, са обособени аналогични самостоятелни звена. Министърът съобщи за предстоящо сформиране на съвместна работна група от представители на прокуратурата, ГДНП и Националната следствена служба, която да извърши задълбочен анализ и да предложи ефективни мерки за противодействие на този вид престъпления. Той обърна специално внимание и на предприетите мерки, свързани със засечена тенденция на закупуване на СИМ карти от Румъния, които се използват у нас. „Влязохме в тесни контакти с нашите партньори, имаме напредък, надяваме се, че ще прекъснем и този бич“, заяви Валентин Радев. Във връзка с на трафика на хора вътрешният министър посочи, че България е сред първите държави, които се включват в изработването и прилагането на световните стандарти за този вид престъпления. Противодействието на киберпрестъпността той определи като предизвикателство, което е, както на национално, така и на международно ниво. То е поето основно от ГДБОП. Главната дирекция извърша задълбочен мониторинг на интернет пространството като наблюдава различни социални мрежи, поясни вътрешният министър с уточнението, че  при поява на материали с незаконно съдържание, те веднага биват премахвани. ГДБОП осъществява също и координация с Европол в рамките на изградените вече връзки с европейския център за киберпрестъпност. Трайно е партньорството на дирекцията и с американските служби за сигурност.\r\nСледваща мярка е създадена организация за ефективно разследване на всеки установен случай на корупционно поведение. В доклада на Европейската комисия в рамките на  Механизма за сътрудничество и оценка, публикуван в началото на 2017 г, се подчертава, че България продължава да е сред държавите-членки на ЕС с най-високи равнища на възприятие за корупция. Министър Радев подчерта, че с приемането на изцяло нов антикорупционен закон, в който законодателно да бъдат дефинирани понятията „корупция“, „корупционно поведение и действие“, с очертаване на кръга на възможните субекти,  този проблем ще се реши. \r\nЧетвърти приоритет за МВР в контекста на управленската програма е подобрено и координирано противодействие и превенция на конвенционалната престъпност. В тази връзка е предприето преразпределяне на кадровия ресурс с цел увеличаване присъствието на униформения полицейски състав в малки и средно големи населени места чрез назначаване поне на 1000 униформени служители в полиция и жандармерия на свободни длъжности по незает щат. Министър Радев посочи данни към днешна дата – 778 нови полицейски служители са назначени в първите седем месеца до 8 август. Те са изпратени на курс за първоначална подготовка,  който ще приключи в началото на есента. За същия период за 2016 година са назначени 197 полицейски служители. Вътрешният министър добави, че за същия период са назначени и 228 пожарникари. Това е доказателство, че има желаещи да работят в МВР, заяви вътрешният министър и като пример посочи, че  само за девет места в Пловдив кандидатстват 120 човека.\r\nДруга мярка е изготвянето на проект на Закон за частната охранителна дейност. Като проект той е приет с решение на Министерски съвет на 2 август, очакванията са Народното събрание да го приеме до края на годината.\r\nДруга мярка е осигуряването на финансиране по бюджета на МВР за съответната година за поетапна подмяна на автомобилния парк на униформената полиция, както и за подмяна на екипирането на охранителната полиция и жандармерията и т.н. Това е постоянна мярка, подчерта министърът. „Ще настояваме постоянно за още средства в бюджета за екипировка и  преоборудване“, заяви той и припомни, че тази година, благодарение на предишното редовно правителство и министър Бъчварова, 278 автомобила са предадени на служителите и те работят с тях. \r\nПостигане на пълно покритие на цялата страна по общини за видеонаблюдение на основните артерии с криминогенен потенциал е другата задача, свързана с този приоритет. „Имаме карта за криминогенната обстановка, знаем и местата с най-голяма концентрация“, обясни министър Радев. МВР е изготвило насоки, с които общините да се съобразяват с изграждането на техните системи за видеонаблюдение, така че в последствие да бъдат изведени към най-близкото полицейско управление. \r\nКато следваща мярка министър Радев посочи постигането на двойно увеличаване на годишния капацитет на Академията на МВР  за обучение на служители от 1000 на 2000. В процес на изготвяне е и стратегия за подобряване на  центровете  в Пазарджик, Казанлък и Варна.Ефективната защита на населението от бедствия и аварии, регламентирането на отношенията между доброволците и органите на централна и местна власт, завършване на техническото преоборудване на пожарните и спасителните екипи с европейски средства също е сред мерките. Към този момент в ГД „Пожарна безопасност и защита на населението“ са в процес на изпълнение 37 проекта, финансирани по 9 европейски програми. Продължава изграждането на доброволните формирования с конкретен график за формирането им в общини с население до 20 000 жители, така както е предвидено по закон, съобщи вътрешният министър. МВР работи в посока  подпомагане на общините за изпълнение на Стратегията за развитие на доброволните формирования за защита при бедствия, пожари и други извънредни ситуации. Към момента в 205 от общо 265 общини са създадени доброволни формирования. В тях членуват около 2800 доброволци. Тенденцията е до 2020 година числеността им да достигне 5000 човека. Министърът посочи, че последното доброволно формирование  е регистрирано миналата седмица във Видин. Осигуряването на финансиране по бюджета на МВР за съответната година за пълна подмяна на екипировката, свързана с личната защита на пожарникарите и спасителите е на вниманието на ръководството. Има утвърдени за т.г. по бюджет на ГД „Пожарна безопасност и защита на населението“ 200 хил. лева за закупуване на лични предпазни средства – топлозащитно облекло /полушуба и панталон/. Обществената поръчка вече е обявена. Предвижда се с тези пари да бъдат закупени до 350 комплекта облекло.\r\nПо отношение на засилването на контролната дейност върху участниците в движението по пътищата министър Радев припомни, че е променен Законът за движение по пътищата - вва пъти са вдигнати глобите за нарушения на правилата за движение; въвеждане на нов вид принудителни административни мерки за спиране от движение и прекратяване регистрацията на МПС, както и изземване на табели с регистрационен номер, въведено е понятието „Нов водач“ и т.н. Вече има успехи, но продължава работата в тази насока. Предвижда се увеличаване на броя на стационарните и мобилните камери за контрол на пътя. Министър Валентин Радев обърна специално внимание на предприетото изграждане и внедряване на Единен център за обработка на нарушенията. Стартирана е обществена поръчка, като целта е осигуряване на възможност чрез тази платформа да се свържат всички камери за скорост на територията на страната и чрез нея да се обменя и съхранява информацията. Важна мярка към това е и приемането на законодателни промени за отмяна на действащия Закон за движение по пътищата, който е от 1999 г. Той поясни, че след среща при премиера е взето решение този закон да се замени с два нови. Създадена е работна група, която да работи по проекта. По думите му това може да се случи до края на годината, периодът за изработването е дълъг, необходимо е технологично време, както и обществено обсъждане.", "date": "2017.08.10", "title": "Министър Валентин Радев представи приоритетите на МВР от Управленската програма на правителството (ОБЗОР)"}
{"url": "http://www.focus-news.net/news/2017/08/10/2424518/ria-novosti-kitay-obvini-sasht-v-grubo-narushenie-na-svoya-suverenitet.html", "text": "Китай обвини САЩ в грубо нарушение на своя суверенитет и международното право, след като американски есминец се приближи до островите Спратли в Южнокитайско море, които Китай счита за своя територия, предаде РИА Новости, позовавайки се на съобщение от Министерството на външните работи на Китай.\r\n„Американският есминец „Джон С. Маккейн“ без разрешение от китайските власти се е приближил до островите Нанша (Спратли). Корабът на САЩ е нарушил законите на Китай и съответстващите норми на международното право, като грубо наруши суверенитета на Китайската народна република, заплашвайки мира, сигурността и реда в тези води“, пише в съобщението.\r\nОт китайското МВнР изразиха недоволството си от действията на САЩ. „Подобни провокации от американска страна принуждават Китай да предприеме мерки, за да повиши нивото на защита на своята територия“.\r\nПревод и редакция:", "date": "2017.08.10", "title": "РИА Новости: Китай обвини САЩ в грубо нарушение на своя суверенитет"}
{"url": "http://www.focus-news.net/news/2017/08/10/2424519/plovdiv-sanktsii-za-13-000-lv-e-nalozhila-regionalnata-inspektsiya-po-okolnata-sreda-i-vodite-prez-yuli.html", "text": "Санкции за 13 000 лв. е наложила Регионалната инспекция по околната среда и водите в Пловдив през месец юли. Това съобщиха за Радио „Фокус“ – Пловдив от ръководството на институцията. През изминалия месец са издадени четири наказателни постановления и са съставени десет акта, от които нито един за констатирано неизпълнение на дадено предписание по Закона за опазване на околната среда. Наложена е и санкция за констатирано наднормено замърсяване на води.\r\nПрез месец юли експертите на Регионалната инспекция по околната среда и водите са извършили общо 119 проверки на 110 обекта. Осъществени са 10 комплексни проверки по компоненти и фактори на околната средa, от които 2 планови и 8 съвместни. В рамките на проведения контрол са издадени 45 предписания за отстраняване на констатирани нарушения.\r\nПрез месец юли общо събраните суми по наложени глоби и санкции са за близо 20 000 лв. Над 9 000 лева от тях са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции са Карлово, Пловдив и Садово.\r\nПрез изминалия месец в Регионалната инспекция по околната среда и водите са постъпили 40 сигнала и писмени жалби, които са своевременно обработени.\r\nТони МИХАЙЛОВ", "date": "2017.08.10", "title": "Пловдив: Санкции за 13 000 лв. е наложила Регионалната инспекция по околната среда и водите през юли"}
{"url": "http://www.focus-news.net/news/2017/08/10/2424520/dots-sonya-penkova-nvim-v-mezhdusayuznicheskata-voyna-lipsva-komunikatsiya-mezhdu-politicheskiya-voenniya-elit-i-voennite-na-boynoto-pole.html", "text": "В Междусъюзническата война липсва  комуникация между политическия и военния елит и между него и военните на бойното поле. Това каза директорът на Националния военноисторически музей  доц. Соня Пенкова в интервю за Агенция „Фокус“ за подписването на Букурещкия мирен договор на 10 август 1913 г., който слага край на Втората балканска война. По думите й това е един от големите проблеми на Българската армия и на българската политика в това време. „Българската армия има своите победи и своето достойно присъствие в много от действията, които води срещу бившите си съюзници, както на Калиманското плато, така и в Кресненското дефиле. По-скоро си мисля, че когато говорим за война, като че ли сме толкова силно вгледани в това да покажем жертвоготовността и героизма на обикновения войник и на Българската армия. Сякаш забравяме, че отчитането на грешките е далеч по-важно с оглед на бъдещето, отколкото силния уклон към победите. В тази война е трябвало много повече да обърнем внимание на грешките, защото те са много съществени и до голяма степен имат много сериозно значение за това, което се случва накрая като изход“, коментира доц. Пенкова. Според нея на фона на героизма, грешките са просто непростими. Доц. Пенкова коментира, че когато Четвърта армия преминава през реките Брегалница и Злетовска, за да овладее постъпите на султан Тепе в Осоговската планина и Пета армия закъснява в своето настъпление на север от Осогово,  останалите две армии – Първа и Трета не правят нищо по абсолютно политически съображения.  „Правителството на Стоян Данев така решава. То задържа тази офанзива в сръбските територии, докато се опитва да уреди прекратяване на конфликта. Заради това Българската армия търпи не само поражения, а  дава и човешки жертви“, коментира историкът.  \r\nПо думите й освен, че противникът на България я превъзхожда във войната от 1913 г., има и други сериозни грешки. „Завладяваме Одрин с толкова жертви, но не оставяме практически никой, който да го пази“, коментира тя. Доц. Пенкова отчете, че е извършен е погром на българското население в цяла Одринска Тракия. Тя отчете, че са опожарени и  разграбени  селища, убити са около 20 хил. души, а 85 хил. са тези, които са принудени да се спасяват с бягство и да достигнат до пределите на България. „Само тези цифри са достатъчни, за да се направят изводи за това какво е трябвало да направи не Българската армия, а българската държава, след като сме стигнали донякъде с цената на много жертви“, допълни историкът. \r\nДеница КИТАНОВА", "date": "2017.08.10", "title": "Доц. Соня Пенкова, НВИМ: В Междусъюзническата война липсва комуникация между политическия, военния елит и военните  на бойното поле"}
{"url": "http://www.focus-news.net/news/2017/08/10/2424208/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Четири пожара бушуват на различни места в планината Ида, разположена в западната част на Турция, пише вестник Hurriyet. \r\nДва противопожарни самолета, четири хеликоптера и два булдозера са разположени, за да се справят със стихията. \r\n„Огънят бушува на четири различни места и вятърът го усилва, което затруднява нашата работа. Екипите ни работят нонстоп“, отбелязаха местните власти.\r\nТе уточниха, че разследват инцидента и възможността пожарът да е причинен от умишлен палеж. През юни бушуваше пожар в същия регион и беше установено, че причината е била именно палеж.\r\n*** Четирима чуждестранни граждани са пострадали при земетресението с магнитуд 7 по скалата на Рихтер, което удари югозападната част на Китай  във вторник вечерта, пише вестник South China Morning Post. \r\nОбщо 19 души загинаха, като се предполага, че всички са били граждани на Китай, а 247 души са ранени при инцидента. \r\nСред пострадалите чужденци има един французин, една канадка и двама граждани на Южна Корея.  \r\nКонсулството на САЩ в Чънду съобщи, че няма информация за загинали или ранени американски граждани, докато британското Министерство на външните работи уточни, че нито един британски гражданин не е бил засегнат. \r\nОт японското генерално консулство в Чунцин посочиха, че 30 японски туристи са блокирани в Цзючжайгоу заради земетресението, но сред тях няма ранени.\r\n*** По-голямата част от американските гласоподаватели подкрепят имиграционния план, който президентът Доналд Тръмп одобри миналата седмица, показва публикувано в сряда проучване, пише вестник The Hill. \r\nПланът предвижда да се намали нелегалната имиграция наполовина и да се използва подход, „основан на заслугите“, за да позволи на имигрантите да влязат в страната. \r\nОколо 60% от запитаните подкрепят „точковата система“, според която кандидатите с диплома за висше образование и познания по английски език, ще бъдат допускани по-лесно. \r\nСпоред 62% от анкетираните владеенето на английски език трябва да бъде взето под внимание при определянето на това кой да бъде одобрен да имигрира. \r\nОсвен това изследването показва, че 48% от граждани подкрепят намаляването на имиграцията наполовина през следващото десетилетие.\r\n*** В сряда Катар, който беше изолиран от своите съседи при дипломатическата криза в Персийския залив, обяви въвеждането на програма за безвизово пътуване, за да стимулира въздушния транспорт и туризма, пише вестник Daily Sabah. \r\n„Отмяната на визите ще направи Катар най-отворената страна в региона“, съобщиха властите. \r\nОт Министерството на вътрешните работи обясниха, че гражданите на 80 държави ще трябва да представят само валиден паспорт, за да влязат в страната, която през 2022 г. ще бъде домакин на Световното първенство по футбол. \r\nВластите обаче не уточниха кои точно държави са включени в списъка, нито датата, от която ще влезе в сила програмата за безвизово пътуване. От Министерството посочиха, че сред 80-те страни ще попаднат основно  държави от Западна Европа и други, включително Обединеното кралство, САЩ, Канада, Индия, ЮАР, Сейшели, Австралия и Нова Зеландия.", "date": "2017.08.10", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/10/2424209/predstoyashti-sabitiya-v-stranata-za-10-avgust-agentsiya-fokus.html", "text": "***\r\nОт 10.00 часа министърът на регионалното развитие и благоустройството Николай Нанков и инж. Светослав Глосов - член на Управителния съвет на Агенция „Пътна инфраструктура“ ще присъства на церемонията по символична първа копка  на лот 6 от реконструкцията на път II-86 Пловдив – Асеновград. Събитието ще се състои на кръстовището на околовръстния път на Пловдив с пътя Пловдив – Асеновград. \r\n***\r\nОт 11.00 часа в залата на 7 етаж в МОН ще се състои пресконференция, на която ще бъде представен нов проект на наредбата за приобщаващото образование. \r\n***\r\nОт 14.00 часа в сградата на МВР министър Валентин Радев ще говори за Управленската програма на правителството на Република България в частта „Обществен ред и сигурност“.\r\n***\r\nОт 09.30 часа 15 състав на СГС ще гледа делото срещу Роман Логвиненко (обвинен, че е организирал нападението над Алексей Петров, чл.116 НК).\r\n***\r\nОт 10.00 часа сградата на КЕВР  ще се проведе обществено обсъждане на доклад по заявление от „Електроенергиен системен оператор\" ЕАД за одобряване на План за развитие на преносната електрическа мрежа на България за периода 2017-2026 г.\r\n***\r\nОт 11.00 часа в Националния пресклуб на БТА ще се проведе пресконференция на Българската асоциация на постадали при катастрофи, по време на която ще бъдат представени актуални данни за жертвите в Кресненското дефиле и ще бъдат предложени възможности за решаване на проблема.\r\n***\r\nОт 11.00 часа в Градската градина пред Народния театър „Иван Вазов“ ще бъде открита фотоизложба със снимки от архива на „Старт-Фото“. Фотосите показват част от големите личности и събития, оставили трайна следа в историята на българския спорт и конкретно на столицата София.\r\n***\r\nВ 11.00 часа в обществената зона на Терминал 2 с музикален флашмоб ще бъдат представени официално социалните канали на летището във Facebook, Instagram, Twitter, LinkedIn, YouTube, Google Plus.\r\n***\r\nОт 12.00 часа в зала 604 на ул. \"Позитано\" № 20 Дискусионният клуб за социална местна политика организира пресконференция на тема „КОЙ и НАКЪДЕ управлява столицата?“.\r\n***\r\nОт 10.00 часа в двора на ОУ „Ангел Кънчев” /ул. Роза\" №23/, ще бъде открита новата спортна площадка в „ОУ „Ангел Кънчев”.\r\n***\r\nОт 11.00 часа във фоайето на ФКЦ – Варна ще бъде открита художествена изложба на главен старшина Миглена Шегенова /живопис/.\r\n***\r\nОт 12.00 часа на Морска гара Варна ще се състои церемония по награждаване на победителите от Спартакиадата по морски спортове на Военноморските сили.\r\n***\r\nОт 18.00 часа в Галерия 8 ще бъде представена изложбата „Пристан“ на художничката Албена Коева.\r\n***\r\nОт 09.00 часа в Дом за стари хора „Венета Ботева“ ще се състои ежегодно Сладоледено парти.\r\n***\r\nВ 10.45 часа в кабинета на кмета Даниел Панов ще се проведе брифинг след срещата му с Посланика на Китайската Народна Република.\r\n***\r\nОт 17.30 часа в Изложбени зали „Рафаел Михайлов“ ще се проведе откриване на Изложба Пастел с автор Игор Однодворски. \r\n***\r\nОт 19.30 часа с. в църква \"Свети Архангели Михаил и Гавраил\" ще се проведе концерт от фестивала за камерна музика Arbanassi summer music.  \r\n***\r\nОт 11.00 часа при Нос Калиакра ще се състои Честване победата на адмирал Ушаков – годишнина от битката при Калиакра.\r\n***\r\nОт 18.30 часа в ХГ „Христо Градечлиев“ - вътрешен двор ще се състои концерт на трио „Бас Данс“ София.\r\n***\r\nОт 18.00 часа в катедралния храм в града ще бъде отслужен Богородичен канон.\r\n***\r\nОколо 13.00 часа в сградата на Областната администрация министърът на труда и социалната политика Бисер Петков ще даде пресконференция във връзка с информационна среща за представяне на национална програма за обучение и заетост на безработни лица „Работа\". \r\n***\r\nОт 14.00 часа в Зала № 1, в сградата на Административен съд - Пловдив,  ще се състои официална церемонията по встъпване в длъжност на Явор Иванов Колев – „административен ръководител-председател“ на Административен съд – Пловдив.\r\n***\r\nОт 11.00 часа в МБАЛ \"Д-р Иван Селимински\" - Сливен началникът на отделението по неонатология д-р Таня Праматарова, ще бъде представи дарение от световната звезда с български корени Силви Вартан. \r\n***\r\nОт 18.00 часа  в храм „Св. вмчца Неделя“ в кв. Райково  ще пристигне Чудотворната икона „Златна ябълка“ и Пловдивският митрополит Николай ще оглави богослужение.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване.\r\n***\r\nОт 20.30 часа на градския площад ще се състои концерт на Веселин Маринов.", "date": "2017.08.10", "title": "Предстоящи събития в страната за 10 август (Агенция „Фокус”)"}
{"url": "http://www.focus-news.net/news/2017/08/10/2424210/daily-express-ispanskiyat-grad-seuta-zatvori-granitsata-si-s-maroko-zaradi-imigrantite.html", "text": "Испанският град в Северна Африка Сеута затвори границата си, за да не допусне преминаването на още имигранти, предава Daily Express.\r\nПредставители от мигрантския център в Сеута, която не може да се справи с големия брой на идващите мигранти, заявиха, че „имиграцията е проблем на ЕС, а не испански“.\r\nВ понеделник близо 200 имигранти от Гвинея пристигнаха в Сеута, където ще останат временно.\r\nПравителственият делегат в Сеута, Николас Фернандез Кукурул заяви, че проблеми със сигурността по границата, и по-специално с наблюдението, са позволили на имигрантите да влязат успешно.\r\n„Това не е наш проблем и няма да го решаваме. Това е проблем на ЕС, защото автономните градове, са начинът за влизане в континента“, заяви представител на мигрантския център в Сеута.Симеон Миланов", "date": "2017.08.10", "title": "Daily Express: Испанският град Сеута затвори границата си с Мароко, заради имигрантите"}
{"url": "http://www.focus-news.net/news/2017/08/10/2424211/poreden-sluchay-na-padnal-klon-v-stolitsata-tozi-pat-s-fatalen-izhod-obzor.html", "text": "Паднал клон уби мъж в столицата. Инцидентът стана в частен имот в района на бул. \"Цариградско шосе\". Загиналият е 38- годишен работник, който по първоначални данни е товарел камион. Това е третият инцидент подобен инцидент в столицата от началото на месеца. На 1 август паднало дърво рани млада жена на улица \"Тракия\" в София. Жената бе настанена в интензивно отделение на УМБАЛ „Царица Йоанна - ИСУЛ” със счупен крак и счупване в областта на кръста. Дни по-късно, на 4 август, огромен клон падна върху майка с дете в Борисовата градина. Детето е невредимо, но майката е с наранявания по тялото.", "date": "2017.08.10", "title": "Пореден случай на паднал клон в столицата, този път с фатален изход (ОБЗОР)"}
{"url": "http://www.focus-news.net/news/2017/08/10/2424212/the-independent-sasht-izgoni-dvama-kubinski-diplomati-ot-vashington-sled-poreditsa-ot-zdravni-intsidenti-s-predstaviteli-na-darzhavniya-departament-v-havana.html", "text": "САЩ изгони двама дипломати от кубинското посолство във Вашингтон, след серия от необясними инциденти в Хавана, при които някои американски представители получиха определени физически симптоми, предава The Independent.\r\nДвама служители на Държавния департамент на САЩ заявиха, че кубинците са помолени да напуснат САЩ на 23 май, след като американските представители в Куба, са „докладвали инциденти, предизвикали различни физически симптоми“.\r\nВластите не казаха какви са въпросните физически симптоми. Първият от инцидентите се е случил в края на миналата година.\r\nОт Държавния департамент нямат обяснение за тези случаи, но подчертаха, че се отнасят към тях много сериозно. САЩ припомни на Куба за международните задължения да се пазят живота и здравето на чуждестранните дипломати. Симеон Миланов", "date": "2017.08.10", "title": "The Independent: САЩ изгони двама кубински дипломати от Вашингтон, след поредица от здравни инциденти с представители на Държавния департамент в Хавана"}
{"url": "http://www.focus-news.net/news/2017/08/10/2424213/afp-tropicheskata-burya-franklinprerasna-v-uragan.html", "text": "Тропическата буря „Франклин“ прерасна в ураган, докато се насочваше към Мексико за втори удари, заявиха от американския „Национален център за урагани“, цитирани от AFP .\r\nОт „Националния център за урагани“ излязоха с доклад според, който „Франклин“ се намира над Мексиканския залив, на 170 километра от пристанището Веракрус. \r\nВ понеделник „Франклин“ удари източната част на полуостров Юкатан. Очаква се природната стихия да се насочи към провинция Веракрус през следващите часове.  Симеон Миланов", "date": "2017.08.10", "title": "AFP: Тропическата буря „Франклин“прерасна в ураган"}
{"url": "http://www.focus-news.net/news/2017/08/10/2424214/rossiyskaya-gazeta-pochina-ruskiyat-zamestnik-ministar-na-severnokavkazkite-raboti.html", "text": "На 49-годишна възраст почита руският заместник-министър по работите на Северен Кавказ, Андрей Резников, предава Российская газета.\r\nПогребението на политика ще се състои на 11 август в Москва.\r\nОт Министерството за Кавказ заявиха, че Андрей Резников е допринесъл значително за развитието на Севернокавказкия федерален окръг. По време на неговата служба, в региона са привлечени икономически инвестиции. От министерството заявиха, че той е спомогнал за насърчаването на дребния и среден бизнес, както и функционирането на специални икономически зони в Кавказ.\r\nСъболезнование на семейството на починалия изказа президентът на руската република Карачаево-Черкезия Рашид Темрезов. Симеон Миланов", "date": "2017.08.10", "title": "Российская газета: Почина руският заместник-министър на севернокавказките работи"}
{"url": "http://www.focus-news.net/news/2017/08/10/2424215/vzglyad-sasht-razkritikuvaha-poseshtenieto-na-vladimir-putin-v-abhaziya.html", "text": "Говорителят на Държавния департамент на САЩ Хедър Науерт разкритикува визитата на руския президент в непризнатата Република Абхазия, предава Взгляд .\r\nСАЩ заявиха, че Владимир Путин, е посетил „окупираната от Русия грузинска територия Абхазия“. Държавният департамент счита, че визитата на Путин е „неприемлива и несъответстваща на принципите на Женевските международни дискусии“.\r\nВашингтон изрази поддръжката си за Тбилиси, а също така отхвърли признаването на Абхазия и Южна Осетия от Москва. САЩ смятат, че Русия е длъжна да преразгледа въпроса за тези републики.\r\nСпоред САЩ, Въоръжените сили на Руската федерация, са длъжни да се върнат „на позициите, които са заемали до военните действия през 2008 година“. Симеон Миланов", "date": "2017.08.10", "title": "Взгляд: САЩ разкритикуваха посещението на Владимир Путин в Абхазия"}
{"url": "http://www.focus-news.net/news/2017/08/10/2424216/izvestiya-rusiya-sergey-lavrov-i-reks-tilarsan-se-saglasiha-da-prodalzhat-da-tarsyat-sferi-na-satrudnichestvo-mezhdu-rusiya-i-sasht.html", "text": "Държавният секретар на САЩ Рекс Тилърсън и руският външен министър Сергей Лавров се съгласиха да продължат да търсят сфери, в които Москва и Вашингтон могат да си сътрудничат, предава „Известия“.\r\nТова заяви говорителят на Белия дом Хедър Науерт. \r\n„Въпреки че отношенията между Русия и САЩ, са все още на ниско ниво, държавният секретар и министър Лавров по време на среща в Манила, се съгласиха, че са длъжни да продължат да търсят сфери на съгласие, където нашите страни да могат да работят заедно“, заяви тя. Симеон Миланов", "date": "2017.08.10", "title": "„Известия“ (Русия): Сергей Лавров и Рекс Тилърсън се съгласиха да продължат да търсят сфери на сътрудничество между Русия и САЩ"}
{"url": "http://www.focus-news.net/news/2017/08/10/2424217/novaya-gazeta-ukrayna-obvini-rusiya-v-morska-izolatsiya-zaradi-stroitelstvoto-na-kerchenskiya-most.html", "text": "Заместник-министърът на украинското Министерство по въпросите на временно окупираните територии и вътрешно разселените лица, Георгий Тука заяви, че Русия блокира Керченския проток чрез строителството на мост над него, пише Новая газета.\r\nСпоред украинския политик, този мост налага „своего рода изолация“ над Украйна.\r\n„Такива действия на Руската федерация нарушават всички международни норми. Тя фактически обрича Украйна на своего рода изолация от морските пътища“, заяви тай.\r\nМиналата седмица Киев подаде иск срещу Русия заради строителството на моста над Керченския проток.  Симеон Миланов", "date": "2017.08.10", "title": "Новая газета: Украйна обвини Русия в морска изолация заради строителството на Керченския мост"}
{"url": "http://www.focus-news.net/news/2017/08/10/2424218/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "На 49-годишна възраст почита руският заместник-министър по работите на Северен Кавказ, Андрей Резников, предава Российская газета.\r\nПогребението на политика ще се състои на 11 август в Москва.\r\nОт Министерството за Кавказ заявиха, че Андрей Резников е допринесъл значително за развитието на Севернокавказкия федерален окръг. По време на неговата служба, в региона са привлечени икономически инвестиции. От министерството заявиха, че той е спомогнал за насърчаването на дребния и среден бизнес, както и функционирането на специални икономически зони в Кавказ.\r\nСъболезнование на семейството на починалия изказа президентът на руската република Карачаево-Черкезия Рашид Темрезов.\r\n*** Говорителят на Държавния департамент на САЩ Хедър Науерт разкритикува визитата на руския президент в непризнатата Република Абхазия, предава Взгляд .\r\nСАЩ заявиха, че Владимир Путин, е посетил „окупираната от Русия грузинска територия Абхазия“. Държавният департамент счита, че визитата на Путин е „неприемлива и несъответстваща на принципите на Женевските международни дискусии“.\r\nВашингтон изрази поддръжката си за Тбилиси, а също така отхвърли признаването на Абхазия и Южна Осетия от Москва. САЩ смятат, че Русия е длъжна да преразгледа въпроса за тези републики.\r\nСпоред САЩ, Въоръжените сили на Руската федерация, са длъжни да се върнат „на позициите, които са заемали до военните действия през 2008 година“.\r\n*** Държавният секретар на САЩ Рекс Тилърсън и руският външен министър Сергей Лавров се съгласиха да продължат да търсят сфери, в които Москва и Вашингтон могат да си сътрудничат, предава „Известия“.\r\nТова заяви говорителят на Белия дом Хедър Науерт. \r\n„Въпреки че отношенията между Русия и САЩ, са все още на ниско ниво, държавният секретар и министър Лавров по време на среща в Манила, се съгласиха, че са длъжни да продължат да търсят сфери на съгласие, където нашите страни да могат да работят заедно“, заяви тя.\r\n***Заместник-министърът на украинското Министерство по въпросите на временно окупираните територии и вътрешно разселените лица, Георгий Тука заяви, че Русия блокира Керченския проток чрез строителството на мост над него, пише Новая газета.\r\nСпоред украинския политик, този мост налага „своего рода изолация“ над Украйна.\r\n„Такива действия на Руската федерация нарушават всички международни норми. Тя фактически обрича Украйна на своего рода изолация от морските пътища“, заяви тай.\r\nМиналата седмица Киев подаде иск срещу Русия заради строителството на моста над Керченския проток.", "date": "2017.08.10", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/08/10/2424219/ekathimerini-gratskiyat-ministar-na-otbranata-panos-kamenos-zayavi-che-vseki-turski-samolet-koyto-narushi-gratskoto-vazdushno-prostranstvo-shte-bade-prihvanat.html", "text": "Гръцкият министър на отбраната Панос Каменос разкритикува Турция по време на посещението си във военновъздушните бази в Скирос и Солун, предава Ekathimerini .\r\nТова става след като нарушаването на гръцкото въздушно пространство от турски изтребители зачести.\r\n„Напоследък турските провокации зачестиха“, заяви Каменост по време на посещението си на остров Скирос.\r\n„Всеки ден, шест до осем самолета на турските ВВС ни провокират, нарушавайки въздушното ни пространство. Нашият отговор е незабавен. Нито един самолет няма да навлезе в гръцко въздушно пространство, без да бъде прихванат“, каза гръцкият министър. Симеон Миланов", "date": "2017.08.10", "title": "Ekathimerini: Гръцкият министър на отбраната Панос Каменос заяви, че всеки турски самолет, който наруши гръцкото въздушно пространство ще бъде прихванат"}
{"url": "http://www.focus-news.net/news/2017/08/10/2424220/anadolu-agency-turtsiya-i-gartsiya-si-razmeniha-obvineniya-i-ostri-kritiki-zaradi-sabitiyata-v-kipar-ot-1964-ta-godina.html", "text": "Турция разкритикува „безпочвените“ обвинения на Гърция направени, заради отбелязването от непризнатата Севернокипърска турска република  на събитията от 1964 г., предава Anadolu Agency.\r\nСпоред Турция, изявлението на гръцкото външно министерство „съдържа обвинения относно подкрепата, която Турция е дала като отечество и гарант на смелата и благородна борба на турските кипърци през 1964-та срещу обединението с Гърция“.\r\nТурското Министерство на външните работи заяви, че при тези исторически събития, турците в Северен Кипър, са се защитавали срещу „гръцките аспирации и опитите за етническо прочистване от страна на гръцките кипърци и гърците“.\r\n„В продължение на много години, гръцките кипърци и гърците предприеха всякаква възможни средства за пропагандиране на страха и предизвикването на насилие, с цел да прогонят турските кипърци от Кипър, чрез етническо прочистване. Това изявление най-вероятно отразява опита да покрият чувството си на вина относно тези действия“, се казва в турското изявление.\r\nАгенция „Фокус“ припомня, че външното министерство на Гърция в изявление разкритикува начина, по който Турция представя събитията от 1964-та година. Тогава 18 кипърски турци загиват в Еренкьой, биейки се срещу кипърските гърци.  Причината за кипърското нападение срещу Еренкьой е, че Турция въоръжава и разполага там 500 местни доброволци. Симеон Миланов", "date": "2017.08.10", "title": "Anadolu Agency: Турция и Гърция си размениха обвинения и остри критики заради събитията в Кипър от 1964-та година"}
{"url": "http://www.focus-news.net/news/2017/08/10/2424221/afp-severna-koreya-zayavi-che-donald-tramp-e-lishen-ot-razum-i-samo-absolyutnata-sila-shte-mu-podeystva.html", "text": "Северна Корея заяви, че президентът на САЩ Доналд Тръмп е „лишен от разум“ и ще реагира единствено на сила, предава AFP .\r\nРежимът в Пхенян каза, че обмисля удари срещу американската военна база в Гуам.\r\n„Диалогът не е възможно с такъв тип, лишен от разум, и само абсолютната сила може да му подейства“, заяви севернокорейският генерал Ким Рак Гьом по държавната телевизия. Симеон Миланов", "date": "2017.08.10", "title": "AFP: Северна Корея заяви, че Доналд Тръмп е „лишен от разум“ и само „абсолютната сила“ ще му подейства"}
{"url": "http://www.focus-news.net/news/2017/08/10/2424222/tass-moldavskiyat-prezident-e-vazmuten-ot-sredstvata-koito-zapadat-otdelya-za-mediite-i-nepravitelstvenite-organizatsii-v-moldova.html", "text": "Президентът на Молдова Игор Додон изрази възмущението си от обема на средствата, които Западът дава за медиите и неправителствените организации в Молдова, предава ТАСС.\r\nИгор Додон приведе на „Фейсбук“ страницата си отчет на организацията „Национален фонд за поддръжка на демокрацията“ за 2016 година, в който са упоменати десетки организации.\r\n„Това е един източник на финансиране от страна на Запада за различни обществени организации и медии в Молдова. Милиони и десетки милиони леи. Кой говори за борба с пропагандата? Каква би била реакцията на „гражданското общество“ и „независимата преса“, ако нещо подобно си бе позволила Руската федерация“, написа молдавският президент. Симеон Миланов", "date": "2017.08.10", "title": "ТАСС: Молдавският президент е възмутен от средствата, които Западът отделя за медиите и неправителствените организации в Молдова"}
{"url": "http://www.focus-news.net/news/2017/08/10/2424223/the-guardian-migrantskata-kriza-povishava-riska-ot-robstvo-i-prinuditelen-trud-vav-verigite-za-dostavki-v-rumaniya-italiya-balgariya-i-kipar.html", "text": "Рискът от робство и принудителен труд във веригите за доставка, се повишава в повечето страни от ЕС спрямо миналата година, заради мигрантската криза, пише The Guardian .\r\nПетте страни, където има най-голям подобен риск, са Румъния, Италия, Кипър и България, всяка, от които е ключов вход за мигранти към Европа.\r\nГодишният „Индекс на модерното робство“ показва, че условията, които създават възможност за трудова експлоатация, са по-възможни. В него страни извън ЕС, като Северна Корея и Южен Судан, са отбелязани като зони с най-висок риск за модерно робство. Все пак се вижда, че и в ЕС има голям риск.  Симеон Миланов", "date": "2017.08.10", "title": "The Guardian: Мигрантската криза повишава риска от робство и принудителен труд във веригите за доставки в Румъния, Италия, България и Кипър"}
{"url": "http://www.focus-news.net/news/2017/08/10/2424224/telegraph-severna-koreya-zayavi-che-razrabotva-plan-za-raketen-udar-sreshtu-sasht.html", "text": "Северна Корея обяви, че до средата на август ще има разработен план за изстрелването на четири балистични ракети срещу американската база в Гуам, предава The Telegraph.\r\nРежимът в Пхенян нарече изказванията на президента Доналд Тръмп „нелепи“.\r\nСеверна Корея обвини американският президент в ескалиране на напрежението с „безразсъдно дрънкане на оръжия“. \r\nСевернокорейски генерал заяви, че единствено „абсолютната сила може да подейства“ на Доналд Тръмп.  В изявлението на генерал Ким Рак Гьом се казва, че Въоръжените сили на КНДР ще са готови с план за изстрелването на четири ракети „Hwasong-12“, на повече от три хиляди километра разстояние над Япония, за да „ударят водите на 30-40 километра от Гуам“. Симеон Миланов", "date": "2017.08.10", "title": "Telegraph: Северна Корея заяви, че разработва план за ракетен удар срещу САЩ"}
{"url": "http://www.focus-news.net/news/2017/08/10/2424225/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Старшият съветник на Доналд Тръмп Стивън Милър заяви, че американският президент „прави света едно по-сигурно място“ с изказванията си срещу Северна Корея, пише London Evening Standard.\r\nСтивън Милър, който е спряган за следващия комуникационен директор на Белия дом направи коментара си в телевизионното предаване на Найджъл Фараж. Той заяви, че президентът, е бил принуден да втвърди реториката на САЩ, след като години наред американската политика за Северна Корея е била „провал“.\r\nПо-рано президентът Тръмп заплаши, че ще пусне „огън и гняв, какъвто светът никога не е виждал“ срещу режима в Пхенян. \r\n„Всички разбираме степента на заплаха, както каза президентът Тръмп, и опасността, която идва от разпространението на ядрени оръжия“, заяви Милър.\r\n*** Испанският град в Северна Африка Сеута затвори границата си, за да не допусне преминаването на още имигранти, предава Daily Express.\r\nПредставители от мигрантския център в Сеута, която не може да се справи с големия брой на идващите мигранти, заявиха, че „имиграцията е проблем на ЕС, а не испански“.\r\nВ понеделник близо 200 имигранти от Гвинея пристигнаха в Сеута, където ще останат временно.\r\nПравителственият делегат в Сеута, Николас Фернандез Кукурул заяви, че проблеми със сигурността по границата, и по-специално с наблюдението, са позволили на имигрантите да влязат успешно.\r\n„Това не е наш проблем и няма да го решаваме. Това е проблем на ЕС, защото автономните градове, са начинът за влизане в континента“, заяви представител на мигрантския център в Сеута.\r\n***САЩ изгони двама дипломати от кубинското посолство във Вашингтон, след серия от необясними инциденти в Хавана, при които някои американски представители получиха определени физически симптоми, предава The Independent.\r\nДвама служители на Държавния департамент на САЩ заявиха, че кубинците са помолени да напуснат САЩ на 23 май, след като американските представители в Куба, са „докладвали инциденти, предизвикали различни физически симптоми“.\r\nВластите не казаха какви са въпросните физически симптоми. Първият от инцидентите се е случил в края на миналата година.\r\nОт Държавния департамент нямат обяснение за тези случаи, но подчертаха, че се отнасят към тях много сериозно. САЩ припомни на Куба за международните задължения да се пазят живота и здравето на чуждестранните дипломати.\r\n***Северна Корея обяви, че до средата на август ще има разработен план за изстрелването на четири балистични ракети срещу американската база в Гуам, предава The Telegraph.\r\nРежимът в Пхенян нарече изказванията на президента Доналд Тръмп „нелепи“.\r\nСеверна Корея обвини американският президент в ескалиране на напрежението с „безразсъдно дрънкане на оръжия“. \r\nСевернокорейски генерал заяви, че единствено „абсолютната сила може да подейства“ на Доналд Тръмп.  В изявлението на генерал Ким Рак Гьом се казва, че Въоръжените сили на КНДР ще са готови с план за изстрелването на четири ракети „Hwasong-12“, на повече от три хиляди километра разстояние над Япония, за да „ударят водите на 30-40 километра от Гуам“.", "date": "2017.08.10", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/10/2424226/proveryavat-zavedenie-v-sozopol-zaradi-taksa-svoboden-stol-obzor.html", "text": "По разпореждане на министър-председателя Бойко Борисов министърът на туризма Николина Ангелкова назначи незабавна проверка за категоризацията на заведението Miloz Fish & Grill в Созопол, което според сигнал е начислявало на гостите му да заплащат по 20 лв. за празен стол. На място експерти от Министерството на туризма ще направят цялостна инспекция за работата на заведението. До проверката се стигна след оплакване на посетители на заведението, които получили в сметката си такса за всеки свободен стол на масата. Така за четири празни стола клиентите трябвало да заплатят 80 лв. Пред бТВ собственикът на ресторанта обясни, че добавянето на празните столове в сметката е направено с назидателна цел, тъй като клиентите на заведението са се подигравали и държали неприлично с персонала. Той добави, че сметката е приключена без да се удължат въпросните 80 лв. от служебния бон. В понеделник ресорното министерство сигнализира Комисията за защита на потребителите (КЗП) да вземе мерки срещу подобна нелоялна практика, която вреди на имиджа на българския туризъм. От Комисията съобщиха, че извършената незабавна проверка в заведението е установила, че потребителите не са заплатили изисканата такса. От Комисията посочиха, че подобни опити за накърняване на потребителските права не могат да бъдат поощрявани. Те напомнят случая от миналата година, когато ресторант в Стара Загора изискваше от клиентите си да заплащат такса от минимум 20 лв. в случай, че детето им играе в заведението – нарушение, за което търговецът бе санкциониран.", "date": "2017.08.10", "title": "Проверяват заведение в Созопол заради такса „свободен стол“ (ОБЗОР)"}
{"url": "http://www.focus-news.net/news/2017/08/10/2424227/reuters-sasht-i-severna-koreya-imat-malko-kanali-prez-koito-mogat-da-razreshat-krizite-pomezhdu-si.html", "text": "САЩ и Русия имат механизми и канали, разработвани десетилетия, чиято цел е да няма ескалация на напрежението, но подобно нещо липсва със Северна Корея, пише Reuters.\r\nЕксперти са притеснени, че между Вашингтон и Пхенян няма канали, които да помогнат за разрешаването на потенциални кризи в случай, че една от двете страни погрешно разчете действията на другата. Според специалистите, това поражда опасност от пълномащабен конфликт.\r\n„Имаме някои специални и аналогични начини за комуникиране със Северна Корея, но нямаме нищо, което да се е доказало и издържало в кризисен момент“, заяви съветникът на бившия президент Обама Джон Уолфщал. \r\nДвете страни нямат дипломатически отношения поради, което нямат и посолства в столиците си. Поддържат се контакти през ООН или посолствата им в Пекин, както и срещите между военните в Панмунджом на границата между Южна и Северна Корея.\r\nПреди време между Сеул и Пхенян е имало гореща линия, но севернокорейският лидер Ким Чен-ун я прекъсна през 2013-та година. Оттогава, Ким Чен-ун отказва да възстанови горещата линия, според бившия съветник от белия дом и експерт по международни отношения от Харвард, Гари Самор. Симеон Миланов", "date": "2017.08.10", "title": "Reuters: САЩ и Северна Корея имат малко канали през, които могат да разрешат кризите помежду си"}
{"url": "http://www.focus-news.net/news/2017/08/10/2424228/tass-ruski-voenen-samolet-izvarshi-nablyudatelen-polet-nad-pentagona-beliya-dom-i-tsru.html", "text": "Самолет от Въздушно-космическите сили на русия извърши наблюдателен полет над центъра на Вашингтон и околностите на американската столица, предава ТАСС .\r\nТой премина над Пентагона, ЦРУ, Конгреса и Белия дом.\r\nТова се случи по Договора за открито небе, по който САЩ и Русия извършват наблюдателни полети една над друга при ясно установени правила и мерки за безопасност. \r\nПо сведения на американски и европейски медии, руският самолет е бил длъжен да извърши полет на Бедминстър, Ню Джърси, където през тези дни е в отпуск Доналд Тръмп. Самолет Ту-154М е прелетял над задграничната резиденция на американския лидер в „Кемп Дейвид“, която се намира в Мериленд, близо до военната база „Райт Питърсън“ в Охайо, както и около подземния команден пункт „Маунт Уедър“ във Вирджиния.  Симеон Миланов", "date": "2017.08.10", "title": "ТАСС: Руски военен самолет извърши наблюдателен полет над Пентагона, Белия дом и ЦРУ"}
{"url": "http://www.focus-news.net/news/2017/08/10/2424229/gerb-i-bsp-v-zadochen-spor-zaradi-chastna-detska-gradina-v-pernik-obzor.html", "text": "ГЕРБ и БСП влязоха в задочен спор заради частна детска градина в общинска сграда в Перник. До размяната на взаимни обвинения се стигна след репортаж в медиите от 8 август за готвен протест от страна на родители от пернишкия квартал „Могиличе”. Жителите на квартала изразиха своето недоволство, след като единствената детска градина в квартала бе разделена на общинска и частна с решение на Общинския съвет в града. Решението е в полза на фирмата на председателя на групата на ГЕРБ в Общинския съвет Румяна Гьорева. След репортажа съветникът от ГЕРБ – Перник Румяна Гьорева се отказа от договора с Общината за създаването на частна детска градина и обяви, че ще дари безвъзмездно в полза на общината и детската градина вложените средства в ремонта на сградата. От БСП реагираха на казуса като поискаха оставките на председателя на групата общински съветници на ГЕРБ в Перник Румяна Гьорева и на кмета на Общината Вяра Церовска. Според тях случилото се там показва още едно от лицата на партия ГЕРБ – „ярък цинизъм и конфликт на интереси, който дели децата на държавни и частни“. БСП определи това като пореден пример на модела ГЕРБ за употреба на властта в лична полза. От БСП заявиха, че в Перник той се изразява в разделената детска градина, в Добрич - в суджука, а за председателството - НДК. „Такива бомби цъкат във всяка област на страната, защото този начин на управление е заложен от правителството на Борисов в цялата държава. Нека видим дали Борисов прилага еднакви стандарти - след освобождаването на депутата от Добрич, ред е на председателя на групата общински съветници на ГЕРБ в Перник и на кмета на общината”, се посочва в позицията на БСП, изпратена до медиите. На позицията на БСП по казуса, от ГЕРБ отговориха със своя. Според тях реакцията на опонентите им е от типа „Крадецът вика дръжте крадеца\" и е основен похват в работата на БСП. От ГЕРБ посочиха, че въпреки нежеланието им последните дни и месеци да влизат в тона на омраза и противопоставяне, който задават от БСП, са длъжни да опровергават лъжите им и да назовават нещата с истинските им имена. Според ГЕРБ скандалът с детската градина в Перник е измислен и е типичен пример за наглостта на БСП. От ГЕРБ обръщат внимание, че години наред от 1998 г. крилото в детското заведение в града пустее. Те изтъкват, че през всичките тези години до 2015 общината се управлява от БСП и не е направено нищо за ремонта и пускането на крилото в експлоатация. Те посочват още, че след толкова години Община Перник, в лицето на кмета Вяра Церовска и екипа ѝ, провеждат прозрачна процедура, благодарение на която крилото в градината ще бъде ремонтирано и в него ще могат да се обучават още деца. От ГЕРБ отбелязват, че \"за\" процедурата са гласували и общински съветници от БСП, а трима от колегите им са гласували \"въздържал се\", а не \"против\". Според тях това е интересен факт, който заслужава коментар от БСП и Корнелия Нинова. „Още по-смущаващо е, че скандалът в Перник е заформен от общинска съветничка от БСП, за която в медиите се появиха информации, че получава заплата над 1000 лв., но живее в общинско жилище срещу наем от 30 лв. Значителен показател за морала на БСП“, пишат в позицията си от ГЕРБ. Във връзка с исканата оставка на кмета на Перник Вяра Церовска, от ГЕРБ заявиха, че Церовска е кметът, който за първи път е намалил дълговете на общината, започнал санирането на 44 многофамилни сгради, обновяването на две детски градини, ремонта на междублоковото пространство в кв. \"Тева\", изградил 4 и довършващ още 4 чисто нови спортни и детски площадки и ремонтирал спортна зала \"Миньор\". Според тях подобни призиви за оставки и несполучливите опити на БСП за измислянето на паралелна реалност, която им се привижда само на тях, са пълен цинизъм. „Няма да позволим компрометирани политици, участвали в разбойническата приватизация и разграбването ма България, да фабрикуват измислени негативни оценки за ГЕРБ. За разлика от тях ние градим България и работим в интерес на гражданите. Може ли да каже същото за себе си Корнелия Нинова, която беше уволнена от поста заместник-министър заради съмнения за корупция? При това я уволни не кой да е, а лично тогавашният премиер и сегашен шеф на европейските социалисти Сергей Станишев. Цинизъм е също да ставаме свидетели на призиви за оставки от хора, чиято партия е в парламента, благодарение на купените ромски гласове. Кога Корнелия Нинова и БСП ще кажат моралната си оценка за своя колега депутат Манол Генов, който е с редица повдигнати обвинения за купуване на гласове? Защо Нинова не поиска оставката на своя съпартиец, за когото излязоха доказателства, че е уговарял със затворници купуването на гласове в полза на БСП?“, пишат още от ГЕРБ и заявяват, че БСП няма моралното право да говори за оставки.", "date": "2017.08.10", "title": "ГЕРБ и БСП в задочен спор заради частна детска градина в Перник (ОБЗОР)"}
{"url": "http://www.focus-news.net/news/2017/08/10/2424230/reuters-kuba-otreche-da-ima-vrazka-s-intsidentite-koito-se-sluchiha-na-amerikanski-diplomati-v-havana.html", "text": "Кубинското правителство заяви, че никога няма да позволи действия срещу дипломати и семействата им на острова, предава Reuters.\r\nТова се случва след като Държавният департамент на САЩ потвърди, че „инциденти“, включващи появата на физически симптоми, са се случили на американци, служещи в американското посолство в Хавана.\r\n„Куба никога не е, и няма да позволи кубинската територия да бъде използвана срещу акредитирани дипломати или семействата им“, заявиха от МВнР на Куба.\r\nПо-рано Вашингтон изгони двама кубински дипломати във САЩ, заради тези инциденти.  Симеон Миланов", "date": "2017.08.10", "title": "Reuters: Куба отрече да има връзка с инцидентите, които се случиха на американски дипломати в Хавана"}
{"url": "http://www.focus-news.net/news/2017/08/10/2424231/pravitelstvoto-otpusna-blizo-80-mln-lv-dopalnitelno-za-uvelichenie-na-uchitelskite-zaplati-minimalnata-uchitelska-zaplata-stava-760-lv-ot-1-septemvri-obzor.html", "text": "На редовното си правителствено заседание кабинетът „Борисов 3“ одобри допълнителни средства в размер на 79 942 068 лв. за увеличение на учителските заплати с 15% от 1 септември т.г. На брифинг след заседанието просветният министър Красимир Вълчев заяви, че с този акт правят първа крачка по изпълнение на ангажимента на правителството за двойно увеличение на възнагражденията на учителите в рамките на период от 4 години. По думите му през следващите 3 години ще бъдат предоставени допълнителни средства, като такива са заложени от одобрената от правителството средносрочна прогноза за периода 2018-2020 г. в размер на 330 млн. всяка година. Според него това не е единствено и само ангажимента им от управленската кампания, но и израз на отношението им към проблемите на социално-икономическото развитие, за които разчитат на учителите. Вълчев подчерта, че именно учителите са тези, на които разчитат да интегрират децата от уязвимите групи в образователната система и обществото, както и да ги направят по-добри. Той уточни, че на целогодишна база парите за увеличение на учителските заплати са 240 млн. лв. „Предложихме за обществено обсъждане на интернет страницата на Министерството и проект на Наредба за изменение и допълнение на Наредбата за нормирането и заплащането на труда в системата, с която предлагаме увеличение на минималните учителски заплати“, добави той. \r\nОт думите му стана ясно още, че новата минимална заплата за учителите се увеличава от 660 лв. на 760 лв. Образователният министър посочи още, че с друг акт на МС са били увеличени стипендиите на студентите от историческите български диаспори – от 150 на 200 лв. Това са предимно студентите от Молдова, Украйна, които учат в български висши училища. Освен това и приемът за тях е бил увеличен от 400 на 1000 бройки. Министър Вълчев коментира и че ще бъде направена електронна платформа, която да среща търсенето и предлагането. По думите му от една страна тя ще отчита броя на педагогическите специалисти, които ще се пенсионират или навлизат в пенсионна възраст, а от друга ще дава информация за броя на завършващите студенти с педагогическа правоспособност, които могат да се включат в един или друг район. Той обясни, че има отделни дисциплини, по които има недостиг на учители и открои дисциплините информационни технологии, математика, английски език и природните предмети. \r\nМинистър Вълчев отправи апел към младите да се включат към учителската професия и обеща като правителство да провеждат политиката за поддържане на средната учителска заплата над тази за страната. По думите му годишно в пенсионна възраст навлизат два пъти повече учители – около 5000 души, отколкото ако има нормално възрастово разпределение на учителите. Просветният министър обясни, че това е заради факта, че по-голямата част от тях са на възраст над 50 години и предстои до 10-12 години да навлязат в пенсионна възраст. \r\nС друго решение бяха одобрени промени в модул „Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващото образование“ на Национална програма „Оптимизация на училищната мрежа”. С тях се актуализират граничните стойности на разходите, извършени от съответната институция, при които се възстановява пълният размер на обезщетенията. Промяната е в съответствие с увеличението на минималната работна заплата за страната и на началните работни заплати на педагогическите специалисти в системата на предучилищното и училищното образование.\r\nЛюба АЛЕКСИЕВА", "date": "2017.08.10", "title": "Правителството отпусна близо 80 млн. лв. допълнително за увеличение на учителските заплати, минималната учителска заплата става 760 лв. от 1 септември (ОБЗОР)"}
{"url": "http://www.focus-news.net/news/2017/08/10/2424232/arutz-sheva-sayuzat-na-datskite-zhurnalisti-prizova-izrael-da-ne-zatvarya-al-dzhazira.html", "text": "Съюзът на датските журналисти призова Израел да не затваря ерусалимския офис на катарската „Ал Джазира“, пише Arutz Sheva.\r\nСъюзът помоли израелският посланик в Дания да направи всичко „по силите си, за да поддържа отворени линиите от Ал Джазира към Израел“.\r\nЛидерът на съюза, Ларс Верге заяви в писмо до посланик Барук Бинах, че „не е в интересите на израелските граждани да се ограничава свободата на пресата“.\r\nМинистърът на комуникациите Айоб Кара обяви тази седмица, че министерството му ще работи, за да защитава свободата на словото, но няма да позволи на медии да защитават сигурността на Израел. Той добави, че ролята на „Ал Джазира“ в насърчаването на омраза срещу Израел, не е малка.\r\nЛявата организация „Асоциация за граждански права“ в Израел, също обвини страната, че обявява „война“ на медийната свобода.\r\nПредставянето на различни събития от „Ал Джазира“, често бива критикувано за про-ислямистки наратив, антисемитизъм, като дори някои арабски страни разкритикува катарската мрежа за методите й. Симеон Миланов", "date": "2017.08.10", "title": "Arutz Sheva: Съюзът на датските журналисти призова Израел да не затваря „Ал Джазира“"}
{"url": "http://www.focus-news.net/news/2017/08/10/2424233/balgariya-v-svetovnite-medii-agentsiya-fokus.html", "text": "Кипър се нарежда на седмо място от 12 държави, сравнявани по критерий предоставяне на гражданство по инвестиционни програми, съобщава електронното издание The Cyprus Mail. Островната държава е класирана преди други държави от Европейския съюз като България, Малта и Австрия, събирайки 66 %. България, Австрия и Камбоджа са на последните места, съответно с 61 %, 54 % и 53 %.\r\nКласацията е изготвена на база седем показателя: свобода на движение, жизнен стандарт, минимални инвестиционни разходи, задължително пътуване или пребиваване, обработка на документи, времеви график за гражданство и надлежна проверка.\r\n„Ползите от придобиване на гражданство в Кипър включват свобода на движение и пребиваване в която и да е друга държава-членка на Европейския съюз, макар че не пораждат членство в Шенгенското пространство\", се казва в доклада за схемата за натурализация на острова.\r\nКипър е на второ място по критерий минимални капиталови разходи - средствата, с които трябва да бъде обвързано получаването на гражданство - с две от общо 10 точки, като само Австрия отбелязва по-лошо представяне (1), а Коморските острови, Доминика и Сейнт Лусия са с 10 точки. \r\n„В първоначалната си форма [схемата на Кипър] изисква 15 млн. евро инвестиция - прекомерна сума, която обезкуражи участието на кандидатите\", е заключението на изследователите.\r\n„Настоящата схема беше представена през 2014 г. и последно изменена в края на 2016 г. Всички кандидати за гражданство трябва да закупят недвижими имоти на стойност 500 хил. евро и да декларират, че са постоянно пребиваващи в тези имоти. След това те имат избор от три варианта, в които трябва да инвестират два милиона евро\", обясняват анализаторите.\r\n*** Повечето млади жени от Европейския съюз, които са станали майки в юношеските си години, са регистрирани в Румъния и България. Това показват данните на Европейската статистическа служба (Евростат), цитирани от австрийският вестник  Vorarlberg Zeitung .\r\nСтатистиката показва, че делът на майките под 20-годишна в тези две страни е около 12 %. За сравнение в Австрия майките в юношеска възраст са едва 2,8 % от общия дял – с цели четири процента под средното ниво за ЕС.\r\nВисок дял на майките в тийнейджърска възраст има още Унгария ( 9 %), Словакия (8,4 %), Латвия (5,5 %), Великобритания и Литва (5,4 %) и Полша (4 ,8 %). Под два процента са Италия, Словения, Дания и Швеция.\r\nСредните стойности показват, че европейките раждат първото си дете на 29-годишна възраст. Само в Испания, Гърция, Ирландия, Италия, Люксембург и Португалия  по-голямата част от жените раждат за първи път след 30-та си година. Най-високият дял на майките над 40-годишна възраст имат Италия (8,0%) и Испания (7,4%).\r\n*** Проучване показа, че българите са най-мързеливите сред всички европейци, пише британският вестник Daily Mail. Според ново изследване около 78% от пълнолетните граждани на балканската страна твърдят, че не тренират.  \r\nНа второ място сред най-мързеливите държави се нарежда Малта, където 75% от гражданите не правят никакви упражнения. Трето място заема Португалия, където този брой е 64%. \r\nОт другата страна на спектъра се оказва Швеция, чието население е физически най-активно. Общо 91% от гражданите на  скандинавската страна тренират ежеседмично. \r\nВ проучването са участвали по хиляда души от всяка държава членка на Европейския съюз.\r\n*** Българското Министерство на правосъдието предложи да се облекчи административната процедура за получаване на гражданство, предава Independent Balkan News Agency.\r\nЕдно от предложенията е да се премахне условието за представяне на документ от Министерството на вътрешните работи, с който се потвърждава постоянното или дългосрочното пребиваване в България. Освен това се предвижда отмяна на изискването за представяне на документ, който доказва, че задължителните социалноосигурителни вноски са платени. \r\nСъщо така новите правила няма да изискват кандидатите, които са сключили брак с български гражданин в България, да представят удостоверение за брак. \r\nПри настоящите процедури получаването на българско гражданство е дълъг процес, който отнема поне една година.\r\n*** България подкрепя изграждането на „умен град“ край София, съобщи Българската агенция за инвестиции предава Balkan Insight. \r\nТова стана възможно, след като на 2 август българското правителство прие пакет от мерки за подпомагане на проекта, който ще бъде изпълнен от китайската компания „България дивелъпмънт холдингс лимитед“.\r\n„Надяваме се проектът да бъде реализиран през следващите три години“, отбеляза говорителят на Българската агенция за инвестиции. \r\nМащабният проект, който все още е в началната си фаза, предвижда да се построи туристически и развлекателен комплекс, който да включва хотели с казина, аквапарк, конферентни зали, търговски център, офиси, зелени площи и други сгради край град Елин Пелин. \r\nОбщата стойност на инвестицията се очаква да достигне 1,59 млрд. лева, като ще бъдат създадени 1,850 нови работни места.\r\n*** Рискът от робство и принудителен труд във веригите за доставка, се повишава в повечето страни от ЕС спрямо миналата година, заради мигрантската криза, пише The Guardian .\r\nПетте страни, където има най-голям подобен риск, са Румъния, Италия, Кипър и България, всяка, от които е ключов вход за мигранти към Европа.\r\nГодишният „Индекс на модерното робство“ показва, че условията, които създават възможност за трудова експлоатация, са по-възможни. В него страни извън ЕС, като Северна Корея и Южен Судан, са отбелязани като зони с най-висок риск за модерно робство. Все пак се вижда, че и в ЕС има голям риск.", "date": "2017.08.10", "title": "България в световните медии (Агенция \"Фокус\")"}
{"url": "http://www.focus-news.net/news/2017/08/10/2424234/the-new-arab-sauditska-arabiya-si-varna-kontrola-nad-shiitski-grad-v-iztochnata-chast-na-stranata-sled-unishtozhitelna-voenna-kampaniya.html", "text": "Саудитските сили за сигурност отново „контролират“ размирен регион в населения с шиити изток на страната, предава The New Arab.\r\nЦената на победата в град Авамия, е кървава за местното население, пишат от изданието.\r\nСаудитски войници празнуват победата по улиците на историческия квартал ал Масура. В него се проведе шестмесечна кампания, която е към края си.\r\nНа силите за сигурност им се наложи да напредват бавно между тесните улици на стария квартал, за който правителството твърди, че е бастион на „шиитската агресивност“.\r\n„Саудитските сили за сигурност поеха контрол над ал Масура в Авамия, и го прочистиха от терористи. Това се случи след операции, които доведоха до смъртта на голям брой терористи, както и ареста на други“, твърди местна медия.\r\n„Силите за сигурност елиминираха тероризма и донесоха мир и сигурност“, заяви министърът на информацията и културата Авад ал Авад.\r\nРиад бе разкритикуван за кампанията си в източната провинция, която доведе до редица смъртни случаи сред цивилните, включително на тригодишно дете. Симеон Миланов", "date": "2017.08.10", "title": "The New Arab: Саудитска Арабия си върна контрола над шиитски град в източната част на страната след унищожителна военна кампания"}
{"url": "http://www.focus-news.net/news/2017/08/10/2424235/sport-grigor-dimitrov-pobedi-misha-zverev.html", "text": "Григор Димитров започна участието си на турнира „Роджърс Къп“ в Монреал с победа. Григор Димитров победи германеца Миша Зверев с 6:3, 3:6, 6:3 в двубой от втория кръг на първенството. Това е втората победа на Григор Димитров над Зверев. Следващият му съперник е холандецът Робин Хаазей, който победи Ернесто Ескобедо с 6:4, 6:1.", "date": "2017.08.10", "title": "Спорт: Григор Димитров победи Миша Зверев"}
{"url": "http://www.focus-news.net/news/2017/08/10/2424236/kevr-ne-nameri-osnovanie-da-otneme-litsenziyata-na-evn-obzor.html", "text": "EVN е извършила нарушение като си е прихванала дължимите ѝ от Националната електрическа компания (НЕК) вземания през 2014 година. Дружеството е санкционирано с максималната предвидена глоба от 1 милион лева, съгласно административно-наказателните разпоредби на Закона за енергетиката. Въпреки това Комисията за енергийно и водно регулиране (КЕВР) не е открила достатъчно основание за отнемането на лицензията на електроенергийния доставчик. Това обяви пред журналисти председателят на енергийния регулатор Иван Иванов във връзка с прекратената процедурата за отнемане на лицензията на EVN. Той подчерта, че наложената на дружеството глоба е максимално високото наказание, съгласно Закона за енергетика. „Що се касае до другите две дружества – от септември ще започне внимателно анализиране на цялата документация и ще излезем с решения“, отбеляза още председателят на КЕВР и обърна внимание, че обемът от информация е много голям и изисква значителна работа от експертите на комисията. На въпрос дали и за останалите две ЕРП-та ще бъде взето аналогично решение, той отговори: „Не мога да кажа това, защото трите въпроса се разглеждат абсолютно самостоятелно, независимо един от друг, и решенията се вземат след внимателен анализ и изготвяне на мотиви към него“. Иван Иванов припомни, че глобите, наложени на ЧЕЗ и Енерго-Про също са били на стойност 1 милион лева. „EVN обжалва пред административния съд-Пловдив наложената глоба. Тя беше потвърдена на първа инстанция, впоследствие се обжалва и беше потвърдена и на втора. В края на миналата година зам.-окръжният прокурор на Пловдив поиска възобновяване на делото. На 1 август тази година Административен съд-Пловдив отказа възобновяване и потвърди окончателно, че глобата от 1 милиона лева влиза в държавния бюджет на Република България“, обясни Иванов. От думите му стана ясно също, че до момента единствено EVN от трите електроразпределителни дружества е изпратило официално писмо до комисията, в което уведомява за сключено извънсъдебно решение с НЕК да върне прихванатите вземания. В четвъртък се очаква КЕВР да публикува и мотивите за решението си.\r\nАгенция „Фокус“ припомня: През 2014 година Държавната комисия за енергийно и водно регулиране (ДКЕВР) откри процедури за отнемане на лицензите на трите електроразпределителни дружества EVN, ЧЕЗ и Енерго-Про, заради прихванати насрещни задължения на НЕК. По този начини ЕРП-тата се опитаха да компенсират разходите от изкупуване на зелена енергия, които общественият доставчик не им бе покрил. Тогава енергийният регулатор постанови, че неизплащането на дължимите суми е довело до фактическо блокиране на цялостната дейност на НЕК и до невъзможност да извършва разплащания към производителите на електрическа енергия, като по този начин реално е застрашена сигурността на доставките в енергийната система. Общите задълженията на трите електроснабдителни дружества бяха 347, 6 млн. лв., от които EVN дължеше 216, 6 млн. лв.,ЧЕЗ - 67,3 млн. лв., а Енерго-Про - 63,7 млн. лв. Те бяха заставени от тогавашния енергиен министър Драгомир Стойнев и ДКЕВР да платят дълговете си към НЕК, като министър Стойнев дори коментира, че ако се стигне до отнемане на лицензи, държавата може да си върне електроразпределителните дружества. В началото на тази година ЕVN, която имаше най-голям дълг, и НЕК подписаха споразумение за погасяване на взаимни задължения чрез метода на прихващане, съгласно Закона за задълженията и договорите. От електроразпределителното дружество посочиха, че с подписване на споразумението с НЕК отпада основанието за продължаване на производството от страна на КЕВР, както и че характерът на отношения им с обществения доставчик е търговски, а не лицензионен.\r\nВесела ПЕТРОВА", "date": "2017.08.10", "title": "КЕВР не намери основание да отнеме лицензията на EVN (ОБЗОР)"}
{"url": "http://www.focus-news.net/news/2017/08/10/2424237/reuters-kuba-zayavi-che-razsledva-sluchaya-s-intsidentite-koito-amerikanski-diplomati-v-havana-dokladvaha.html", "text": "Куба заяви, че разследва случаите, които американски дипломати докладваха, че са предизвикали физически симптоми сред служителите на посолството на САЩ в Хавана, предава Reuters .\r\n„Куба потвърждава желанието си да сътрудничи при изясняването на ситуацията“, заявиха от МВнР на Куба.\r\nВластите в Хавана казаха, че са започнали „цялостно, приоритетно и спешно разследване“ за инцидентите, които са предизвикали „физически симптоми“ сред американски дипломати в Куба. Симеон Миланов", "date": "2017.08.10", "title": "Reuters: Куба заяви, че разследва случая с инцидентите, които американски дипломати в Хавана докладваха"}
{"url": "http://www.focus-news.net/news/2017/08/10/2424238/tass-venetsuela-osadi-reshenieto-ot-strana-na-sasht-za-sanktsii-sreshtu-prezidenta-nikolas-maduro.html", "text": "Венецуела отказа да признае санкции на САЩ, предава ТАСС.\r\nТова заяви министърът на външните работи на Венецуела Хорхе Ареас. По-рано Министерството на финансите на САЩ разшири списъка със санкции срещу Венецуела. В него бяха добавени осем души, в това число шест членове на новото Конституционно събрание.\r\nСред хората, които са под санкционен режим, е и братът на Уго Чавес, Адан Чавес.\r\n„Ние напълно отхвърляме тази агресия на американската империя и правителството й. Не признаваме никакви санкции срещу Боливарианската Република Венецуела“, заяви венецуелският външен министър. Симеон Миланов", "date": "2017.08.10", "title": "ТАСС: Венецуела осъди решението от страна на САЩ за санкции срещу  президента Николас Мадуро"}
{"url": "http://www.focus-news.net/news/2017/08/10/2424239/ria-novosti-srabskiyat-prezident-zayavi-che-e-gotov-na-kompromis-s-albantsite-v-kosovo.html", "text": "Сръбският президент Александър Вучич заяви, че е готов на компромисно решение в конфликта с албанците в Косово, предава РИА Новости.\r\nПрез септември той ще инициира широка дискусия в страната по този въпрос.\r\n„Ако създадем ос на мира и стабилността по линията север-юг на Западните Балкани между два големи народа, сърбите и албанците, ще реши на 80 % нашите политически проблеми през следващите 100 години“, заяви Александър Вучич за Косово.\r\nПо негови думи, решението във връзка с Косово трябва да бъде „незадоволително и за двете страни“, тъй като само това е начинът, да бъде компромисно.  Той добави, че решението няма да се вземе заради сърбите в миналото, а за тези живеещи сега, и в бъдещето.\r\n„Важно е да имаме добри отношения с албанците, и да сложим тези отношения в ред веднъж завинаги, а не да се продължава с замразения конфликт. Нямам големи надежди, но все пак има някакви“, каза сръбският президент.\r\nТой призна, че какъвто и да е компромис, би бил труден. „Сърбия никога няма да прости“, каза Вучич и добави, че знае какви лични и политически последствия могат да се случат на този, който участва в подобен процес.  Симеон Миланов", "date": "2017.08.10", "title": "РИА Новости: Сръбският президент заяви, че е готов на компромис с албанците в Косово"}
{"url": "http://www.focus-news.net/news/2017/08/10/2424240/interfaks-stotitsi-domove-v-ruskoto-primorie-postradaha-pri-navodnenie.html", "text": "Броят на наводнените домове в руския Приморски край се увеличи до 897, предава Интерфакс.\r\n„В Приморието са наводнение шест общини – Усурийския градски окръг, Надеждинский, Хасанский, Михайловский, Октябърский и Пограничний. Вода остава в 897 жилищни домове в 29 населени места“, заявиха от руското Министерство на извънредните ситуации.\r\nВодата е премахната от близо хиляди дворове, отбелязват от министерството.\r\nСлужителите на министерството продължават да оказват помощ на жителите на засегнатите райони. Спасителите са изпомпали водата от 114 жилищни домове, очистили са 36 дворови места, превозили са с лодки 38 души и 800 кг багаж.\r\nСъздадени са три пункта за временно настаняване, в които се намират 141 души, включително 52 деца.Симеон Миланов", "date": "2017.08.10", "title": "Интерфакс: Стотици домове в руското Приморие пострадаха при наводнение"}
{"url": "http://www.focus-news.net/news/2017/08/10/2424241/reuters-vaorazhenite-sili-na-yuzhna-koreya-sa-gotovi-da-deystvat-nezabavno-v-sluchay-na-severnokoreyska-provokatsiya.html", "text": "Въоръжените сили на Южна Корея заявиха, че са готови да действат незабавно в случай на севернокорейска провокация срещу Сеул или американско-корейския съюз, предава Reuters.\r\nГоворителят на Съвместния генерален щаб Рох Дже-чон заяви, че Южна Корея е готова да действа веднага срещу всяка севернокорейска провокация. Той добави, че армията не е засякла необичайно движение в Севера, което да навява мисли за потенциална провокация. Симеон Миланов", "date": "2017.08.10", "title": "Reuters: Въоръжените сили на Южна Корея са готови да действат незабавно в случай на севернокорейска провокация"}
{"url": "http://www.focus-news.net/news/2017/08/10/2424242/japan-today-zemetresenie-s-magnitud-4-9-po-skalata-na-rihter-v-oblastta-na-tokio.html", "text": "Земетресение с магнитуд 4,9 по скалата на Рихтер удари областта на Токио, предава Japan Today. Няма опасност от цунами за момента, съобщиха от Японската метеорологична агенция.\r\nЗеметресението се е случило в 9:41 местно време, с епицентър на 70 километра северозападна от префектура Чиба. Симеон Миланов", "date": "2017.08.10", "title": "Japan Today: Земетресение с магнитуд 4, 9 по скалата на Рихтер в областта на Токио"}
{"url": "http://www.focus-news.net/news/2017/08/10/2424243/sport-kitaykata-gon-lizhyao-sas-zlato-za-tlaskaneto-na-gyule-na-svetovnoto-parvenstvo-po-leka-atletika.html", "text": "Китайката Гон Лижяо спечели златен медал за тласкане на гюле на Световното първенство по лека атлетика, което се провежда в Лондон. Тя победи конкуренцията си с хвърляне на 19,94 метра, въпреки дъжда и температурата от 14 градуса в Лондон. На второ място застава Анита Мартон, която хвърли на 19,49 метра. Трета е американката Мишел Картър с 19,14 метра.", "date": "2017.08.10", "title": "Спорт: Китайката Гон Лижяо със злато за тласкането на гюле на Световното първенство по лека атлетика"}
{"url": "http://www.focus-news.net/news/2017/08/10/2424244/pregled-na-mezhdunarodnite-novini-do-6-chasa-agentsiya-fokus.html", "text": "Рискът от робство и принудителен труд във веригите за доставка, се повишава в повечето страни от ЕС спрямо миналата година, заради мигрантската криза.\r\nПетте страни, където има най-голям подобен риск, са Румъния, Италия, Кипър и България, всяка, от които е ключов вход за мигранти към Европа.\r\nГодишният „Индекс на модерното робство“ показва, че условията, които създават възможност за трудова експлоатация, са по-възможни. В него страни извън ЕС, като Северна Корея и Южен Судан, са отбелязани като зони с най-висок риск за модерно робство. Все пак се вижда, че и в ЕС има голям риск.\r\n*** Около 50 сомалийски и етиопски младежи, са „умишлено удавени“ от трафикант, който е прекарвал 120 пътници в морето край Йемен.\r\n„Оцелелите казаха на колегите ни на плажа, че трафикантът, ги е накарал да скочат в морето, когато, е видял опасност от властите близо до брега“, заяви началникът на йеменската мисия на „Организацията за миграция“ Лорент де Боек.\r\nОт организацията намериха телата на 29 африкански мигранти, заровени на плажа в йеменската провинция Шабва, докато 22-ма други, са изчезнали след инцидента.\r\nСпоред спасителите, средната възраст на удавените мигранти, е била 16.\r\n*** „Ислямска държава“ излезе с видео, в което заплашва, че ще извърши нови нападения в иранската столица Техеран.\r\nТерористите призоваха иранските младежи да започнат джихад в страната си.\r\nНа видеото се вижда мъж с черна маска за ски и АК-47, който отправя заплахи. С него има още двама други.\r\n Видеото бе излъчено под логото на информационната агенция на „Ислямска държава“ Амак.\r\n„По същия начин, по който режем вратовете на кучетата ви в Ирак и Сирия, ще прережем и вашите вратове в центъра на Техеран“, заявиха от групировката.\r\n*** Испанският град в Северна Африка Сеута затвори границата си, за да не допусне преминаването на още имигранти.\r\nПредставители от мигрантския център в Сеута, която не може да се справи с големия брой на идващите мигранти, заявиха, че „имиграцията е проблем на ЕС, а не испански“.\r\nВ понеделник близо 200 имигранти от Гвинея пристигнаха в Сеута, където ще останат временно.\r\nПравителственият делегат в Сеута, Николас Фернандез Кукурул заяви, че проблеми със сигурността по границата, и по-специално с наблюдението, са позволили на имигрантите да влязат успешно.\r\n„Това не е наш проблем и няма да го решаваме. Това е проблем на ЕС, защото автономните градове, са начинът за влизане в континента“, заяви представител на мигрантския център в Сеута.\r\n*** Тропическата буря „Франклин“ прерасна в ураган, докато се насочваше към Мексико за втори удари, заявиха от американския „Национален център за урагани“.\r\nОт „Националния център за урагани“ излязоха с доклад според, който „Франклин“ се намира над Мексиканския залив, на 170 километра от пристанището Веракрус. \r\nВ понеделник „Франклин“ удари източната част на полуостров Юкатан. Очаква се природната стихия да се насочи към провинция Веракрус през следващите часове.\r\n*** Гръцкият министър на отбраната Панос Каменос разкритикува Турция по време на посещението си във военновъздушните бази в Скирос и Солун.\r\nТова става след като нарушаването на гръцкото въздушно пространство от турски изтребители зачести.\r\n„Напоследък турските провокации зачестиха“, заяви Каменост по време на посещението си на остров Скирос.\r\n„Всеки ден, шест до осем самолета на турските ВВС ни провокират, нарушавайки въздушното ни пространство. Нашият отговор е незабавен. Нито един самолет няма да навлезе в гръцко въздушно пространство, без да бъде прихванат“, каза гръцкият министър.\r\n*** Турция разкритикува „безпочвените“ обвинения на Гърция направени, заради отбелязването от непризнатата Севернокипърска турска република  на събитията от 1964 г.\r\nСпоред Турция, изявлението на гръцкото външно министерство „съдържа обвинения относно подкрепата, която Турция е дала като отечество и гарант на смелата и благородна борба на турските кипърци през 1964-та срещу обединението с Гърция“.\r\nТурското Министерство на външните работи заяви, че при тези исторически събития, турците в Северен Кипър, са се защитавали срещу „гръцките аспирации и опитите за етническо прочистване от страна на гръцките кипърци и гърците“.\r\n„В продължение на много години, гръцките кипърци и гърците предприеха всякаква възможни средства за пропагандиране на страха и предизвикването на насилие, с цел да прогонят турските кипърци от Кипър, чрез етническо прочистване. Това изявление най-вероятно отразява опита да покрият чувството си на вина относно тези действия“, се казва в турското изявление.\r\nАгенция „Фокус“ припомня, че външното министерство на Гърция в изявление разкритикува начина, по който Турция представя събитията от 1964-та година. Тогава 18 кипърски турци загиват в Еренкьой, биейки се срещу кипърските гърци.  Причината за кипърското нападение срещу Еренкьой е, че Турция въоръжава и разполага там 500 местни доброволци.\r\n***Северна Корея обяви, че до средата на август ще има разработен план за изстрелването на четири балистични ракети срещу американската база в Гуам.\r\nРежимът в Пхенян нарече изказванията на президента Доналд Тръмп „нелепи“.\r\nСеверна Корея обвини американският президент в ескалиране на напрежението с „безразсъдно дрънкане на оръжия“. \r\nСевернокорейски генерал заяви, че единствено „абсолютната сила може да подейства“ на Доналд Тръмп.  В изявлението на генерал Ким Рак Гьом се казва, че Въоръжените сили на КНДР ще са готови с план за изстрелването на четири ракети „Hwasong-12“, на повече от три хиляди километра разстояние над Япония, за да „ударят водите на 30-40 километра от Гуам“.\r\n*** Броят на наводнените домове в руския Приморски край се увеличи до 897.\r\n„В Приморието са наводнение шест общини – Усурийския градски окръг, Надеждинский, Хасанский, Михайловский, Октябърский и Пограничний. Вода остава в 897 жилищни домове в 29 населени места“, заявиха от руското Министерство на извънредните ситуации.\r\nВодата е премахната от близо хиляди дворове, отбелязват от министерството.\r\nСлужителите на министерството продължават да оказват помощ на жителите на засегнатите райони. Спасителите са изпомпали водата от 114 жилищни домове, очистили са 36 дворови места, превозили са с лодки 38 души и 800 кг багаж.\r\nСъздадени са три пункта за временно настаняване, в които се намират 141 души, включително 52 деца.\r\n*** Въоръжените сили на Южна Корея заявиха, че са готови да действат незабавно в случай на севернокорейска провокация срещу Сеул или американско-корейския съюз.Говорителят на Съвместния генерален щаб Рох Дже-чон заяви, че Южна Корея е готова да действа веднага срещу всяка севернокорейска провокация. Той добави, че армията не е засякла необичайно движение в Севера, което да навява мисли за потенциална провокация.\r\n*** Земетресение с магнитуд 4,9 по скалата на Рихтер удари областта на Токио, предава . Няма опасност от цунами за момента, съобщиха от Японската метеорологична агенция.\r\nЗеметресението се е случило в 9:41 местно време, с епицентър на 70 километра северозападна от префектура Чиба.", "date": "2017.08.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/10/2424245/afp-yaponiya-nyama-da-tolerira-provokatsii-ot-strana-na-severna-koreya.html", "text": "Японското правителство заяви, че „никога няма да може да толерира“ провокациите на Северна Корея, предава AFP. Това се случи след като Северна Корея заяви, че може да изстреля балистични ракети, които да прелетят над японска територия срещу американската база в Гуам.\r\n„Провокативните действия на Северна Корея, включително и този път, са очевидно провокация към региона, в това число и Япония, както и към сигурността на международната общност“, заяви говорителят на правителството Йошихиде Суга.\r\n„Никога не бихме могли да толерираме това“, каза той. \r\n„Силно съветваме Северна Корея да приеме сериозно предупрежденията, които многократно бяха направени, и да започне да се съобразява с резолюциите на ООН, въздържайки се от по-сетнешни провокативни действия“, заяви той. Симеон Миланов", "date": "2017.08.10", "title": "AFP: Япония няма да толерира провокации от страна на Северна Корея"}
{"url": "http://www.focus-news.net/news/2017/08/10/2424246/sport-milan-zagubi-ot-ispanskiya-betis.html", "text": "Милан загуби от испанския отбор Бетинс в контрола, която двата отбора изиграха в италианския град Катания. Милан загуби с 1:2 от Бетис. Голове за Бетис отбелязаха Фабиан руис в 67-та минута и Тони Санабрия, който вкара гол, след като съдията отсъди дузпа на испанския отбор.", "date": "2017.08.10", "title": "Спорт: Милан загуби от испанския Бетис"}
{"url": "http://www.focus-news.net/news/2017/08/10/2424247/tass-v-yuzhna-koreya-shte-se-provede-izvanredno-saveshtanie-na-saveta-za-natsionalna-sigurnost-zaradi-severna-koreya.html", "text": "Президентът на Република Корея Мун Дже-ин разпореди в четвъртък да се проведе извънредно заседание на Съвета за национална сигурност, заради заплахата от Северна Корея, предава ТАСС.\r\n„Срещата, на която също така ще вземат участие министърът на националната отбраната и съветниците на лидера по сигурността, ще се състои през втората половина на деня“, се казва в изявление на правителството. Симеон Миланов", "date": "2017.08.10", "title": "ТАСС: В Южна Корея ще се проведе извънредно съвещание на Съвета за национална сигурност, заради Северна Корея"}
{"url": "http://www.focus-news.net/news/2017/08/10/2424248/reuters-yaponiya-ima-pravoto-da-prihvane-vsyaka-severnokoreyska-raketa-koyato-leti-kam-guam.html", "text": "Япония може легално да прихване всяка севернокорейска ракета, която лети към американската база в Гуам, заяви министърът на отбраната Ицунори Онодера, цитиран от Reuters .\r\nМинистър Ицунори каза пред долната камара на парламента, че Япония ще има позволение да оцели ракета, която се насочва към американската база в Гуам, ако тя бъде оценена като заплаха за страната. Симеон Миланов", "date": "2017.08.10", "title": "Reuters: Япония има правото да прихване всяка севернокорейска ракета, която лети към Гуам"}
{"url": "http://www.focus-news.net/news/2017/08/10/2424249/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18:00 до 20:00 часа в посока София - Пловдив;\r\nв неделя от 16:00 до 20:00 часа в посока Бургас - София.\r\nАМ „Струма“:\r\nв събота от 10:00 до 14:00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16:00 до 20:00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17:00 до 20:00 часа;\r\nв неделя от 16:00 до 20:00 часа. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“:  област Бургас: от км 335+000 до км 339+000 – ремонтни дейности почистване на водостоци и облицоване на окопи посока София. Стесняване на едната лента. Срок до 11.08.2017 г.; област Пазарджик: от км 90+250  до км 106+000  в посока София, движението се извършва в по-интензивната и изпреварваща лента, поради полагане хоризонтална маркировка на аварийната. Срок до 10.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.; при км 25+600 /местност „Боруна“/ – движение в едно платно, поради укрепване на свлачище. Ограничено е платното посока Варна. Срок до 10.09.2017 г.; от км 41+000 до км 78+000 – движение с повишено внимание и в двете посоки поради полагане на хоризонтална маркировка. Срок до 13.08.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; \r\nобласт Шумен: Белокопитово-Шумен при км 338+800 посока Шумен – направа на насип от скален материал; от км 338+520 до км 362+600 посока Каспичан – машинно и ръчно косене. Срок до 14.08.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на 11.08.2017 от 09:00 до 11:00; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; Белотинци-Долна Вереница – изрязване на изсъхнали дървета и клони. Движението се регулира от сигналисти. Срок до 12.08.2017 г.;област Враца: Мездра-Враца от км 151+500 до км 161+000 – косене на тревни площи. Стесняване на една от лентите за движение. Срок до 12.08.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: ОПУ Русе: Русе-Цар Калоян-мост с. Писанец от км 34+200 до км 34+600 – ремонтни дейности на мостовото съоръжение. Срок до 11.08.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 139+800 до км 140+850 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 69+832 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 10.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Антоново-Търговище-Шумен от км 172+000 до км 250+300 – полагане на хоризонтална маркировка. Движение с повишено внимание. Срок до 11.08.2017 г.;\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Русе: разкл.Борово-Бяла от км 44+800 до км 52+000 – ремонтни дейности по асфалтовата настилка. Движението се регулира от сигналисти. Срок до 11.08.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 487+500 до км 496+260 Ветрен- Бургас – извършване на аварийни ремонтни работи от 22 ч. до 6 ч. сутрин. Движението на МПС се провежда последователно в двете пътни платна. Скоростта на движение се намаляване до 50км/ч. Срок до 10.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Шумен: от км 57+000 до км 109+070 посока Шумен – машинно косене. Срок до 14.08.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 11.08.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 14+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 8+000 до км 11+000 – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.\r\n път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-208 Руен-Айтос от км 82+700 до км 94+200 – попълване на банкети. Срок до 18.08 2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г. ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 12.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 разклон път II-16-Лютидол км 0+000 до км 8+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – стесняване на една от лентите за движение, поради частични ремонти на асфалтовата настилка.  Срок до 18.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът II-58 Конуш-Черноочене-Комунига-Тополово-Асеновград при км 4+415 дясно, движение с повишено внимание в едната лента – частични ремонтни дейности. Срок до 15.08.2017г.; път III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът IІІ-3502 Беглеж-Ъглен от км 23+900 до км 36+790 движение с повишено внимание – частични ремонти на настилката Срок до 11.08.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 м. Кара Тепе-Побит Камък от км 33+000 до км 45+500 – поетапно затваряне на лява и дясна лента за движение, поради частичен ремонт на пътната настилка. Срок до 10.08.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.; път ІІІ-605 Батановци-Мурено от км 10+000 до км 11+000 – ремонтни дейности на асфалтовата настилка. Движението се осъществява в една лента. Срок: 11.08.2017 г.; път ІІІ-811 Ракита-Брезник Пали Лула от км 32+000 до км 34+000 (посока Ракита – Брезник – ремонтни дейности на асфалтовата настилка. Срок до 11.08.2017 г. ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 10.08.2017 г.; път III-1306 Глава-Койнаре от км  6+000 до км 9+000 – ремонтни дейности на асфалтовата настилка. Движение с повишено внимание. Срок до 10.08.2017 г.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.ОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.; път ІІІ-2102 Черешево-Юпер от км 10+500 до км 15+000 – ремонтни дейности по асфалтовата настилка. Срок до 11.08.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-866 от км 0+000 до км 1+360, дясно платно (кръгово кръстовище след тунела в кв.Устово до кръстовище с ул. Тракия, посока Смолян) движението се извършва двупосочно в лявото платно. Срок до 10.08.2017 г.; път III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.;\r\nпът ІІ-86 Смолян-Търън от км 109+425 до км 109+525 – обезопасяване на скатове /изкопни работи и транспортиране на земни и скални маси/, движението МПС се извършва едната лента и  се спира за периоди от по 10 мин. Поставена е необходимата сигнализация за временна организация и безопасност на движението. Срок до 13.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка (заливане на фуги). МПС да се движат с повишено внимание в свободната лента, съобразно създадената организация на движение. Срок до 11.08.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Бяла река-Смолян при км 10+156 движението на МПС се извършва в едната лента. Срок до 18.08.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Гурково-Нова Загора от км 68+000 до км 72+000 – ръчно косене на храсти. Срок до 11.08.2017 г; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път ІІІ–7009 Елхово-Маломирово при км. 1+170 стесняване на една от лентите за движение. Срок до 11.08.2017г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.10", "title": "Актуална пътна обстановка"}
{"url": "http://www.focus-news.net/news/2017/08/10/2424250/predstoyashti-sabitiya-v-stranata-za-10-avgust-agentsiya-fokus.html", "text": "***\r\nОт 10.00 часа министърът на регионалното развитие и благоустройството Николай Нанков и инж. Светослав Глосов - член на Управителния съвет на Агенция „Пътна инфраструктура“ ще присъства на церемонията по символична първа копка  на лот 6 от реконструкцията на път II-86 Пловдив – Асеновград. Събитието ще се състои на кръстовището на околовръстния път на Пловдив с пътя Пловдив – Асеновград. \r\n***\r\nОт 11.00 часа в залата на 7 етаж в МОН ще се състои пресконференция, на която ще бъде представен нов проект на наредбата за приобщаващото образование. \r\n***\r\nОт 14.00 часа в сградата на МВР министър Валентин Радев ще говори за Управленската програма на правителството на Република България в частта „Обществен ред и сигурност“.\r\n***\r\nОт 09.30 часа 15 състав на СГС ще гледа делото срещу Роман Логвиненко (обвинен, че е организирал нападението над Алексей Петров, чл.116 НК).\r\n***\r\nОт 10.00 часа сградата на КЕВР  ще се проведе обществено обсъждане на доклад по заявление от „Електроенергиен системен оператор\" ЕАД за одобряване на План за развитие на преносната електрическа мрежа на България за периода 2017-2026 г.\r\n***\r\nОт 11.00 часа в Националния пресклуб на БТА ще се проведе пресконференция на Българската асоциация на постадали при катастрофи, по време на която ще бъдат представени актуални данни за жертвите в Кресненското дефиле и ще бъдат предложени възможности за решаване на проблема.\r\n***\r\nОт 11.00 часа в Градската градина пред Народния театър „Иван Вазов“ ще бъде открита фотоизложба със снимки от архива на „Старт-Фото“. Фотосите показват част от големите личности и събития, оставили трайна следа в историята на българския спорт и конкретно на столицата София.\r\n***\r\nВ 11.00 часа в обществената зона на Терминал 2 с музикален флашмоб ще бъдат представени официално социалните канали на летището във Facebook, Instagram, Twitter, LinkedIn, YouTube, Google Plus.\r\n***\r\nОт 12.00 часа в зала 604 на ул. \"Позитано\" № 20 Дискусионният клуб за социална местна политика организира пресконференция на тема „КОЙ и НАКЪДЕ управлява столицата?“.\r\n***\r\nОт 10.00 часа в двора на ОУ „Ангел Кънчев” /ул. Роза\" №23/, ще бъде открита новата спортна площадка в „ОУ „Ангел Кънчев”.\r\n***\r\nОт 11.00 часа във фоайето на ФКЦ – Варна ще бъде открита художествена изложба на главен старшина Миглена Шегенова /живопис/.\r\n***\r\nОт 12.00 часа на Морска гара Варна ще се състои церемония по награждаване на победителите от Спартакиадата по морски спортове на Военноморските сили.\r\n***\r\nОт 18.00 часа в Галерия 8 ще бъде представена изложбата „Пристан“ на художничката Албена Коева.\r\n***\r\nОт 09.00 часа в Дом за стари хора „Венета Ботева“ ще се състои ежегодно Сладоледено парти.\r\n***\r\nВ 10.45 часа в кабинета на кмета Даниел Панов ще се проведе брифинг след срещата му с Посланика на Китайската Народна Република.\r\n***\r\nОт 17.30 часа в Изложбени зали „Рафаел Михайлов“ ще се проведе откриване на Изложба Пастел с автор Игор Однодворски. \r\n***\r\nОт 19.30 часа с. в църква \"Свети Архангели Михаил и Гавраил\" ще се проведе концерт от фестивала за камерна музика Arbanassi summer music.  \r\n***\r\nОт 11.00 часа при Нос Калиакра ще се състои Честване победата на адмирал Ушаков – годишнина от битката при Калиакра.\r\n***\r\nОт 18.30 часа в ХГ „Христо Градечлиев“ - вътрешен двор ще се състои концерт на трио „Бас Данс“ София.\r\n***\r\nОт 18.00 часа в катедралния храм в града ще бъде отслужен Богородичен канон.\r\n***\r\nОколо 13.00 часа в сградата на Областната администрация министърът на труда и социалната политика Бисер Петков ще даде пресконференция във връзка с информационна среща за представяне на национална програма за обучение и заетост на безработни лица „Работа\". \r\n***\r\nОт 14.00 часа в Зала № 1, в сградата на Административен съд - Пловдив,  ще се състои официална церемонията по встъпване в длъжност на Явор Иванов Колев – „административен ръководител-председател“ на Административен съд – Пловдив.\r\n***\r\nОт 11.00 часа в МБАЛ \"Д-р Иван Селимински\" - Сливен началникът на отделението по неонатология д-р Таня Праматарова, ще бъде представи дарение от световната звезда с български корени Силви Вартан. \r\n***\r\nОт 18.00 часа  в храм „Св. вмчца Неделя“ в кв. Райково  ще пристигне Чудотворната икона „Златна ябълка“ и Пловдивският митрополит Николай ще оглави богослужение.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване.\r\n***\r\nОт 20.30 часа на градския площад ще се състои концерт на Веселин Маринов.", "date": "2017.08.10", "title": "Предстоящи събития в страната за 10 август (Агенция „Фокус”)"}
{"url": "http://www.focus-news.net/news/2017/08/10/2424251/predstoyashti-mezhdunarodni-sabitiya-za-10-avgust-agentsiya-fokus.html", "text": "Продължава разследването  на нападение, при което превозно средство се вряза в група военнослужещи в Париж. \r\n***  Посещение на министъра на външните работи на Йордания Айман Сафади. \r\n***  Засилване на напрежението между САЩ и Северна Корея, след като американският президент Доналд Тръмп заяви, че ще отговори с „огън и ярост“ на заплахите на Пхенян. \r\n***  Следене на ситуацията в Кения, след като започнаха протести във връзка с резултатите от общите избори в страната.", "date": "2017.08.10", "title": "Предстоящи международни събития за 10 август /Агенция „Фокус“/:"}
{"url": "http://www.focus-news.net/news/2017/08/10/2424252/nimh-otnovo-shte-bade-slanchevo-i-goreshto-maksimalnite-temperaturi-shte-sa-mezhdu-34-i-39.html", "text": "Днес отново ще е  слънчево и горещо. В следобедните часове над планините и в североизточните райони ще се развива купеста облачност, но превалявания са малко вероятни. Максимални температури между 34° и 39°, в София – около 34°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова. Атмосферното налягане е малко по-високо от средното за месеца - слабо ще се понижи. \r\nПо Черноморието ще е предимно слънчево. Ще духа слаб до умерен вятър от изток-североизток. Максимални температури на въздуха: 29° – 31°. Температурата на морската вода е 26°-28°. Вълнението на морето ще е около 2 бала.\r\nВ планините ще е предимно слънчево. След обяд ще се развива купеста облачност, но вероятността за валежи е малка. Ще духа слаб, по високите части до умерен север-североизточен вятър. Максималната температура на височина 1200 метра ще е около 27°, на 2000 метра – около 19°.", "date": "2017.08.10", "title": "НИМХ: Отново ще бъде слънчево и горещо, максималните температури ще са между 34° и 39°"}
{"url": "http://www.focus-news.net/news/2017/08/10/2424253/ministar-valentin-radev-shte-dade-brifing-za-upravlenskata-programa-na-pravitelstvoto-v-chastta-obshtestven-red-i-sigurnost.html", "text": "Министър Валентин Радев ще даде брифинг в 14.00 часа в сградата на МВР, съобщиха от пресцентъра на министерството. Радев ще говори за Управленската програма на правителството на Република България в частта „Обществен ред и сигурност“", "date": "2017.08.10", "title": "Министър Валентин Радев ще даде брифинг за Управленската програма на правителството в частта „Обществен ред и сигурност“"}
{"url": "http://www.focus-news.net/news/2017/08/10/2424254/ministar-nikolay-nankov-i-inzh-svetoslav-glosov-ot-api-shte-dadat-simvolichno-nachalo-na-rekonstruktsiyata-na-pat-ii-86-plovdiv-asenovgrad.html", "text": "Започва реконструкцията на 10-километровия участък от път II-86 Пловдив – Асеновград. Това съобщиха от пресцентъра на Министерство на регионалното развитие и благоустройството. Със средства от ОП „Региони в растеж“ 2014-2020 г. ще се изгради второ пътно платно и ще се направи рехабилитация на съществуващото, с което отсечката ще се разшири до автомагистрален габарит. На символичната първа копка ще присъстват министърът на регионалното развитие и благоустройството Николай Нанков и инж. Светослав Глосов - член на Управителния съвет на Агенция „Пътна инфраструктура“. \r\nИзпълнител на строително-монтажните работи на лот 6 от ОПРР е „ИСА 2000“ ЕООД. Строителният надзор ще осъществява ДЗЗД „ПЪТКОНСУЛТ 2000 – ИРД“, в което участват: „Пътконсулт 2000“ ЕООД и „ИРД-Инженеринг“ (Италия). Авторският надзор ще е на „Пътпроект“ ЕООД. \r\nПроектът се финансира по Оперативна програма „Региони в растеж“ 2014-2020 г. чрез Европейския фонд за регионално развитие.", "date": "2017.08.10", "title": "Министър Николай Нанков и инж. Светослав Глосов от АПИ ще дадат символично начало на реконструкцията на път II-86 Пловдив – Асеновград"}
{"url": "http://www.focus-news.net/news/2017/08/10/2424255/the-times-of-israel-vaorazhenite-sili-na-izrael-zaplashiha-da-vzrivyat-zhilishtni-sgradi-v-gaza-zaradi-tuneli-na-hamas-koito-se-namirat-pod-tyah.html", "text": "Командирът на Южното командване на Израелските отбранителни сили разкри местонахождението на два тунела на „Хамас\", които се намират под жилищна сграда и семейна къща в Газа, предава The Times of Israel .\r\nИзраелските военни заплашиха, че ще взривят сградите при бъдещ конфликт, въпреки желанието да се предотвратят цивилни жертви.\r\nТунелите са свързани с цяла подземна мрежа под Ивицата Газа, която „Хамас“ използват, за да придвижват бойци и оръжия при евентуален конфликт.\r\nГенерал-майор Еял Замир заяви по време на пресконференция, че „Хамас“ целенасочено строят тунели под цивилни сгради, за да прикрият операциите си.  Симеон Миланов", "date": "2017.08.10", "title": "The Times of Israel: Въоръжените сили на Израел заплашиха да взривят жилищни сгради в Газа, заради тунели на „Хамас“, които се намират под тях"}
{"url": "http://www.focus-news.net/news/2017/08/10/2424257/reuters-kitay-predlaga-na-malayziya-raketni-puskovi-ustanovki-i-radarni-sistemi.html", "text": "Китай ще предложи на Малайзия съвременни ракетни пускови установки и радарни системи, които да се разположат в южната част на страната, предава Reuters.\r\nПредложението ще бъде направено от китайска делегация, която ще посети Малайзия за стартирането на железопътен проект на стойност 13 милиарда долата.\r\nДо 12 ракетни системи AR3 ще бъдат предложени на Малайзия в програма за заем със срок 50 години.\r\nТипът радарна система не е уточнен.\r\nТова предложение повдигна притеснения в Сингапур. Симеон Миланов", "date": "2017.08.10", "title": "Reuters: Китай предлага на Малайзия ракетни пускови установки и радарни системи"}
{"url": "http://www.focus-news.net/news/2017/08/10/2424258/ruse-ot-1300-do-1500-chasa-e-vazmozhno-da-bade-zatrudneno-preminavaneto-na-avtomobilite-prez-dunav-most.html", "text": "От 13.00 до 15.00 поради разрешени протестни действия е възможно затруднено преминаване на МПС през мостовото съоръжение Дунав мост – Русе. Това съобщиха от ГД „Гранична полиция”. \r\nНа българо-турската граница на ГКПП „Капитан Андреево” има колона от товарни автомобили 1 км на изход от страната.\r\nИнтензивен е трафикът на пунктове на границата ни с Гърция и Румъния. \r\nНа границата ни със Сърбия и Македония трафикът е нормален на всички ГКПП.\r\nФериботът Оряхово – Бекет работи само в светлата част от деня поради ниско ниво на река Дунав.", "date": "2017.08.10", "title": "Русе: От 13.00 до 15.00 часа е възможно да бъде затруднено преминаването на автомобилите през Дунав мост"}
{"url": "http://www.focus-news.net/news/2017/08/10/2424259/sofiya-vremenno-se-zabranyava-parkiraneto-i-prestoyat-na-ul-metlichina-polyana.html", "text": "Временно се забранява паркирането и престоят на ул. „Метличина поляна“, съобщиха от пресцентъра на Столична община. От 8.00 часа днес до 8.00 часа на 13 август се забраняват престоят и паркирането на ул. „Метличина поляна“ от ул. „Рикардо Вакарини“ покрай спортната зала до следващата пряка. Промяната в организацията на движение се налага във връзка с провеждането на Европейското първенство по баскетбол в зала „Триадица“.", "date": "2017.08.10", "title": "София: Временно се забранява паркирането и престоят на ул. „Метличина поляна“"}
{"url": "http://www.focus-news.net/news/2017/08/10/2424260/denyat-10-avgust-v-balgarskata-istoriya.html", "text": "На 10 август 1886 г. в българската столица е осъществен русофобски контрапреврат, оглавен от председателя на Народното събрание Стефан Стамболов и подполковник Сава Муткуров. Контрапревратът цели връщане на престола на детронирания на 9 август 1886 г. княз Александър I Батенберг. \r\nНа този ден през 1908 г. в Гостивар и Одрин са основани български конституционни клубове от легализирани дейци на десницата на ВМОРО. \r\n2015 г.\r\nНа първо четене са приети промени в Закона за българското гражданство, според които ще бъде възможно жители на Република Македония с българско самосъзнание да получават гражданство само с устна декларация.\r\n1971 г.\r\nФилиалът на Софийския университет \"Климент Охридски\" в Шумен прераства във Висш педагогически институт.\r\n1970 г.\r\nПодписана е спогодба за облекчаване на визовия режим между България и Република Кипър.\r\n1950 г.\r\nИзпратена е българска нота до турското правителство, в която се отбелязва, че на 54 028 български турци вече са издадени задгранични паспорти, но само 15 835 от тях са получили турски входни визи и че турската страна създава пречки пред изселващите се. Предложението е Турция да приеме 250 000 български турци, пожелали доброволно да се изселят, като този процес приключи в тримесечен срок. На 22 август Турция протестира, защото според нея Конвенцията за установяване, подписана между двете страни през 1925 г., не предвижда масово изселване, нито срокове за приключването му. През 1950-1951 г. страната напускат 156 410 турци, през 1969-1979 г. - 114 420, а през лятото на 1989 г. - над 220 000. В периода 1984 г. – 1985 г. се осъществява масово смяна на имената на българските турци. На 8 май 1984 г. Политбюро на ЦК на БКП приема решение за продължаване на обичайните модернизационни мероприятия, с които да се подобри интеграцията на турското малцинство в българското общество. Решението е подкрепено и от Тодор Живков. Той предлага \"всички партийни държавни и стопански организации да провеждат партийната политика към групата на българските граждани с турско-арабски имена, наричани в документа \"български турци\" при зачитане на Конституцията\". С това решение се набелязват и редица мероприятия за икономическото развитие, патриотичното възпитание и приемането във ВУЗ на младежи от тази етническа група. В документа обаче не е споменато за необходимите мерки, които трябва да се вземат, и е изготвено допълнително решение, утвърдено с протокол №371/1984 в отдел \"Деловодство\" на ЦК. С него се набелязват серия мероприятия срещу протурската и проислямска пропаганда, срещу учители \"български турци\" с националистически и други прояви, за материална и социална подкрепа на браковете между българи и \"български турци\". В изказването си Живков подкрепя и двата проекта и посочва, че по етническия въпрос решенията следва да се изпълняват при пълна секретност. Посочва се още, че е необходимо да се работи за повсеместна употреба на български език. Дадени са указания говорещите друг език, особено турски, да не бъдат обслужвани в обществени заведения и учреждения. За успешно решаване на въпроса е посочено, че е необходимо изселване на някои националисти, настроени протурски. Извън протокола Живков заявява, че е взел еднолично решение за смяна на имената на “българските турци”. Това решение е подкрепено от министър – председателя Георги Атанасов. Предвидено е решението на Тодор Живков да бъде реализирано чрез партийния апарат на БКП под ръководството на премиера Г. Атанасов и на държавните репресивни органи под ръководството на министъра на вътрешните работи Димитър Стоянов. Указания от Тодор Живков Атанасов и Стоянов получават на 10 декември 1984 г. На проведено съвещание на ръководството на МВР е разпоредено да бъде предприето преименуване на българските граждани с турски имена във всички окръзи. С решение на Политбюро на БКП в края на месец декември 1989 г. е отречен т.нар. “Възродителен процес”. През 1991 г. прокуратурата на въоръжените сили повдига обвинения срещу Димитър Стоянов, Тодор Живков, Пенчо Кубадински, Георги Атанасов и Петър Младенов. Делото многократно е внасяно от прокуратурата за разглеждане във Върховния съд, като е връщано за доразследване.\r\n1946 г.\r\nВ дните 9 - 10 август се състои Десети пленум на ЦК на БРП (к), на който е приета резолюция за даване на \"културна автономия\" на Пиринския край. Изпълнен е \"съветът\", даден от Сталин през юни същата година, да се развие там \"македонско съзнание\" и така да се подготви бъдещото присъединяване на региона към Народна република Македония. На пленума БРП (к) поема ангажимента да популяризира в Пиринския край \"македонския език и литература и историята на НРМ\". Така партията пренебрегва българските национални интереси и историческите традиции в интерес на СССР и Югославия.\r\n1943 г.\r\nСъздаден е Национален комитет на ОФ: д-р Кирил Драмалиев (БРП), Кимон Георгиев (Звено) и Н. Петков (БЗНС “Пладне”), като Н. Петков не представлява партията си, а влиза самостоятелно. По-късно със същия статут влизат Григор Чешмеджиев (БРСДП) и Димо Казасов (независим).\r\n1923 г.\r\nОбразувана е нова правителствена партия Демократически сговор чрез обединение на Народния сговор, Обединената народнопрогресивна партия, демократите и радикалите. Последните влизат условно, ако сливането бъде одобрено от партийните им конгреси. В знак на протест Александър Малинов подава оставка от председателството на Демократическата партия. На 15 август е формиран 26-членен Управителен съвет и 8-членен Изпълнителен комитет. На 31 август е приет Временен правилник за управление до първия партиен конгрес. От 1 октомври излиза органът в. \"Демократически сговор\" . На 5 октомври са обединени младежките съюзи на трите партии в Сговора. В края на декември е създаден 70-членен Върховен партиен съвет с председател Андрей Ляпчев, председател на парламентарната група.\r\nНачело на Демократическия сговор стои Централно бюро. Според устава на партията, приет на учредителния му конгрес, шефският институт в него е ликвидиран. Реален лидер на партията през управлението на първия сговористки режим (юни 1923 - януари 1926 г.) е проф. Ал. Цанков, който по това време е и министър-председател. От януари 1926 г. до юни 1931 г. на преден план в ръководството на Демократическия сговор излиза А. Ляпчев, който е министър-председател на второто сговористко правителство. След падането на сговористкия режим връх в Демократическия сговор се засилват противоречията и през май 1932 г. той се разделя на две самостоятелни формации със същото име. Начело на едната застава проф. Ал. Цанков, а на другата - А. Ляпчев. Както по своя социален състав, така и по политическия си облик, Демократичния сговор е разнороден. Отначало в него участват буржоазни и дребнобуржоазни сили в лицето на народняци, прогресивни либерали, демократи, радикали и т.нар. \"чисти сговористи\" - от организацията Народен сговор. Демократическият сговор се оказва нетрайно политическо обединение. Още от самото начало на съществуването му в него започват ожесточени борби, с основна цел извличане на облаги от държавната власт.\r\nПрез пролетта на 1924 г. от партията се отцепват част от радикалите начело със Ст. Костурков и част от демократите начело с Ал. Малинов и Н. Мушанов, които се обособяват в самостоятелни политически партии. През есента на същата година от Демократическия сговор се разграничават и двама от ръководните дейци на бившата Обединена народнопрогресивна партия. Засилват се борбите и в лагера на \"чистите сговористи\". Част от тях, които до правителствената промяна от януари 1926 г. поддържат проф. Ал. Цанков, след това минават в подкрепа на новия министър-председател А. Ляпчев.\r\n1909 г.\r\nОткрита е жп линията Левски-Свищов (51 км).\r\n1909 г.\r\nЗавършва учредителният конгрес на Българската народнофедеративна партия от дейци на левицата във ВМОРО (серчани) на базата на манифеста от 18 юли и на проектопрограмата от 14 август 1908 г. Народна федеративна партия (българска секция), Българска народна федеративна партия е политическа формация, основана в Солун след Младотурската революция от 1908 г. Създадена е по инициатива на дейци от македоно-одринското движение, групирани около Яне Сандански (Серската група). Учредителният й конгрес се провежда в периода 3-10 август 1908 г. в присъствието на 33 делегати от Серско, Солунско и Струмишко. Оформят се две крила. Едното доминира в Централното бюро e оглавено от: Димитър Влахов, Лазар Томов, Христо Янков и др. (леви социалисти). Печатният му орган е в. \"Народна воля\"(1909-1910 г.). Другото е начело с Яне Сандански и Христо Чернопеев. През януари 1910 г. Централното бюро изключва второто крило. Конгресът приема основните документи на партията – програма, устав и няколко резолюции. Партията издига като своя платформа решаването на македонския въпрос в пределите на една източна федерация. Настъпилите разногласия в редовете й предизвиква свикването на извънреден конгрес през април 1910 г., на който се избира ново ръководство, без да се правят съществени промени в програмата й. Разтурена е от младотурското правителство през август 1910 г.\r\n1908 г.\r\nВ Гостивар и Одрин са основани български конституционни клубове от легализирани дейци на десницата на ВМОРО. Първите такива клубове са създадени във Велес и Битоля на 20 юли 1908 г. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени на 31 юли в Скопие, на 2 август - в Куманово, на 5 август - в Тетово, на 6 август - в Щип, на 7 август - в Кратово и Крива Паланка, на 10 август - в Гостивар и Одрин, на 15 август - в Кочани и Сяр, на 29 август - в Цариград.\r\n1886 г.\r\nОсъществен е контрапреврат, оглавяван от Стефан Стамболов и подполковник Сава Муткуров. Контрапревратът е осъществен от русофобски настроени дейци с цел връщане на престола на детронирания на 9 август 1886 г. княз Александър I Батенберг. Организиран е от председателя на Народното събрание Ст. Стамболов и е подкрепен от началникът на пловдивския гарнизон С. Муткуров. На 11 август те се обръщат с прокламация към българския народ, в която обявяват правителството на В. Друмев за незаконно и призовават народните маси да защитят короната. Към София се отправят останалите верни на княза военни части от Южна България и Сливница. До княз Александър I Батенберг е изпратена телеграма, с която го приканват да се завърне в страната. На 12 август е съставено ново правителство начело с П. Каравелов. То обаче просъществува само 4 дни. Съставено е княжеско наместничество, което според чл. 19 на Търновската конституция трябва да управлява страната при отсъствието на владетеля. В състава му са включени Ст. Стамболов, П. Р. Славейков и д-р Г. Странски. Образувано е ново правителство начело с В. Радославов. Князът се отправя обратно за България. По пътя изпраща телеграма до руския император, с която иска съгласието му за оставането си на престола. Отговорът е отрицателен и княз Александър I Батенберг е принуден на 25 август 1886 г. окончателно да абдикира. Преди да напусне България, съставя Регентство, което да управлява страната до избора на нов княз. В него влизат Ст. Стамболов, П. Каравелов и С. Муткуров.\r\n1878 г.\r\nОт Пловдив в Цариград пристига архимандрит Методий Кусевич и на събрание с водачите на Цариградската българска община повдига въпроса за сключване на уния с папата, който приема българските условия чрез монсеньор Брунони. В писмо до екзарх Йосиф I от 15 август събранието настоява екзархът да се върне в Цариград и заплашва да приеме унията. Методий Кусевич е роден през 1888 г. в Прилеп. Вдъхновител е на българското общинно и църковно дело в Македония. След Освобождението става протосингел на пловдивския митрополит, а от 1880 г. заема същата длъжност при екзарха в Цариград. По-късно е избран за старозагорски митрополит.\r\n1867 г.\r\nЧетата на Панайот Хитов достига Княжевац, Сърбия. Панайот Хитов e деец на националноосвободителното движение. Роден e в Сливен през 1830 г. През 1858 г. се присъединява към хайдушката дружина на Г. Трънкин, като след смъртта на войводата я оглавява. Под въздействието на Георги Раковски възприема четническата тактика. През 1864 г., заедно с Коста войвода, организира чета в Сърбия. Преминава в България, но близо до Пирот четата е разгромена от турските власти. Панайот Хитов успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Георги Раковски Върховно народно българско тайно гражданско началство. Ръководи чета, която през април 1867 г. преминава р. Дунав и навлиза в България. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на БРЦК (април–май 1872 г.) е избран за член на комитета. Участва активно в дейността на БРЦК. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война 1876 г. ръководи голяма чета. През Руско-турската освободителна война 1877 г.–1878 г. организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник. на гр. Кула. Включва се в движението за обединяване на Източна Румелия и Княжество България. Провъзгласява Съединението 1885 г. в Сливен. Участва в Сръбско-българската война 1885 г. След войната се установява да живее в Русе. Развива активна обществена дейност – депутат е в Шесто Обикновено Народно събрание (1890 г.–1892 г.), председател е на Русенското поборническо–опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\". Умира на 22 февруари 1918 г.На тази дата са родени:\r\n1962 г.\r\nРоден е Даниел Вълчев - вицепремиер и министър на образованието. През 1987 г. се дипломира в Юридическия факултет на Софийския университет “Св. Климент Охридски“. Специализира в Международния институт за публична администрация – Париж, 1991 г., Военен колеж на НАТО – Рим, 1992 г. Защитава докторат по право през 1995 г. От 2004 г. е доцент в Юридическия факултет, катедра “История и теория на държавата и правото“ на СУ. Народен представител и председател е на Постоянната комисия по европейска интеграция и член на Комисията по правни въпроси в XXXIX Народно събрание. Съпредседател е на Съвместния парламентарен комитет България – Европейски съюз, представител на Народното събрание на България в Конвента за бъдещето на Европа, изготвил проект на Европейска конституция (март 2002 – юли 2003 г.). Народен представител е в XL Народно събрание. Владее френски, английски и руски език. Женен, с две деца.\r\n1931 г.\r\nРоден е Ради Димитров Радев - български философ. Завършва философия в СУ “Св. Климент Охридски” през 1953 г. Специализира в Германия и Франция. Преподавател е във Философски факултет на Софийския университет от 1959 г. От 1969 г. е доцент, а от 1977 г. – професор по история на философията. Декан на Философски факултет на Великотърновския университет. Главен редактор е на списание \"Философия\". Сред популярните му съчинения: \"Материалистически постижения в гносеологията на Аристотел\" (1961 г.), \"Из историята на арабската философия\" (1966 г.), \"Критика на неотомизма\" (1970 г.), \"Философия на елинизма\" (1973 г.), \"Неотомизмът - \"модерна” философия на католицизма\" (1976 г.), \"Епикур\" (1976 г.), \"Сократ\" (1980 г.), \"Хераклит\" (1986 г.), \"Аристотел\" (1988 г.), \"Аристотел. Историческа съдба на неговата философия\" (1989 г.), \"Велики философи\" (1990 г.). Автор е на учебниците: \"Антична философия. Христоматия\" (1977 г., 1988 г., 1995 г.), \"История на античната философия\" (1981 г., 1983 г.), \"Антология по средновековна философия\" (1986 г.), \"Средновековна философия\" (1994 г.). Съавтор на \"Философите. Кратък речник\" (1992 г.; 1995 г.).\r\n1875 г.\r\nРоден е Стоян Кирков Киркович - български лекар. Завършва медицина във Виена. Професор е в СУ “Св. Климент Охридски” по вътрешна патология и пропедевтика. Основател и пръв директор е на клиниката по пропедевтика на вътрешните болести в Софийския медицински факултет, която ръководи 30 години. Автор е на учебници и ръководства по вътрешни болести.Умира на 14 март 1960 г.\r\n1872 г.\r\nРоден е Велико Вълков Йорданов - български писател, изследовател на народното творчество, старата българска литература, Възраждането, с принос към учебното, библиотечното и музейно дело, литературен критик. Следва литература, естетика и философия в Лайпциг (1893-1898 г.), където общува с П. П. Славейков. До 1907 г. учителства в Сливен, Разград и София. От 1907 г. е в Министерството на народната просвета, директор е на Народния театър (1917-1918 г.), директор е на Народната библиотека (1928-1934 г.). Превежда от немски език, публикува статии на сръбски, немски и френски език, съставя антологията \"Българска белетристика\" (1922 г.). Умира на 6 февруари 1944 г. в София.\r\n1858 г.\r\nРоден е Георги Стоянов Тодоров - български офицер, генерал от пехотата (15 август 1917 г.). Брат е на Александър Теодоров-Балан. Завършва Военното училище в София с първия випуск (1879 г.). Учи в Николаевската академия на Генералния щаб в Санкт Петербург. Участва в Съединението и Сръбско-българската война (1885 г.). По време на Балканската война (1912-1913 г.) е командир на 7-ма пехотна Рилска дивизия, генерал-лейтенант (2 август 1915 г.). По време на Първата световна война е командващ Втора армия в Македония, а по-късно на Трета армия в Добруджа. От началото на 1918 г. е помощник-главнокомандващ на действащата армия. Умира на 16 ноември 1934 г. в София.На тази дата умират:\r\n1987 г.\r\nУмира Марко Константинов Минков - български литературен историк, преводач, доктор хонорис кауза на Шекспировия институт при Бирмингамския университет. Той е роден на 15 юли 1909 г. в Самоков. Един от най-добрите познавачи на Шекспир в света. Учи в Холандия и Англия. Следва класическа филология в Софийския университет (1928-1929 г). Завършва английска филология в Берлинския университет (1933 г.). Работи като учител в София (1935-1938 г.). Преподавател е по германистика в Софийския университет, чете лекции по английска литература и английски език Професор е от 1945 г. Завежда Катедрата по английска филология в Софийския Университет от 1946 г. Почетен доктор на Шекспировия институт при Бирмингамския университет от 1966 г., почетен член в на Shakespeare Association of America от 1976 г., член е на бюрото на авторитетното сп. “Shakespeare’s Survey” от 1948 г. Много от научните му публикации са печатани в чужбина. Сътрудник на английското списание “Shakespeare Quarterly”, “English Studies”, “Renaissance Studies”, “Shakespeare Jahrbuch”, “Renaissance Drama” и др. Автор на учебници и учебни помагала по английски език - текстология и стилистика. Автор е на съчиненията: “Шекспир. Епоха и творчество” (1946 г.), “An English Grammar” (1958 г.), “English Phonetics” (1963 г.), “The Study of Style” (1966 г.), “A Hystory of English Literature. Part I-II” (1970 г.), “Shakespeare - First Steps” (1976 г.), “Things Supernatural and Causeles. Shakespearian Romance” (1987 г.).\r\n1970 г.\r\nУмира Асен Георгиев Христофоров - български писател. Той е роден на 16 декември 1910 г. в Пловдив. Завършва Робърт колеж в Цариград (1931 г.) и икономически науки в Лондонския университет (1934 г.). Работи в Българска народна банка и в Главна дирекция на статистиката (1935-1938 г.). Преподавател е в Държавното висше училище за финансови и административни науки (1939-1943 г.). Доцент е в Юридическия факултет на Софийския университет от 1943 г. Професор е във Факултета за стопански и социални науки към Софийския университет (1945-1947 г.). Член е на Съюза на българските писатели. Автор е на съчиненията : “Скици из Лондон” (1945 г.), “Боен път” (1955 г.), “Скици из Рила” (1957 г.), “В дебрите на Рила” (1957 г.), “Мацакурци” (1958 г..), “Планинари” (1959 г.), “Ангария” (1960 г.), “Исковете” (1962 г.), “Трима с магаре на Рила” (1960 г.), “Кутрето на школо” (1964 г.), “Иманяри” (1965 г.), “Говедарци и околностите” (1967 г.), “Вуцидей. Иманяри” (1970 г.), “Поля, гори и хора” (1970 г.).\r\n1965 г.\r\nУмира Георги Александров Стаматов - български драматичен и филмов актьор, режисьор и педагог.Той е роден на 1 януари 1893 г. в Стара Загора. Следва право в СУ “Св. Климент Охридски”. От 1912 г. участва в “Съвременен театър” на Матей Икономов. През 1914 г. постъпва в Народния театър в София, където работи до 1964 г. Той е един от основателите на Държавното висше театрално училище през 1948 г. (дн. НАТФИЗ). В киното дебютира с мелодрамата “Малката” (1959 г.), а постига признание и творчески успех с “Тютюн” (1962 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.10", "title": "Денят 10 август в българската история"}
{"url": "http://www.focus-news.net/news/2017/08/10/2424261/tass-venetsuela-izrazi-protesta-si-sreshtu-11-strani-koito-ne-priznaha-novoto-y-konstitutsionno-sabranie.html", "text": "Министерството на външните работи на Венецуела изрази протеста си срещу посланиците и представителите на 11 страни от региона, които подписаха съвместно заявление за непризнаване на новото венецуелско Конституционно събрание, предава ТАСС .\r\n„Днес ние приехме посланиците на 11 от 12-те страни, които вчера извършиха още една историческа грешка, а именно провеждането на среща, чиято цел бе да уплаши Венецуела, и да не признае нашето правно устройство и законността на Конституционното събрание“, заяви външният министър Хорхе Ареас.\r\nТой добави, че страната му категорично отхвърля тези действия. Симеон Миланов", "date": "2017.08.10", "title": "ТАСС: Венецуела изрази протеста си срещу 11 страни, които не признаха новото й Конституционно събрание"}
{"url": "http://www.focus-news.net/news/2017/08/10/2424262/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество. Във връзка с подмяна на сградно водопроводно отклонение на ул. „Маестро Кънев“ кв. „Овча купел“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. \"Бойчо Бойчев\", ул.\"761\", ул.\" Вацлав Роубал\", ул.\"764\", ул.\"763\", ул.\" Монтевидео\", ул.\"Братя Бартел\", ул. \"Димитър Попниколов\", ул.\"Иван Радоев\", ул. \"Народно хоро\", ул.\" Арх. Франк Лойд Райд\", ул. \"Драгоман\", ул. \"Иван Радоев\", ул.\" Народен герой\", ул. \"Букет\", бул. \"Никола Петков\", по ул. „Кореняците“ от ул. „Букет“ до ул. „Бойчо Бойчев“; манастир „Сестри Евхаристинки“, Следствен отдел на СГП, Ортопедичен център, Франкофонски институт, НБУ, НСУ София, ДДГ Средец, общежитие Средец, 151 СУ, Център за работа с деца, ДАБ, ДГ 125 „Усмивка“- филиал, IV МБАЛ, 21 ДКЦ, ПГ по Селско стопанство. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ДАБ ул. „Леополд Сенгор“.\r\nВъв връзка с реконструкция на уличен водопровод на ул. „Силиврия“ жк. „Гоце Делчев“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Деян Белишки“, ул. „Силиврия“, ул. „Димитър Попниколов“, ул. „Луи Айер“, бул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Луи Айер“ ъгъла с бул. „Тодор Каблешков“ .\r\nВъв връзка с монтаж на водомерен възел на ул. „Полк. Борис Дрангов“ Център се налага спиране на водоподаването от 9:00 до 12:00 часа на клиентите на „Софийска вода”, живеещи в района по ул. „Полк. Борис Дрангов“ от ул. „Димитър Греков“ до ул. „Победа“, по ул. „Победа“ от ул. „Полк. Борис Дрангов“ до ул. „Тракия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Победа“№3 .\r\nВъв връзка с подмяна на сградно водопроводно отклонение на ул. 376 кв. „Модерно предградие“ се налага спиране на водоподаването от 9:00 до 14:00 часа на клиентите на „Софийска вода”, живеещи в района по ул. „Старата църква“ от ул. „Светла“ до ул. 379, ул. 377, ул. 376. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Старата църква“ ъгъла с ул. 376.\r\nВъв връзка с подмяна на сградно водопроводно отклонение на ул. „Мусала“ с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи в района на ул. „Мусала“, ул. „Ален мак“, ул. „Мургаш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мусала“ ъгъла с ул.“Ален мак“.\r\nВъв връзка с подмяна на сградно водопроводно отклонение на ул. „Арх. Коста Николов“ вилна зона „Малинова долина“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Проф.Теодор Горанов “ , ул. „Архитекти Васильов и Цолов“, ул. „Проф. Юрдан Данчев“ , ул. „Арх.Никола Лазаров „ , ул. „Арх .Коста Николов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бистришко шосе“ ъгъла с ул.“Проф. Юрдан Данчев“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/10/2424263/nimh-oranzhev-kod-za-opasno-visoki-temperaturi-e-v-sila-za-tsyalata-strana.html", "text": "Оранжев код за опасно високи температури е в сила за цялата страна за 10 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). От НИМХ предупреждават, че горещото време продължава. Максималните температури в страната ще са между 34° и 39°. Хората трябва да бъдат подготвени, тъй като високите температури могат да доведат до здравни проблеми за чувствителни и болни хора, възрастни и деца. От НИМХ препоръчват да се следят прогнозите и да се действа според съветите на властите.", "date": "2017.08.10", "title": "НИМХ: Оранжев код за опасно високи температури е в сила за цялата страна"}
{"url": "http://www.focus-news.net/news/2017/08/10/2424264/veliko-tarnovo-kmetat-inzh-daniel-panov-shte-dade-brifing-sled-sreshtata-mu-s-poslanika-na-kitay-npr-dzhan-haydzhou.html", "text": "Кметът на Велико Търново инж. Даниел Панов ще даде брифинг след срещата му с посланика на Китайската Народна Република Н.Пр. Джан Хайджоу, съобщиха от пресцентъра на Общината. Н.Пр. Джан Хайджоу е на работно посещение в града, където се запознава с възможностите за икономическото сътрудничество между двете страни. До сега той се е срещнал с кметове на няколко общини. В рамките на срещите са били обсъждани засилване на стокообмена между България и Китай, изграждане на логистични центрове, съвместни фабрики и предприятия за преработка на хранителни продукти и развитие на туристически сектор.\r\nБрифингът ще се проведе в 10.45 часа в кабинета на кмета инж. Даниел Панов.", "date": "2017.08.10", "title": "Велико Търново: Кметът инж. Даниел Панов ще даде брифинг след срещата му с посланика на Китай Н.Пр. Джан Хайджоу"}
{"url": "http://www.focus-news.net/news/2017/08/10/2424265/the-warsaw-voice-shte-ima-li-nov-konflikt-mezhdu-polsha-i-evropeyskiya-sayuzi.html", "text": "Европейската комисия може да започне нова процедура срещу Полша, ако законът за различната пенсионна възраст при мъжете и жените влезе в сила, пише вестник The Warsaw Voice.  Във вторник по време на пресконференция обаче от Комисията подчертаха, че към момента се опитват да разрешат въпроса чрез диалог. \r\nОчаква се промените да започнат да се прилагат от есента. \r\nПолските регулации относно въвеждането на различна пенсионна възраст за мъжете и жените са правилни и отговарят на социалните очаквания, съобщиха от Министерството на труда в отговор на критиката, изразена от Европейската комисия.  Мария Динкова", "date": "2017.08.10", "title": "The Warsaw Voice: Ще има ли нов конфликт между Полша и Европейския съюз?"}
{"url": "http://www.focus-news.net/news/2017/08/10/2424266/stanislav-vladimirov-bsp-kompetentnite-organi-tryabva-da-se-sezirat-za-sluchaya-s-detskata-gradina-v-pernik.html", "text": "За цялата ситуация с детската градина в Перник трябва да се сезират и компетентните органи, които да се произнесат. Това заяви пред медиите в Перник народният представител от „БСП за България“ Станислав Владимиров, съобщиха от пресцентъра на партията. Владимиров обясни, че председателят на групата общински съветници от ГЕРБ в Перник Румяна Гьорева се съветва за своите бизнес интереси с кмета на община Перник Вяра Церовска, която също е от ГЕРБ. По думите му малко преди сесията на Общинския съвет, на която се е взимало решението за детската градина в Перник, Гьорева е прокарала собствените си бизнес интереси. Той подчерта и че решението минава безпроблемно и през образователна комисия, на която тя е председател и започва своето бизнес начинание, което разделя децата в ремонтираната, цветна, частна детска градина и сивата и неремонтирана общинска. „Това е една арогантна ситуация, която става тенденция за управляващите от ГЕРБ. Видяхме скандала с НДК, с прословутия „Суджукгейт“ в Добрич и стигаме до случващото се в Перник, като начин на управление“, подчерта той.\r\nСтанислав Владимиров отправи и въпрос към премиера Борисов и лидер на ГЕРБ: „Ще вземете ли отношение, както взехте в Добрич, или ще мерите с различен аршин и ще затвърждавате модела – „Ние си се събираме и решаваме за бизнес инициатива на наш общински съветник, всички гласуват в определена посока“. Депутатът от левицата припомни, че министър-председателят навсякъде е декларирал, че няма да има различно отношение, когато някой се е провинил и че решенията в ГЕРБ са принципни. „Искам да му задам и въпроса - ще вземе ли отношение и към поведението на кмета на Перник Церовска, защото тя и в медийно участие заяви, че при много от търговете са водени разговори с участниците“, допълни той. По думите му Церовска би трябвало да спре да говори пред медиите и да се извини, защото ситуацията е изключително грозна и е меко казано некоректно тя да хвърля каквито и да било обвинения към други политически сили.\r\nВладимиров припомни, че при промените в Закона за училищното и предучилищното образование управляващите са разрешили разходването на публичен ресурс да отива и за частни детски градини. „Ако моделът е на 100 общински съветници от ГЕРБ да дадем публични средства за техните детски градини, може и въобще да не обявяваме тръжни процедури и да си губим времето“, заключи Станислав Владимиров.", "date": "2017.08.10", "title": "Станислав Владимиров, БСП: Компетентните органи трябва да се сезират за случая с детската градина в Перник"}
{"url": "http://www.focus-news.net/news/2017/08/10/2424267/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала на София „Св. Вмца Неделя”, след редовната Света Литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2017.08.10", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/08/10/2424268/pregled-na-osnovnite-temi-v-dobrudzhanskiya-pechat.html", "text": "„Ново ръководство ще има ВиК-Добрич“ съобщава челото на вестник „Нова добруджанска трибуна“. За предстояща промяна в ръководството информира всекидневникът. За днес е свикано съвещание на Съвета на директорите. На него трябва да бъде взето решение за свикване на Общо събрание. Очакванията са за изпълнителен директор да бъде избран Тодор Гикински, а Детелина Николова да бъде избрана за прокурист. ВиК – Добрич е акционерно дружество, в което мажоритарен собственик е държавата чрез Министерство на регионалното развитие и благоустройството. В този смисъл принципалът взема решения. Ще бъде създаден туристически маршрут „Залдапа-Суходолие-Карсиум“, пише изданието. Проектът е трансграничен по програма INTERREG V-A Румъния-България 2014-2020 г. Партньори в проекта са община Хършова в Румъния, която е водеща, община Крушари, Музеят за национална история и археология в град Констанца и Регионалният исторически музей в Добрич. Проектът включва различни дейности, като реставрация, консервация на исторически обекти, както и разработване на туристически маршрути. Курортният комплекс „Албена“ ще е отново домакин на международен фолклорен фестивал „Морско надиграване и надпяване“, съобщава вестникът. Това ще бъде третото му издание. Фестивалните дни са от 1 до 4 септември. Очакват се и групи от Румъния. За участие са се записали групи от всички краища на страната. \r\nОдобрени са две предложения за трансгранични проекти на Генерал Тошево, съобщава другият регионален вестник „Добруджанска трибуна“. Първият проект е свързан с развитието на туристическия потенциал, опазването и съхранението на природно-културното наследство на региона. Партньор е община Мурфатлар. Вторият проект е озаглавен „Споделеното наследство на Добруджа – иновации и приемственост“. Целта е защита и популяризиране на общото природно-културно наследство в трансграничния район. Водещ партньор е Община Генерал Тошево. Приходната агенция проверява търговците на риба в Добрич, съобщава изданието. Масираните проверки на приходната агенция по Северното ни Черноморие са обхванали и търговците на риба и рибни продукти в областния център. Осъществен е контрол на рибна борса и 6 рибни магазина, разположени в района на Кооперативен пазар, ЖК „Добротица“ и други места в Добрич. Целта на проверките е да се установи отчитат ли търговците на риба реално извършените продажби на фискалните устройства. По време на осъществения контрол са съставени 3 акта за установяване на административно нарушение, в случаите разлика в касовата наличност.", "date": "2017.08.10", "title": "Преглед на основните теми в добруджанския печат"}
{"url": "http://www.focus-news.net/news/2017/08/10/2424269/politico-niderlandiya-othvarli-obvineniyata-na-belgiya-otnosno-skandala-sas-zarazenite-yaytsa.html", "text": "В сряда властите в Нидерландия отхвърлиха критиката на Белгия, че от ноември миналата година са крили информацията за фипронила в яйцата, пише вестник Politico. \r\nБелгийският министър на земеделието Дениз Дюкарме заяви пред парламента, че нидерландската агенция за безопасността на храните е получила първите данни за забранените инсектициди в яйцата още през ноември 2016г. \r\nИнспекторът от нидерландската агенция Роб ван Линт коментира, че наистина са получили данни за това през ноември. По това време обаче не е имало индикации, че ситуацията засяга безопасността на храните. \r\nОсвен това Ван Линт не уточни защо неговата агенция не е споделила тези данни с Белгия по-бързо миналия месец.  Мария Динкова", "date": "2017.08.10", "title": "Politico: Нидерландия отхвърли обвиненията на Белгия относно скандала със заразените яйца"}
{"url": "http://www.focus-news.net/news/2017/08/10/2424270/kmetat-na-sofiya-yordanka-fandakova-horata-da-podavat-signali-za-opasni-darveta-teche-zasilena-kampaniya-po-premahvaneto-im.html", "text": "Нека хората да подават сигнали за опасни дървета, тече засилена кампания по премахването им. Това каза кметът на София Йорданка Фандъкова в предаването „Денят започва“ по БНТ. Във връзка с последния инцидент в столицата, при който клон от дърво падна и уби на място човек, Фандъкова коментира: „Когато става въпрос за инциденти не само имам притеснения, съответно търсим причините и решенията“. „Тежкият инцидент вчера стана на частен терен, за съжаление в последните дни има случаи, в които падат и здрави дървета. Ежегодно се извършва почистване на сухи и опасни дървета и клони. Тече засилена кампания по почистване. Вчера голяма част от медиите отразиха работата на дирекция „Зелени системи“ в това отношение“, поясни тя.\r\nЙорданка Фандъкова подчертаем че в столицата има хиляди дървета, като постоянно се садят нови. „Дърветата имат своя живот, климатичните промени също се отразяват, Търся мнението на най-добрите специалисти, за да поддържаме жива и в добро състояние зелената система. Когато трябва да се отстрани дърво, особено, когато е видимо здраво, това предизвиква много дискусии и трябва да се действа внимателно“, коментира кметът.\r\n„Поддържането на зелените системи се прави съгласно всички изисквания.  Прочистват се опасните дървета и сухи колони, ще продължим през август и септември. В края на септември и октомври започваме засаждане на нови дървета“, добави тя. \r\nНа въпрос трябва ли хората да са по-активни хората в подаването на сигнали, Йорданка Фандъкова заяви: „Моята молба е да подават. Това са стотици хиляди дървета. Най-опасни са тези по улиците, булевардите, покрай училищата и детски градини. Тече процедура за избор на изпълнител за обследване на здравите дървета, за да може по тези места, които са особено рискови, да се обследват и ако има опасност да се предприемат мерки. Тече подмяната на растителността в последните години“, добави Фандъкова.", "date": "2017.08.10", "title": "Кметът на София Йорданка Фандъкова: Хората да подават сигнали за опасни дървета, тече засилена кампания по премахването им"}
{"url": "http://www.focus-news.net/news/2017/08/10/2424271/ria-novosti-broyat-na-zhertvite-ot-zemetresenie-v-kitay-dostigna-20-dushi.html", "text": "Броят на жертвите от разрушителното земетресение, което удари югозападната китайска провинция Съчуан във вторник, достигна 20 души, а 431 са пострадалите, предава РИА Новости.\r\n„Към 12 ч. местно време  (7 ч. българско време) в четвъртък броят на загиналите при земетресението с магнитуд 7 е достигнал 20 души, а общо 431 са пострадалите“, съобщи местната администрация.  Мария Динкова", "date": "2017.08.10", "title": "РИА Новости: Броят на жертвите от земетресение в Китай достигна 20 души"}
{"url": "http://www.focus-news.net/news/2017/08/10/2424272/blagoevgrad-tbilisi-big-bend-shte-otkrie-dneshnata-festivalna-vecher-na-mezhdunarodniya-bansko-dzhaz-fest.html", "text": "Продължава ХХ юбилейно издание на Международния Банско Джаз Фест. Това съобщи за Радио „Фокус“ – Пирин д-р Емил Илиев, основател и организатор на фестивала. Той посочи, че в днешната фестивална вечер ще бъде открита Тбилиси Биг Бенд от Грузия с диригент Гиви Гачечиладзе. През 2006 година бендът получава голямата награда в категорията „Най-добър Биг бенд“ на международния джаз фестивал в Монте Карло, където солистката на бенда Майя Бараташвили е отличена в категорията „Най-добра вокална джа изпълнителка“. \r\nОрганизаторът допълни, че втори на сцената днес ще излезе пианистът Марио Станчев, който родом е от България, но е един от най-популярните джаз музиканти във Франция. Заедно с пианиста ще излязат и други първокласни музиканти: Лоран Блументал, който свири на саксофон; Христо Йоцов – барабанист; Димитър Карамфилов – бас; Стоян Янкулов – барабанист. Д-р Илиев отбеляза, че фестивалната вечер днес ще бъде закрита от Фредерик Виал, Тома Кордоли, Йоан Сера и Маги Алексиева – Мей.\r\nНатали СТЕФАНОВА", "date": "2017.08.10", "title": "Благоевград: Тбилиси Биг Бенд ще открие днешната фестивална вечер на Международния Банско Джаз Фест"}
{"url": "http://www.focus-news.net/news/2017/08/10/2424273/kaloyan-pargov-bsp-neshto-kutsa-po-otnoshenie-na-politikata-v-stolichna-obshtina-svarzana-sas-zelenite-sistemi.html", "text": "Нещо куца по отношение на политиката в Столична община, свързана със зелените системи. Това заяви председател на Градската структура БСП – София Калоян Паргов в предаването „Денят започва“ по БНТ. Във връзка с последния инцидент в столицата, при който клон от дърво падна и уби на място човек, Паргов коментира: „Съболезнования към близките. Това е поредният случай. Когато това се случи веднъж, това е случайност. Когато стане втори път, то е съвпадение, но когато вече имаме трети случай, той вече е тенденция. Това буди притеснения и  говори, че нещо куца по отношение на политиката в Столична община, свързана със зелените системи“. \r\n„Циничен е съветът на Столична община, хората които имат големи, стааи дървета в дворовете си, да предприемат навременни мерки, а ако не знаят какво да направят, да се обръщат към Столична община“, добави Паргов. По думите му е цинично, защото едва ли ние всичките сме специалисти по дендрология, за да знаем в какво състояние са тези дървета Паргов заяви, че очевидно нещо не е както трябва в контрола по отношение на растителността.\r\nСпоред Паргов Столична община винаги се оправдава с климатичните условия.", "date": "2017.08.10", "title": "Калоян Паргов, БСП: Нещо куца по отношение на политиката в Столична община, свързана със зелените системи"}
{"url": "http://www.focus-news.net/news/2017/08/10/2424274/gen-kircho-kirov-islyamska-darzhava-shte-polozhi-usiliya-da-poddarzha-naprezhenieto-v-evropa-vapreki-spokoynite-letni-mesetsi.html", "text": "Групировката „Ислямска държава“ ще положи усилия да поддържа напрежението в Европа въпреки спокойните летни месеци. Това каза в сутрешния блок „Добро утро, България“ на Радио „Фокус“ бившият директор на Националната разузнавателна служба ген. Кирчо Киров по повод вчерашното нападение над френски военнослужещи в Париж. По думите му, загубите, които джихадистите търпят от водената коалиция срещу тях в Сирия, ще доведат до изнасяне дейността на терористите извън територията на Близкия Изток. \r\nНе трябва да се очаква че интензитетът на терористичните нападения ще намалее, подчерта ген. Киров. „Във всички случаи пораженията, които групировката „Ислямска държава“ търпи, ще доведат до отражение в тяхната терористична дейност. Може да се счита, че в някаква степен тази терористична дейност ще бъде повлияна от действията на коалицията. Смятам, че те ще намаляват като възможности за реализация на терористични действия, но в същото време тези действия едва ли ще намалеят по интензитет, защото това е еквивалент на пораженията, които ИДИЛ търпи по фронтовете в Ирак и Сирия“, обясни той. Ген. Кирчо Киров допълни, че предизвикателство пред европейските служби за сигурност ще бъде борбата със саморадикализиралите се „вълци-единаци“, силно повлияни от идеологията на джихадистите.", "date": "2017.08.10", "title": "Ген. Кирчо Киров: „Ислямска държава“ ще положи усилия да поддържа напрежението в Европа въпреки спокойните летни месеци"}
{"url": "http://www.focus-news.net/news/2017/08/10/2424275/interfaks-ministrite-na-vanshnite-raboti-na-rusiya-i-tayland-sa-obsadili-situatsiyata-okolo-severna-koreya.html", "text": "Руският министърът на външните работи Сергей Лавров и неговият тайландски колега Дон Праматвинай са обсъдили ситуацията около Северна Корея, предава Интерфакс. \r\n„Ние обсъдихме също така редица регионални въпроси, говорихме и за Северна Корея“, отбеляза Праматвинай. \r\n„И Русия, и Тайланд подкрепят централната роля на ООН за разрешаването на глобалните проблеми, подкрепят мирните начини за разрешаването на конфликтите и кризите на основата на устава на ООН“, подчерта Лавров.  Мария Динкова", "date": "2017.08.10", "title": "Интерфакс: Министрите на външните работи на Русия и Тайланд са обсъдили ситуацията около Северна Корея"}
{"url": "http://www.focus-news.net/news/2017/08/10/2424276/denyat-10-avgust-v-svetovnata-istoriya.html", "text": "През 1539 г. френският крал Франциск І въвежда френския език като официален в страната. \r\nНа тази дата през 1920 г. е подписан е Севърският мирен договор в парижкото предградие Севър, между държавите победителки в Първата световна война 1914–1918 г. и Османската империя. През 1913 г. с подписването на мирния договор в Букурещ е сложен край на втората балканска Междусъюзническа война. \r\n2014 г.\r\nВ Япония са отменени 800 полета и са евакуирани над половин милион човека поради връхлитащия тайфун „Халонг“, който още в началото взима няколко жертви.\r\n2014 г.\r\nВ техеранското летище Мехрабад в Иран се разбива при опит за излитане самолет Антонов Ан-140 на компания Taban Air. Всичките 40 пътници и 8-членният екипаж загиват.\r\n2013 г.\r\nВ Москва стартира 14-тото Световното първенство по лека атлетика от 10 до 18 август.\r\n2012 г.\r\nМохамед Макриф е избран за временен президент на Либия.\r\n2011 г.\r\nМинистърът на външните работи на Турция Ахмет Давутоглу издига уптиматум пред президента на Сирия Башар ал-Асад да прекрати силовите акции срещу мирното население и да насрочи точна дата за парламентарните избори. В противен случай Турция ще го обяви за нелегитимен, както направи с Муамар Кадафи.\r\n2001 г.\r\nКралят на Камбоджа Нородом Сианук подписва закон за създаването на Международен трибунал за престъпленията на режима на Червените кхмери.\r\n1990 г.\r\nДванадесет арабски държави гласуват да се противопоставят на Ирак с военна сила.\r\n1990 г.\r\nКосмическият кораб “Магелан” достига Венера след 15 месечно пътуване.\r\nСондата Магелан е изстреляна на 4 май 1989 г. и достига до Венера на 10 август 1990 г. Мисията подпомага изучаването на формите на релефа, тектоничните процеси, ерозията, химическите процеси и вътрешната структура на Венера. “Магелан” показва на учените планета от земен тип, но с различна тектонична структура. Повече от 85% от повърхността на Венера е покрита от вулканични потоци, остатъци от силно деформиран планински пояс. Заедно с високата повърхностна температура (475°C) и високото атмосферно налягане (92 бара), липсата на вода прави ерозията значително бавен процес и повърхностните забележителности могат да съществуват стотици милиони години. Космическият кораб “Магелан” на NASA приключва своята успешна мисия на планетата Венера, след като му е подадена команда да се гмурне в плътните атмосферни слоеве на планетата на 11 октомври 1994 г. Апаратът картографира 98% от повърхността и събира много данни за планетата.\r\nТъй като Венера е покрита от много плътна непрозрачна облачна покривка, е невъзможно да бъдат използвани конвенционалните оптични камери за получаване на изображения на повърхността. Затова “Магелан” използва изключително сложен радар за създаването на много точна и детайлна карта на планетата през тези четири години на орбита – от 1990 до 1994 г. След приключването на тази част от мисията, “Магелан” създава глобална карта на гравитационното поле на Венера. Контролът на полета тества и нова маневрираща техника, в която се използва атмосферата на планетата за забавяне или насочване на кораба.\r\n1921 г.\r\nФранклин Делано Рузвелт е почти изцяло парализиран от пристъп на полиомиелит. Успява да се пребори с болестта и през 1932 г. печели президентските избори в САЩ. Той е единственият президент в историята на САЩ, заемал този пост четири пъти - до смъртта си през 1945 г.\r\n1920 г.\r\nПодписан е Севърският мирен договор в парижкото предградие Севър, между държавите победителки в Първата световна война 1914–1918 г. и Османската империя. Чрез договора се узаконява териториалното разпокъсване на Османската империя. Североизточните райони на Турция преминават към Армения. В югоизточните й части се предвижда създаването на кюрдска държава под протектората на Англия. Върху Босфора и Дарданелите се установява международен контрол. Южната част на Мала Азия е разделена между Франция и Италия на сфери на влияние. Договорът отново потвърждава действието на режима на капитулациите. Това, както и наложеният външен финансов контрол, засилва възможността за намеса на западноевропейските държави във вътрешния живот на Турция. Договорът задължава Турция да намали своите въоръжени сили на 50 000 души. Кемалистката националноосвободителна революция довежда до ревизирането на Севърския мирен договор на Лондонската конференция (1921 г.). Той окончателно престава да действа след подписването на Лозанския мирен договор през 1923 г.\r\n1913 г.\r\nС подписването на мирния договор в Букурещ е сложен край на втората балканска Междусъюзническа война. България претърпява поражение от бившите си съюзници Гърция, Сърбия, Черна гора, Румъния и е принудена да се лиши от много свои територии, някои от които никога повече не влизат в пределите на българската държава.\r\n1846 г.\r\nОснован е Смитсъновия институт. Това е голям научно-изследователски център и най-големият музеен комплекс в света - включва 16 музея и галерии с над 142 млн. експоната и националния зоопарк. Изграден е със средства, завещани на САЩ от британския учен Джеймс Смитсън (1765-1829) с цел да се \"умножава и разпространява познанието\".\r\n1833 г.\r\nВъзниква Чикаго. В началото Чикаго е малко селце на име Уинди сити с не повече от 200 жители.\r\n1792 г.\r\nПо време на Френската революция над 1000 души са убити, когато тълпата превзема двореца Тюйлери в Париж и избива швейцарската гвардия. Крал Людвиг ХVІ е арестуван, монархията е премахната. Великата френска революция се води в годините между 1789 – 1799 г. Чрез революцията се осъществява промяна на политическата и обществена система в страната. По време на революцията Франция е трансформирана от абсолютна монархия в република. В продължение на десетте години на революция политическата и социална система, утвърдена във Франция в годините преди 1789 г., е последователно заменяна с различни управленски режими. Въпреки че нито един от режимите не просъществува повече от 4 години, всички те дават отражение върху формирането на новата политическа система във Франция. Сред утвърдените инициативи на управлението са обособяване на редица законопроекти за установяване на правата на гражданите, налагане на законова равнопоставеност между жителите на страната, преобразуване на държавната администрация и законовия кодекс. Много от тези изменения в държавното управление са възприети и в други европейски страни.\r\n1675 г.\r\nПоложен е основният камък на Кралската обсерватория в Гринуич, Южен Лондон, създадена по заповед на крал Чарлз II, за да се задълбочат познанията за звездите за нуждите на корабоплаването.\r\n1539 г.\r\nФренският крал Франциск І въвежда френския език като официален в страната. Той заповядва всички документи да се съставят на френски език, а не както до тогава - на латински.На тази дата са родени:\r\n1960 г.\r\nРоден е Антонио Бандерас - испански актьор. Първоначално участва в телевизионни филми и театрални постановки. Първата му роля в киното е във филма на П. Алмодовар “Лабиринт на страстта\" (1982 г.), след което става един от любимите актьори на известния режисьор и изпълнява главни роли в много филми на Алмодовар: \"Матадор\" (1986 г.), \"Жени на ръба на нервна криза\" (1988 г.), \"Ела, завържи ме!\" (1989 г.). През 1992 г. е поканен да работи в САЩ. Първата роля, с която прави впечатление в Холивуд, е тази от филма \"Филаделфия\" (1993 г.). През 1995 г. участва в хитовите филми \"Атентатори\", \"Не разговаряй с непознати\", \"Десперадо\", донесли му световна слава. Бандерас участва още във филмите: \"Евита\" (1996 г.), \"Маската на Зоро\" (1998 г.), \"Тринадесетият воин\" (1999 г.), \"Първороден грях\" 2001 г., \"Деца шпиони-2” (2002 г.), \"Фатална жена\" (2002 г.), \"Имало едно време в Мексико\" (2003 г.).\r\n1913 г.\r\nРоден е Волфганг Паул - германски физик. Той учи физика в Берлинския университет, където е повлиян от Ханс Копферман, специалист по структура на спектралните линии и ядрените моменти. Двамата работят заедно 16 години. Паул защитава докторат върху определянето на ядрените моменти на берилия в началото на Втората световна война. Професор е в Бонския университет и директор на Физическия институт от 1952 г. Разработва нови методи и инструменти в областта на спектроскопията с висока точност (т. нар. йонен уловител). Консултант е от 1959 г. и директор на Отдела по ядрена физика (1964-1967 г.) в Европейската организация за ядрени изследвания (ЦЕРН) в Женева. Работи в областта на неутронната физика. Обявява се против ядреното оръжие. През 1957 г. е един от \"Гьотингенските осемнадесет\" (водещи германски физици, които отказват да работят за усъвършенстване на оръжейното производство и са против ядреното въоръжаване на германската армия). Получава Нобелова награда за физика през 1989 г., заедно с Х. Дж. Демелт.\r\n1912 г.\r\nРоден е Жоржи Амаду - бразилски писател, общественик, член на Бразилската литературна академия (1961 г.), член на Световния съвет за мир. В първите си романи епопеи \"Какао и кръв\" (1933 г.) и \"Пот\" (1934 г.) почти документално отразява класово осъзнаване на работниците. В цикъла \"Романи за Баиа\", използвайки фолклора на бразилските негри, поетизира живота и борбата на бедняците: \"Жубиаба\" (1935 г.), \"Мъртво море\" (1936 г.) и др. В средата на 30-те години на ХХ в. участва в борбата на Национално-освободителния алианс. След като полк. Варгас установява диктатура (т. нар. \"режим на черните полковници\"), Амаду е арестуван (1937-1938 г.), а по-късно емигрира в Аржентина (1941-1942 г.). Пише биографични книги за поета романтик А. Кастро Алвис и ръководителя на Бразилската компартия Л. К. Престес, дилогията: \"Безкрайните земи\" (1943 г.), \"Град Илеус\" (1944 г.). Депутат е в Националния конгрес (1945 г.). Публикува романа \"Червени залези\" (1946 г.). От 1948 г. до 1952 г. живее в емиграция (Париж, където е повлиян от творчеството на Жан-Пол Сартър и Л. Бунюел и Москва) . Творчество: роман “Подземията на свободата\" (1952 г.), романа \"Доня Флор и нейните двама съпрузи\" (1966 г., екранизиран от Бразилската телевизия), сборник с повести \"Старите моряци\" (1961 г.) и \"Нощни пастири\" (1964 г.) въвежда фолклорни елементи от афро-бразилската култура и фантастични елементи от африканските религиозни практики. Умира на 6 август 2001 г. в Салвадор, Бразилия.\r\n1902 г.\r\nРоден е Арне Тиселиус - шведски биохимик, член на Шведската академия на науките (от 1956 г. неин президент). Лауреат на Нобелова награда за физиология и медицина от 1948 г. През 1938-1968 г. е професор по биохимия и директор на Биохимичния институт. Систематизира методите на електрофоретичните и хроматографските изследвания на високомолекулни съединения. Доказва комплексната природа на белтъчното съсирване на кръвта.Умира на 29 октомври 1971 г.\r\n1874 г.\r\nРоден е Хърбърт Кларк Хувър - американски политик, 31-ият президент на САЩ (1929-1933 г.), републиканец. През 1919-1923 г. ръководи Американската агенция за помощ, а през 1921-1928 г. е министър на търговията. По време на неговия президентски мандат САЩ преживяват “Голямата депресия”, пазарът е в стагнация, а икономиката - в колапс. Умира на 20 октомври 1964 г. в Ню Йорк.\r\n1873 г.\r\nРоден е Уилям Ърнест Хокинг - американски философ, представител на персонализма. Професор е в Калифорнийския (1906-1908 г.), в Йейлския (1908-1914 г.) и в Харвардския (1914-1943 г.) университет. Според Хокинг светът е съвкупност от идеални същности - човешки съзнания, които са част от Абсолюта - световно съзнание, благодарение на което е възможна взаимната комуникация между съзнанията. Всяка личност е активно начало, което твори действителност. Същевременно причина за това творчество е Върховната личност, Бог. Обявява ученията, които изключват божеството, за лъжливи. В “Науката и идеята за Бога” (1944 г.) се стреми да докаже, че науката познава само особеното, частното, а всеобщото се постига само в религиозния опит. Според него атеистичният светоглед неизбежно води до съзнанието за безсмислеността на битието и човешкото общество, отказало се от Бога. За идеите на Хокинг е характерна връзката между елементи от субективния и обективния идеализъм. Той умира на 12 юни 1966 г. в Медисън, Ню Хемпшир, САЩ.\r\n1865 г.\r\nРоден е Александър Константинович Глазунов - руски композитор, диригент, общественик и музикален деятел. Учи композиция при Н. А. Римски-Корсаков в Петербургската консерватория. Професор (от 1899 г.) и ректор (1905-1928 г.) на Петербургската консерватория. Започва да се проявява като диригент от 1888 г. Един от най-големите руски композитори, продължаващи традициите на \"Могъщата група\" и Чайковски. Творчеството му засяга всички области на музиката. Автор е на бляскаво инструментирани 9 симфонии, кантати, сюити, увертюри и др. Довършва заедно с Римски-Корсаков операта \"Княз Игор\" от Бородин. Умира на 21 март 1936 г. в Париж.\r\n1810 г.\r\nРоден е Камило Бенсо Кавур - италиански държавник, общественик и дипломат на Пиемонт (Сардинското кралство) и Италия от епохата на обединяването и. Идеолог и лидер на буржоазното дворянство и умерено-либералната монархическа буржоазия. Завършва Военната академия в Торино (1829 г.). Заедно с Ч. Балбо основава вестник “Рисорджименто”, орган на умереното либерално движение. По време на Революцията (1848-1849 г.) е депутат в парламента. Изпълнява длъжността министър на земеделието и търговията (1850-1852 г.), министър на финансите (1851-1852 г.) и министър-председател на Пиемонт (1852-1861 г.). Вътрешната политика на Кавур е насочена към буржоазни преобразования в икономическата и политическата структура на Пиемонт. Правителството му прокарва и много антиклерикални реформи (преобразува църковното законодателство, разтуря религиозните органи и одържавява имуществото им). Политиката на Кавур помага за развитието на капиталистически отношения в Пиемонт и разширяване на либерално-буржоазния слой. Негова крайна цел е обединението на Италия под егидата на Савойската династия. Чрез ловки дипломатически маневри успява да предизвика Австрия да воюва с Пиемонт (1859 г.). По време на войната прави опит да освободи Ломбардия и Венеция с помощта на Франция, но сепаратисткият договор между Франция и Австрия попречва на плановете му. Благодарение на енергичните действия на Кавур и с помощта на армията на Гарибалди всички италиански земи се обединяват и е провъзгласено Италианското кралство (март 1861 г.), а Кавур става първият министър-председател на Италия.Умира на 6 юни 1861 г.\r\n1792 г.\r\nРоден е Пьотър Александрович Плетньов - руски поет, литературен критик, академик в Петербургската Академия на Науките (1841 г.). Завършва Петербургския педагогически институт. В периода 1942-1849 г. е професор по литература, а през 1840-1861 г. и ректор на Петербургския университет. В годините между 1838-1846 г. издава сп. \"Съвременник\". Поезията му се развива основно в традициите на В. А. Жуковски, К. Н. Батюшков. Плетньов създава предимно елегии. Автор е на статиите \"Бележка за съчиненията на Жуковски и Батюшков\" (1822 г.), \"Шекспир\" (1837 г.), \"Чичиков, или “Мъртви души\" от Гогол\" (1842 г.). Поддържа приятелски отношения с Жуковски, Н. В. Гогол, А. С. Пушкин, който му посвещава романа в стихове \"Евгений Онегин\". Умира на 29 декември 1865 г. в Париж.На тази дата умират:\r\n2001 г.\r\nУмира Станислав Йосифович Ростоцкий - руски режисьор. Той е роден на 21 април 1922 г. в Рибинск.От 1952 г. работи в студия \"Максим Горки\". Темата за руското село и за сложността на човешките взаимоотношения в него присъства във филмите \"Земя и хора\" (1956 г.) и \"Това се случи в Пенково\" (1959 г.). Военните му филми преодоляват господстващите клишета и акцентират на формирането и утвърждаването на човешкия характер на фронта и в тила - \"Майски звезди\" (1960 г.), \"На седемте вятъра\" (1962 г.), \"А утрините тук са тихи …\" (1972 г.). Проникването в съкровената същност на човешкия характер, в отстояването на личната позиция на фона на течащия многообразен живот е разкрито убедително в \"Ще доживеем до понеделник\" (1968 г.), \"Белият Бим Черното ухо\" (1977 г.). На постоянния си актьор Вячеслав Тихонов посвещава (под псевдонима Степан Степанов) филма портрет \"Професия - киноактьор\" (1980 г.). Снима екранизации и исторически филми - \"Герой на нашето време\" (1967 г.), \"Ескадронът на летящите хусари\" (1981 г.), \"И на камъните расте трева\" (1986 г.), \"Из живота на Фьодор Кузкин\" (1989 г.).\r\n1945 г.\r\nУмира Робърт Годар - американски учен. Той е роден на 5 октомври 1882 г. във Вустър, Масачусетс. Директор е на Изследователското авиационно бюро при министерството на ВМФ на САЩ в периода 1942-1945 г. От 1914 г. до 1940 г. получава 83 патента за изобретения в областта на ракетната техника, а след смъртта му на негово име са регистрирани още 131 патента от неговия архив. Опити с кислородно-въглеводородно течно гориво Годар започва през 1920 г., а стендови изпитания с ракетни двигатели с течно кислородно гориво - от 1921 г. През 1926 г. изстрелва ракета с течно гориво (течен кислород и газолин). В следващите години разработва и изпитва редица ракети с течно гориво. Името на Годар носи кратер на обратната страна на Луната.\r\n1706 г.\r\nУмира Фьодор Алексеевич Головин - руски дипломат и държавник, адмирал (1700 г.), граф (1702 г.). Подписва Нерчинския договор с Китай (1689 г.), който открива Китайската империя за руска търговия. Отличава се при обсадата на Азов (1696 г.), придружава Петър Велики при пътуването му на Запад. Заема високи длъжности (гл. адмирал, канцлер, фелдмаршал) и ръководи външната политика на Русия. По времето, когато е канцлер, създава статута на постоянните руски представители (посланици) в чужбина.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.10", "title": "Денят 10 август в световната история"}
{"url": "http://www.focus-news.net/news/2017/08/10/2424277/vav-vsichki-eparhii-na-balgarskata-pravoslavna-tsarkva-prodalzhava-da-se-otsluzhva-vechernya-s-moleben-kanon-na-presveta-bogoroditsa.html", "text": "Във всички епархии на Българската православна църква продължава да се отслужва Вечерня с Молебен канон на Пресвета Богородица. Богослужението в храм „ Св. Вмца Неделя” , град Смолян, ще бъде оглавено от Негово високопреосвещенство Пловдивския митрополит Николай, предаде репортер на Агенция \"Фокус\". То ще се извърши пред чудотворния образ на иконата \"Св. Богородица - Златна ябълка\".\r\nВ София, с благословението на Негово светейшество Българския патриарх и Софийски митрополит Неофит, Молебният канон в църквата  \"Успение на Пресвета Богородица\", град Кюстендил, ще бъде отслужен от Негово високопреподобие архимандрит Василий - протосингел на Софийска епархия.\r\n Началото е в 18.00 часа. \r\nНикола ПЕТКОВ", "date": "2017.08.10", "title": "Във всички епархии на Българската православна църква продължава да се отслужва Вечерня с Молебен канон на Пресвета Богородица"}
{"url": "http://www.focus-news.net/news/2017/08/10/2424278/ministar-nikolina-angelkova-nedopustimo-e-da-ima-taksa-prazen-stol-po-izrichno-razporezhdane-na-premiera-napravihme-palna-proverka-na-zavedenieto-v-sozopol.html", "text": "Недопустимо е да има такса „Празен стол“, по изрично разпореждане на премиера направихме пълна проверка на заведението в Созопол. Това коментира министърът ма туризма Николина Ангелкова в предаването „Здравей, България“ по Нова телевизия във връзка с начислена такса „Празен стол” в ресторант в заведение в Созопол, поискало от туристи пари за незаети места. На разпространена в интернет касова бележка се вижда как за четири резервирани, но незаети стола, ресторантът е начислил по 20 лева, или общо 80 лева. Собственикът на заведението Тони Матеев заяви, че клиентите са се държали агресивно. По думите му подобна такса е лоша ресторантьорска практика, която по принцип не прилагат. „Този случай е единичен и е породен заради агресивно поведение. Това, че жената не желае да се включи в пряк ефир е показателно. Не е вярно, че сме били уведомени, че ще са по-малко”, заяви Матеев и допълни, че това действие и било грешка и реакцията им не е била правилна.\r\n„Недопустимо е да има такса „Празен стол”. Още снощи по изрично разпореждане на премиера направихме пълна проверка на заведението. За мен е учудващо и като потребител, и като министър как може да се начислява подобна такса. Това са рискове, които трябва да се калкулират”, заяви министърът на туризма Николина Ангелкова.\r\n„Това е неприятна и лоша практика за имиджа на българския туризъм и ние ще бъдем безкомпромисни към всяко едно нарушение, независимо дали то се случва за първи път”, допълни тя.\r\n„Макар и единични случаи, това са нелоялни търговски практики и във всеки конкретен казус ще реагираме. Извършихме проверка, ще има административна санкция за това, че без да е отразено в менюто, се начислява такава услуга и тя се представя в касов бон”, коментира от своя страна Димитър Маргаритов, председател на Комисията за защита на потребителите.", "date": "2017.08.10", "title": "Министър Николина Ангелкова: Недопустимо е да има такса „Празен стол“, по изрично разпореждане на премиера направихме пълна проверка на заведението в Созопол"}
{"url": "http://www.focus-news.net/news/2017/08/10/2424279/mvr-chetirima-dushi-sa-zaginali-pri-katastrofi-prez-izminaloto-denonoshtie-v-stranata.html", "text": "Четирима души са загинали при катастрофи през изминалото денонощие, съобщиха от пресцентъра на МВР. В страната са станали 19 пътнотранспортни произшествия, при които има 25-ма ранени, а двама са с опасност за живота. \r\nНа територията на столицата са регистрирани четири пътни инцидента, при които има трима души ранени.", "date": "2017.08.10", "title": "МВР: Четирима души са загинали при катастрофи през изминалото денонощие в страната"}
{"url": "http://www.focus-news.net/news/2017/08/10/2424280/ekathimerini-v-gartsiya-e-zadarzhan-mazh-zapodozryan-za-predizvikvaneto-na-16-gorski-pozhara.html", "text": "В сряда 24-годишен мъж остана в ареста заради повдигнати обвинения за умишлени палежи, след като властите го свързаха с 16 пожара в различни части на гръцката област Атика, пише вестник Ekathimerini. \r\nМеждувременно противопожарните служби и гръцката полиция продължават да бъдат в режим на готовност, след като във вторник вечерта в северозападната част на областта Атина избухна пожар,  който вероятно също е резултат от палеж. \r\nСилните ветрове в сряда разпалваха пламъците на горския пожар във Фтиотида, в централата част на страната, затруднявайки усилията на пожарникарите да потушат  огъня.  Мария Динкова", "date": "2017.08.10", "title": "Ekathimerini: В Гърция е задържан мъж, заподозрян за предизвикването на 16 горски пожара"}
{"url": "http://www.focus-news.net/news/2017/08/10/2424281/svetoslav-mihaylov-parvoto-izdanie-na-festivala-burgas-jam-sabira-nay-populyarnite-maystori-na-kitarata-v-morskiya-grad.html", "text": "Първото издание на фестивала „Burgas Jam\" събира най-популярните майстори на китарата в морския град. Това каза в сутрешния блок „Добро утро, България“ на Радио „Фокус“ организаторът на събитието Светослав Михайлов. По думите му посетителите ги очаква уникално по рода си преживяване, като идеята на организаторите е догодина фестивалът да се проведе в рамките на два дни. \r\n„На една сцена ще поканим едни от най-популярните и добри китаристи в момента в страната. Който е гледал китарни концерти, е запознат с това как ще премине събитието. Ще има една хаус банда, която ще е акомпанирана от всички китаристи, който ще изпълнят по две парчета. Накрая ще направим общ jam с всички участници и най-интересното ще бъде на финала на концерта. За тогава сме предвидили масово свирене и събиране на около 80-100 души-китаристи и ще изсвирим парче заедно“, обясни той. Светослав Михайлов добави, че всички, които отидат на фестивала с китара, няма да е необходимо да си купуват билет.", "date": "2017.08.10", "title": "Светослав Михайлов: Първото издание на фестивала „Burgas Jam\" събира най-популярните майстори на китарата в морския град"}
{"url": "http://www.focus-news.net/news/2017/08/10/2424282/dimitar-margaritov-kzp-restorantyorat-ot-sozopol-shte-bade-sanktsioniran-za-taksata-prazen-stol.html", "text": "Комисията за защита на потребителите (КЗП) ще наложи санкция на заведението в Созопол за предявената претенция за такса „празен стол”. Това каза председателят на комисията Димитър Маргаритов пред Нова ТВ във връзка с начислена такса „Празен стол” в заведение в Созопол, поискало от туристи пари за незаети места, съобщиха от пресцентъра на КЗП. \r\n„Още вчера извършихме проверка. Санкция ще има по Закона за туризма за това, че без да е отразено в менюто, се начислява такава услуга и на потребителя се представя документ с цел той да извърши плащане. Тъй като в него е вписана услуга, която не се предлага в менюто, това само по себе си е нарушение”, коментира Маргаритов. \r\n„Ще припомня случай от миналата година, когато ресторант се опитваше да начислява т.нар. „такса дете” за това, че Вашето дете си играе в заведението. Тогава ние бяхме безкомпромисни. Санкционирахме този търговец, който също призна своята вина. Макар и единични случаи, това са нелоялни търговски практики и във всеки конкретен казус ще реагираме. Хубавото е, че и потребителите са активни и сигнализират, включително чрез социалните мрежи,” добави председателят. \r\nВ заключение Маргаритов подчерта, че тези случаи са изолирани, но изключително неприятни. „Винаги съм казвал, че макар и да са малко нарушенията в туризма, всяко едно от тях е в състояние да придобие такава обществена значимост, защото провалянето на почивката или на най-важните елементи от нея е проблем”, каза той и допълни, че в момента по нашето Черноморие има милиони туристи и според него като цяло стандартът е на сравнително добро ниво.", "date": "2017.08.10", "title": "Димитър Маргаритов, КЗП: Ресторантьорът от Созопол ще бъде санкциониран за таксата „празен стол”"}
{"url": "http://www.focus-news.net/news/2017/08/10/2424283/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК).\r\nНавсякъде времето е ясно и слънчево с изключение на Стара планина и Пампорово, където е облачно. Тихо е,  духа слаб вятър на връх Ботев. Температурите са между 9 и 18 градуса. Работят втора и четвърта линия в Пампорово, кабината на Боровец и на Банско. От ПСС предупредиха, че между Бъндеришка поляна и хижа „Вихрен“ пътят е затворен и преминаването се осъществява пеша само през деня. Информация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017.08.10", "title": "ПСС: Добри са условията за туризъм в планините"}
{"url": "http://www.focus-news.net/news/2017/08/10/2424284/yambol-8-godishno-momiche-e-sas-samnenie-za-komotsio-sled-sbivane-mezhdu-detsa-v-grada.html", "text": "Две деца пострадаха при сбиване с  по-големи момчета в Ямбол, съобщиха за Радио „Фокус” – Сливен от Областната дирекция на МВР – Ямбол. Инцидентът станал около 20.00 часа вчера пред магазин на голяма търговска верига в града. Децата: две момчета и момиче, предизвикали по-големи ученици, като ги обиждали. Те отговорили с блъскане и удари, при което момиченцето на 8 години паднало на земята и си ударило главата. То е с хематом на главата и със съмнение за комоцио. Едното от двете му братчета също е пострадало, но леко. Води се разследване по случая.\r\nЛюдмила ЙОРГОВА", "date": "2017.08.10", "title": "Ямбол: 8-годишно момиче е със съмнение за комоцио след сбиване между деца в града"}
{"url": "http://www.focus-news.net/news/2017/08/10/2424285/pss-mazh-e-pochinal-v-stara-planina-planinski-spasiteli-sa-transportirali-tyaloto-mu.html", "text": "Екип от планински спасители е транспортирал тялото на овчар в Стара планина. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Мъжът е починал, след като е претърпял инцидент с автомобила си по черен път в Стара планина. В транспортирането на тялото на починалия човек се е включил един екип на ПСС от Троян. Инцидентът е станал вчера малко преди 19.00 часа.\r\nДеница КИТАНОВА", "date": "2017.08.10", "title": "ПСС: Мъж е починал в Стара планина, планински спасители са транспортирали тялото му"}
{"url": "http://www.focus-news.net/news/2017/08/10/2424286/kyustendil-bogorodichen-kanon-shte-bade-otsluzhen-v-katedralniya-hram-v-grada.html", "text": "Богородичен канон ще бъде отслужен в катедралния храм на Кюстендил. Това съобщи за Радио „Фокус” – Кюстендил отец Венцислав Шияков, иконом към храм „Свето Успение Богородично” – Кюстендил. Богородичният канон ще бъде отслужен от 18.00 часа от архимандрит Василий, протосингел на Софийска света митрополия. Ще вземат участие духовници от София и Кюстендил. „Нека всички миряни се помолят за здравето на семействата си и за мир и благоденствие на цялата Кюстендилска околия”, каза Венцислав Шияков. \r\nБогородичният канон се отслужва в рамките на Богородичния пост, чрез който Църквата подготвя християните за посрещането на празника „Успение Богородично”.\r\nВенцеслав ИЛЧЕВ", "date": "2017.08.10", "title": "Кюстендил: Богородичен канон ще бъде отслужен в катедралния храм в града"}
{"url": "http://www.focus-news.net/news/2017/08/10/2424287/noviyat-ruski-poslanik-v-ankara-nyamam-nikakvi-pritesneniya-otnosno-sigurnostta.html", "text": "Алексей Ерхов, който е новият руски посланик в Анкара, отбеляза, че няма притеснения относно сигурността в страната, пише вестник Hurriyet. \r\n„Предприети са допълнителни мерки. Може да бъдете сигурни, че много сериозни мерки вече са приложени. Искам да използвам тази възможност, за да изразя благодарност към турските власти. Нямам никакви притеснения“, коментира Ерхов по време на първата си среща с турските медии. \r\nТой беше назначен в Анкара, след като неговият предшественик Андрей Карлов беше убит в края на 2016 г.\r\n„Ние знаем, че разследването, започнато от турските власти, продължава. Ние също така знаем, че институциите, работещи по случая в Русия, поддържат постоянни контакти със своите турски колеги. Убедени сме, че резултатите от разследването ще бъдат обявени публично, когато то бъде приключено“, допълни Ерхов.  Мария Динкова", "date": "2017.08.10", "title": "Новият руски посланик в Анкара: Нямам никакви притеснения относно сигурността"}
{"url": "http://www.focus-news.net/news/2017/08/10/2424288/pregled-na-osnovnite-temi-v-shumenskiya-pechat.html", "text": "„Всяко археологическо лято Плиска открива по малко от своите тайни“ е водещото заглавие във вестник „Шуменска заря“. При тазгодишните разкопки археолозите откриха трасето на още един тунел, който води към неизвестен засега дворец, каза археологът от БАН Андрей Аладжов. Той и екипът му работят вече месец върху терена, който проучват от 2005 г. \r\n„Сиинът на Николай Чакъров направи дарение на Държавен архив“ е друго заглавие от първа страница. Димитър Чакъров – син на известния журналист Николай Чакъров, предаде в Държавен архив – Шумен лични документи, медал и удостоверение за особени заслуги и почетен знак на своя баща. \r\n„Запълнени са всички места за колежа в Добрич на Шуменския университет“ съобщава ежедневникът. На сто процента е изпълнен план приемът за студенти през учебната 2017-2018 г. в колежа на Шуменския университет „Епископ Константин Преславски“ в Добрич. Няма нито едно свободно място в образователно-квалификационна степен професионален бакалавър за специалностите „Начална училищна педагогика и информационни технологии“, „Начална училищна педагогика и чужд език“, „Предучилищна педагогика и чужд език“, „Информатика и информационни технологии“ и „Растителна защита“, за които се осъществява прием в учебното заведение. \r\n„Предстои ремонт на щаба на военния факултет“ пише вестникът. Министерството на отбраната обяви обществената поръчка за извършване на ремонт на съществуваща Сграда № 1 във войскови район 1276 в Шумен. В нея се помещава командването на шуменския факултет на Националния военен университет „Васил Левски“ във Велико Търново. \r\n„Фондът за лечение на деца поема лечението на Ники“ е акцент от стр. 5 в броя. Семейството на 17-годишния Николай Иванов от Шумен, който страда от рядка форма рак „Сарком на Юинг”, най-после може да си отдъхне от грижите по финансовата част на лечението. След близо два месеца игра на нерви Фондът за лечение на деца издаде дългоочакваната заповед, че поема лечението на Ники от този момент до прогнозираното завършване. Условието, което фондът постави на семейството, бе всички средствата от дарителската сметка да бъдат изразходвани и чак след това да поемат лечението.", "date": "2017.08.10", "title": "Преглед на основните теми в шуменския печат"}
{"url": "http://www.focus-news.net/news/2017/08/10/2424289/cyprus-mail-kachestvoto-na-vodata-pri-kiparskiya-grad-limasol-e-v-normite-no-problemat-sas-zamarsyavaneto-ne-e-razreshen.html", "text": "Лабораторни тестове показаха, че качеството на водата при кипърския пристанищен град Лимасол е в нормите, съобщи в сряда кметът на града Никос Николайдес, пише Cyprus Mail. Изследването беше извършено, след като се появи информация, че нивата на замърсяването по крайбрежието са високи. \r\nКметът не уточни кога точно са били извършени тестовете, но подчерта, че пробите са били взети от девет различни места по крайбрежието на Лимасол. \r\nСъщевременно обаче Николайдес отбеляза, че тестовете за качеството на водата не разрешават проблема със замърсяването. \r\n„Започнат е процес, който да следи водата, но това не означава, че проблемът е разрешен“, допълни кметът на града.  Мария Динкова", "date": "2017.08.10", "title": "Cyprus Mail: Качеството на водата при кипърския град Лимасол е в нормите, но проблемът със замърсяването не е разрешен"}
{"url": "http://www.focus-news.net/news/2017/08/10/2424290/shumen-klon-na-darvo-e-padnal-varhu-lek-avtomobil-v-novi-pazar.html", "text": "На 9 август 2017 г. в 10:53 часа в РДПБЗН Шумен е получен сигнал, че на ул. \"Димитър Герков\" в град Нови пазар се е счупил клон на дърво, който е паднал върху лек автомобил и затиснал куче. Това съобщиха от ОДМВР-Шумен. На място са изпратени служители на РСПБЗН Нови пазар, които са освободили кучето и разчистили пътното платно.", "date": "2017.08.10", "title": "Шумен: Клон на дърво е паднал върху лек автомобил в Нови пазар"}
{"url": "http://www.focus-news.net/news/2017/08/10/2424291/pregled-na-osnovnite-temi-vav-velikotarnovskiya-pechat.html", "text": "„Пpoкypaтypaтa пpoвepявa нoв кaлпaв вoдoпpoвoд в Свищoв зa 1,6 млн. лв.“ е заглавие от областния всекидневник „Янтра Днес”. Дъpжaвнoтo oбвинeниe ce e caмoceзиpaлo cлeд cигнaли, чe cъopъжeниeтo нe paбoти и тoвa cъздaвa вce пo-гoлямa oпacнocт кpaйдyнaвcкaтa oбщинa дa ocтaнe нa cyхo зa дълъг пepиoд oт вpeмe. „Нaд 700 лoвджии нapaмвaт пyшкитe в cъбoтa, щe гъpмят пo пepнaти“ е друго заглавие от ежедневника. Toгaвa ce oткpивa лoвният ceзoн зa пepнaти. Лoвцитe пoдгpяхa oщe нa 6 aвгycт нa cтpeлбищния кoмплeкc „Кapтaлa“, къдeтo ce пpoвeдe нaциoнaлният Пpaзник нa лoвeцa. „Зaдъpжaхa шoфьop, кapaл c 1,8 пpoмилa“, „Жителите на областта стават все по-болни“ четем на страници четвърта в изданието. На страниците четем още интервю с Росица Димитрова, зам.-министър на МТСП: „До 2019 г. ще бъдат закрити всички домове за медико-социални грижи“, казва тя пред изданието. Заглавие от спортната страница на вестник „Янтра Днес“ е „Въвеждат нов пропускателен режим на стадион „Ивайло“.\r\n„Стоте дни на новата власт и равносметката за областта“ е заглавие от първа страница на другия областен ежедневник „Борба“. Със зелена светлина за малка част от инфраструктурните проблеми в областта, лоби от двама зам.-министри и куп затлачени проблеми от години Великотърновска област отчита стоте дни управление на третото правителство на ГЕРБ и премиера Борисов. Още в началото на мандата кабинетът обяви, че приоритет за новата власт е изграждането на магистрала „Хемус”. Старата столица, за която трасето е жизненоважно и ще има огромна добавена стойност за икономиката, бе домакин на национална дискусия за аутобана, на която и власт имащи, и опозиция си стиснаха ръцете. Ясно е, че „Хемус“ няма да стане факт в рамките само на един мандат, но пък темата е актуална още от правителството на Тройната коалиция, когато строителството й бе буквално замразено. Навръх стоте дни на кабинета обаче дойде поредният студен душ за „Хемус“ заради президентското вето върху закона за опазване на околната среда.\r\n“256 000 туристи са минали през Велико Търново за седемте месеца на годината“ е друга тема от ежедневника. 256 078 туристи са минали през Велико Търново за първите седем месеца на годината. Гостите на старата столица са от целия свят, но тенденцията все повече българи да обикалят туристическите и исторически обекти се запазва. Малко под 59 500 са били туристите през май и това е най-силният месец тази година, показва статистиката на Регионалния исторически музей във Велико Търново. През юни гостите ни са били 57 482, през април – 50 073. През юли туристите, които са избрали Велико Търново за екскурзия през отпуската си, са били 53 183.\r\n“Тайна стая в старо училище вдъхновява артисти да създават ритуално изкуство“, “Започна санирането на 13 входа в старата столица за над 3 млн. лв“, “Трима родители се включиха в заниманията на децата си в Дневния център в Дебелец“ и “Награждават най-гиздавите моми на празника на Арбанаси“ са други заглавия от страниците на всекидневника.\r\n“Мачовете на “Етър ВТ“ със “Славия“ и “Ботев“ (Пловдив) ще се играят по светло“, “Пуснаха в продажба билетите за двубоя на “виолетовите“ с “Пирин“ и “Пилот на “Търново мотор-спорт“ първи в Румъния“ са заглавията от спортната страница на изданието.", "date": "2017.08.10", "title": "Преглед на основните теми във великотърновския печат"}
{"url": "http://www.focus-news.net/news/2017/08/10/2424292/mvr-8-000-litra-gorivo-s-nedokazan-proizhod-sa-ustanoveni-pri-proverki-prez-aktivniya-leten-sezon.html", "text": "8 000 литра гориво с недоказан произход са установени при проверки през активния летен сезон. Това съобщиха от пресцентъра на МВР. От началото на активния летен сезон, под ръководството на Междуведомствения координационен център на ГДБОП, Икономическа полиция и експерти от Главна дирекция „Пожарна безопасност и защита на населението“, Националната агенция за приходите и Агенция „Митници“ осъществяват засилен контрол над дейността на ведомствени бензиностанции. Целта на проверките е повишаване на приходите от ДДС и установяване на нелегална продажба на горива. \r\nДо момента съвместните екипи са извършили инспекции на 57 обекта за зареждане за собствени нужди, разположени на територията на столицата и в още 15 области в страната. Установени са повече от 90 нарушения, включително генериране на приходи от продажба на гориво, което собствениците декларират, че използват само за своята дейност. Най-честите констатации са липса на свързаност на измервателните уреди с електронната система на приходната администрация, използване на подвижни цистерни, регистрирани като стационарни, допълнителни съдове, съхраняващи гориво без документи за произход, както и нарушения на правилата и нормите за пожарна безопасност. \r\nСъставени са общо 52 акта за установени административни нарушения, 2 констативни акта и са отдадени 29 писмени разпореждания. От НАП са запечатани 13 обекта, а други 15 предстои да бъдат запечатани. При един от случаите, на 08.08.2017 г, митническите власти са предприели изземане на 8000 литра гориво с недоказан произход, предстои уведомяване на  прокуратурата. \r\nМеждуведомственият координационен център на ГДБОП селектира информация за обектите, които работят на територията на страната, като засиленият контрол в сектора ще продължи и през септември.", "date": "2017.08.10", "title": "МВР: 8 000 литра гориво с недоказан произход са установени при проверки през активния летен сезон"}
{"url": "http://www.focus-news.net/news/2017/08/10/2424293/tass-spored-seul-tselta-na-verbalnite-napadki-mezhdu-phenyan-i-vashington-e-da-se-splotyat-grazhdanite-na-severna-koreya.html", "text": "Целта на вербалните нападки между Пхенян и Вашингтон е да се сплотят гражданите на Северна Корея пред лицето на външната заплаха, а също така да се изостри ситуацията на Корейския полуостров и да се всее раздор между Южна Корея и САЩ, предава ТАСС. Това заяви в четвъртък пред журналисти представител от администрацията на президента на Южна Корея. \r\n„На Корейския полуостров няма кризисна ситуация, а действията на Пхенян са вследствие на резолюцията на Съвета за сигурност на ООН, която предвижда допълнителни санкции спрямо Северна Корея“, отбелязаха източникът. Той отново призова Северна Корея  да „се вслуша в разумните предложения на Сеул и да подобри междукорейските отношения“.  Мария Динкова", "date": "2017.08.10", "title": "ТАСС: Според Сеул целта на вербалните нападки между Пхенян и Вашингтон е да се сплотят гражданите на Северна Корея"}
{"url": "http://www.focus-news.net/news/2017/08/10/2424294/vidin-politsiyata-razsledva-palezh-na-zhilishtna-sgrada-v-selo-novoseltsi.html", "text": "Досъдебно производство за палеж е образувано в Районно управление на МВР-Видин. Това съобщиха от ОДМВР-Видин. Вчера, след получен в 05.09 часа сигнал за пожар в жилищна сграда в село Новоселци, седем огнеборци с два пожарни автомобила са потушили огъня, а криминалисти са извършили оглед на местопроизшествието. Изгоряла е част от постройка с намиращото се в нея имущество и покривната конструкция. Работата на разследващите по случая продължава.", "date": "2017.08.10", "title": "Видин: Полицията разследва палеж на жилищна сграда в село Новоселци"}
{"url": "http://www.focus-news.net/news/2017/08/10/2424295/pregled-na-osnovnite-temi-vav-varnenskiya-pechat.html", "text": "„5-звездни хотели по морето – резервирани и за 2018-а“, е заглавие от първа страница в днешния брой на варненския вестник „Черно море“. Министърът на туризма Николина Ангелкова се похвали с рекордно добри резултати от летния сезон по Черноморието. „Нашите прогнози за ръст на туризма между 7 и 10% се оправдават, над 3,3 млн. туристи са посетили страната досега“, каза тя пред bTV. Очаква се за периода май-октомври техният брой да надхвърли 5,3 млн., което означава, че този сезон ще бъде по-успешен от предишните. Ангелкова обясни, че чужденците предпочитат 5-звездните хотели по морето и местата в тях вече са резервирани и за 2018 г. \r\n„Опасно мъртво вълнение по Черноморието следващите дни“, е друго заглавие в броя. Опасно мъртво вълнение се очаква в следващите няколко дни по родното Черноморие, съобщиха от БЧК Варна. Спасителите предупреждават, че в следващите дни морето е най-опасно и трябва да сме много внимателни. Въпреки черната хроника всяка година в началото на август, туристите пренебрегват забраната за влизане във водата. Плажуващите като цяло са уверени, че знаят какво да правят когато морето е бурно и има мъртво вълнение. Още в първите дни на месец август морето става опасно, защото тогава започва така нареченото мъртво вълнение. От НИМХ обясняват, че предпоставките за него вече са налице – от няколко дни има постоянен вятър от север-североизток, което е предпоставка за голяма дължина на вълната. \r\n„Евродепутатът Андрей Новаков за измамите с километражите на колите“, е друга тема в броя. Европейската комисия е дала положителна оценка за предложение на евродепутата Андрей Новаков във връзка с пилотен проект, целящ да предотврати манипулирането на километражите на автомобилите, най-често преди предстояща продажба на возилото. „Това докарва средно около 3 000 евро загуби на всеки купувач, което е страшно много, а както знаем България е засегната. Оказва се, че масово колите внасяни от Германия са с манипулирани километражи. Това ощетява българските клиенти, които за съжаление могат да си позволят предимно употребявани автомобили. Най лошото е, че се излага на риск и живота на хората“, каза за Медийна група „Черно море“ Андрей Новаков. Проблемът не е изцяло български и според Новаков неговият генезис е в Западна Европа. Докладите, с които евродепутатът се е запознал сочат, че в Германия колите с манипулирани километражи са около една трета, което предполага, че положението е сходно и в другите европейски държави. По негови преценки от колите, които се внасят в България, 80% – 90% са такива.  \r\n„Обновиха двора на Руското училище във Варна“, информира изданието. Средното училище с езиково обучение „Ал. С. Пушкин“ ще посрещне идната учебна година с обновен двор. Теренът е с площ около 2500 кв. м. и вече е с подменена настилка, маркировка и футболни вратички на игрищата. Създадени са отлични условия за нормалното протичане на часовете по физическо възпитание и спорт и извънкласните дейности в училището, в което се обучават 1546 ученици, разпределени от подготвителни групи до XII клас. Средствата за ремонтните дейности са осигурени от бюджета на училището и от Община Варна, съобщиха от дирекция „Образование и младежки дейности“. На страница 4 в броя днес у2 публикуван разказ на 80-годишният ветроходец д-р Васил Куртев за а това как се е зародила идеята за неговото околосветско плаване, за приятните и опасните моменти по време на 22-месечното му плаване с яхтата „Одесос”.", "date": "2017.08.10", "title": "Преглед на основните теми във варненския печат"}
{"url": "http://www.focus-news.net/news/2017/08/10/2424296/yambol-razpitani-sa-detsata-uchastvali-v-sbivaneto-v-grada-sluchayat-shte-bade-predaden-na-prokuraturata.html", "text": "Обикновена детска свада е причина за инцидента в Ямбол, при който пострада 8-годишно момиченце. Това каза пред Радио „Фокус” – Сливен майката на детето Василка Кирова. Нейните три деца (8-годишни близнаци момче и момиче и по-малък син на 6 години) играели около чешма в квартал „Диана”. Край тях минали две по- големи момчета и децата ѝ хвърлили по тях пръчка. По-големите момчета ударили шамар на най-малкия, а Мария била блъсната на земята. От удара момиченцето получило хематом на челото и охлузна рана на крака. Майката извикала полиция и линейка. \r\nВ Детска педагогическа стая били разпитани всички участници в инцидента, а делото ще бъде предадено на прокуратурата, каза Кирова. Майката на пострадалите деца не е сигурна, дали ще заведе гражданско дело, но бе категорична, че подобни инциденти са недопустими. \r\nЛюдмила ЙОРГОВА", "date": "2017.08.10", "title": "Ямбол: Разпитани са децата, участвали в сбиването в града, случаят ще бъде предаден на прокуратурата"}
{"url": "http://www.focus-news.net/news/2017/08/10/2424297/kaloyan-pargov-bsp-shte-predlozhi-alternativen-byudzhet-opryan-na-3-osnovni-stalba-obrazovanie-dohodi-i-sigurnost-upravlenskata-programa-na-gerb-ima-chisto-byurokratichen-podhod.html", "text": "БСП ще предложи алтернативен бюджет, опрян на три основни стълба – образование, доходи и сигурност. Това заяви председателят на БСП-София Калоян Паргов в сутрешния блок на БНТ, съобщиха от пресцентъра на ГС на БСП-София. Според него управленската програма на ГЕРБ е писана от чиновници и има чисто бюрократичен подход. \r\n„Очакването нещо да се случи е в края на мандата на това правителство, което очевидно няма да удовлетвори много социални групи, предвид протестите и исканията на хората още от самото начало“, допълни той. По неговите думи в кампанията за първи път всички са влезли в полето на БСП с обещанията за доходи и високи пенсии. „А това, което мотивира хората да гласуват, няма да се случи веднага“, коментира Паргов. Социалистът подчерта, че образованието е дългосрочна инвестиция, тъй като основният проблем на бизнеса е недостигът на квалифицирана работна ръка. „Вече на работодатели им се налага дори да внасят служители отвън“, обясни той. По неговите думи алтернативният бюджет е израз на политиките. \r\n„По отношение на доходите – рестриктивността и консервативността в поведението на няколко вече правителства на Борисов, доведе и до тези протести. Имаме проблем с инвестиционния климат.  Бизнесът не вижда перспектива, спокойствие, сигурност и търси други възможности извън България“, допълни той. Според него преките чуждестранни инвестиции са на много ниско равнище. „Това показва отрицателна тенденция и води до невъзможност да се изпълнят и тези социални обещания, защото това е свързано с повече пари и възможности“, уточни Паргов. Той посочи анализ на министъра на финансите, според който над половината общини имат просрочени задължения. „Това е притеснително и означава, че те бавят разплащането до техните доставчици на услуги, включително и бизнеса. Над 1.2 млрд. лв е задължението на общините, като над 50% се формира от Столична община“, обясни председателят на БСП-София. Той е на мнение, че се изискват спешни мерки и решението е да има повече икономика.\r\n„Денят се познава от сутринта. Първите сто дни на едно управление са като сутринта, защото в рамките на това управление се констатират две неща – протести и скандали“, коментира Калоян Паргов. Той обясни, че МВР е емблематично за правителствата на Борисов по повод и фигури на ГЕРБ, свързани с това ведомство. „Странно е как тези хора, които са били част от системата, в един момент техните колеги излизат на протест заради лошите битови условия, липсата на перспектива и мотивация. Техният протест е справедлив и заради нивото на заплащане. 700-800 лв е средната заплата на хора, които са по 24 часа, дават допълнителни дежурства, имат ненормирано работно време заради различни събития, в които са ангажирани да опазват реда и сигурността“, каза още той. Паргов подчерта, че има недостиг на полицаи, а трябва да бъдат назначени до края на годината само в София 800-900 души.  Той засегна и проблема с облеклото на служителите и скъсаните обувки, дадени им преди 7-8 години.\r\n„Стана тенденция в Столична община да се оправдаваме с климата. Зимата се оправдавахме, че е най-суровата от 30 години, лятото са виновни климатичните условия, за да се напука чисто нов асфалт, на който миналата година рязаха лента. Или липсва достатъчен контрол, отношение и внимание, или е плод на безхаберие, хаос и управляващите в Столична община не могат да си подредят приоритетите и да ги следват“, каза още Калоян Паргов.", "date": "2017.08.10", "title": "Калоян Паргов: БСП ще предложи алтернативен бюджет, опрян на 3 основни стълба – образование, доходи и сигурност, управленската програма на ГЕРБ има чисто бюрократичен подход"}
{"url": "http://www.focus-news.net/news/2017/08/10/2424298/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейската комисия може да започне нова процедура срещу Полша, ако законът за различната пенсионна възраст при мъжете и жените влезе в сила, пише вестник The Warsaw Voice.  Във вторник по време на пресконференция обаче от Комисията подчертаха, че към момента се опитват да разрешат въпроса чрез диалог. \r\nОчаква се промените да започнат да се прилагат от есента. \r\nПолските регулации относно въвеждането на различна пенсионна възраст за мъжете и жените са правилни и отговарят на социалните очаквания, съобщиха от Министерството на труда в отговор на критиката, изразена от Европейската комисия.\r\n***\r\nВ сряда властите в Нидерландия отхвърлиха критиката на Белгия, че от ноември миналата година са крили информацията за фипронила в яйцата, пише вестник Politico. \r\nБелгийският министър на земеделието Дениз Дюкарме заяви пред парламента, че нидерландската агенция за безопасността на храните е получила първите данни за забранените инсектициди в яйцата още през ноември 2016г. \r\nИнспекторът от нидерландската агенция Роб ван Линт коментира, че наистина са получили данни за това през ноември. По това време обаче не е имало индикации, че ситуацията засяга безопасността на храните. \r\nОсвен това Ван Линт не уточни защо неговата агенция не е споделила тези данни с Белгия по-бързо миналия месец.\r\n***\r\nСАЩ изгони двама дипломати от кубинското посолство във Вашингтон, след серия от необясними инциденти в Хавана, при които някои американски представители получиха определени физически симптоми, предава The Independent.\r\nДвама служители на Държавния департамент на САЩ заявиха, че кубинците са помолени да напуснат САЩ на 23 май, след като американските представители в Куба, са „докладвали инциденти, предизвикали различни физически симптоми“.\r\nВластите не казаха какви са въпросните физически симптоми. Първият от инцидентите се е случил в края на миналата година.\r\nОт Държавния департамент нямат обяснение за тези случаи, но подчертаха, че се отнасят към тях много сериозно. САЩ припомни на Куба за международните задължения да се пазят живота и здравето на чуждестранните дипломати.\r\n***\r\nВ сряда 24-годишен мъж остана в ареста заради повдигнати обвинения за умишлени палежи, след като властите го свързаха с 16 пожара в различни части на гръцката област Атика, пише вестник Ekathimerini. \r\nМеждувременно противопожарните служби и гръцката полиция продължават да бъдат в режим на готовност, след като във вторник вечерта в северозападната част на областта Атина избухна пожар,  който вероятно също е резултат от палеж. \r\nСилните ветрове в сряда разпалваха пламъците на горския пожар във Фтиотида, в централата част на страната, затруднявайки усилията на пожарникарите да потушат  огъня.", "date": "2017.08.10", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/10/2424299/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-avgust-2017-g.html", "text": "„Софийска вода” временно ще прекъсне водоснабдяването в някои части на столицата на 11 август 2017 г. (петък). Това съобщиха от пресцентъра на водоснабдителното дружество.\r\nВъв връзка с изпълнение на инвестиционен проект за реконструкция на уличен водопровод на ул. „Гена Димитрова“, кв. „Киноцентър“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Проф. Александър Райчев“, ул. „Теодосий Икономов“, ул. „Гена Димитрова“; \r\n- ул. 7  от ул. „Гена Димитрова“ до ул. „Проф. Александър Райчев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Проф. Александър Райчев“ ъгъла с ул. „Гена Димитрова“.  \r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на  ул. „Бузлуджа“, Център се налага спиране на водоподаването от 9.00  до 18:00 часа на клиентите на „Софийска вода”, живеещи в района на:\r\n- по ул. „Бузлуджа“ от бул. „Прага“ до ул. „Иван Рилски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Иван Рилски“ ъгъла с ул. „Бузлуджа“.\r\nВъв връзка с прекъсване на сградно водопроводно отклонение на  ул. „Д-р Калинков“, жк. „Зона Б-19“ се налага спиране на водоподаването от 10:00  до 14:00 часа на клиентите на „Софийска вода”, живеещи в района на:\r\n- ул. „Д-р Калинков“, ул. „Царибродска“, ул. „Три уши“, ул. „Димитър Петков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: „Д-р Калинков“ ъгъла с ул. „Димитър Петков“.\r\nВъв връзка с подмяна на сградно водопроводно отклонение на  ул. „Малина“ кв. „Кумарица“, гр. Нови Искър се налага спиране на водоподаването от 9:30  до 14:30 часа на клиентите на „Софийска вода”, живеещи в района на:\r\n- ул. „Светлина“, ул. „Дъбиците“, ул. „Леярска“, ул. „Дядо Стоил“, ул. „Стадион“, ул. „Хаджи Димитър“;\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кумарица“ ъгъла с ул. „Поп Боне Найденов“.\r\nВъв връзка с демонтаж на водомерен възел до бл. 43, жк. „Младост “ 1А се налага спиране на водоподаването от 10:00  до 14:00 часа на клиентите на „Софийска вода”, живеещи в района на:\r\n- по ул. „Кръстьо Раковски“ от ул. „Д-р София Аврамова“ до ул. „Анна Ахматова“;\r\n- бл. 550, бл. 551 А, бл. 552, бл. 549.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 552.\r\nВъв връзка с подмяна на сградно водопроводно отклонение на ул. „Капитан Иван Златев“, кв. „Филиповци“се налага спиране на водоподаването от 10:00  до 18:00 часа на клиентите на „Софийска вода”, живеещи в района на ул. „Капитан Иван Златев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Капитан Иван Златев“ ъгъла с ул. „Бузлуджа“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.10", "title": "„Софийска вода” временно ще прекъсне водоснабдяването в някои части на столицата на 11 август 2017 г."}
{"url": "http://www.focus-news.net/news/2017/08/10/2424300/targovishte-70-godishen-mazh-i-66-godishna-zhena-sa-pochinali-v-bolnitsa-sled-katastrofa-na-patya-kotel-omurtag.html", "text": "На 9 август 2017 г. около 17,05 ч на тел. 112 в Районно управление на МВР-Омуртаг е получен сигнал за възникнало пътно-транспортно произшествие на второкласен път II-48/Котел-Омуртаг/ в община Омуртаг, км 7+500. Това съобщиха от ОДМВР-Търговище. Правоспособният водач А. А., на 59 г., от с. Ябланово, община Котел, управлявайки лек автомобил „Сузуки Вагон“ със сливенска регистрация в посока град Омуртаг-град Котел, е предприел маневра „завиване наляво“ от крайпътна отбивка и е отнел предимството, блъскайки предната дясна част на правомерно движещия се в същата посока лек автомобил „Форд Мондео“ с хасковска регистрация, собственост и управляван от правоспособния водач  Г. Т., на 70 г., от с. Брод, община Димитровград. След сблъсъка лекият автомобил „Форд Мондео“ е продължил движението си и е се е блъснал в намираща се отляво крайпътна бетонна реклама. В резултат на пътния инцидент водачът на лекия автомобил „Форд Мондео“ е приет в МБАЛ-Търговище с множество гръдни и лицеви травми, където по-късно е починал. В болницата е починала и возила се на предна дясна седалка в същия автомобил 66-годишна жена от Димитровград също е приета за лечение в МБАЛ-Търговище, където впоследствие е починала. \r\nНа водача на лекия автомобил „Сузуки“ А. А. е взета проба за евентуално наличие на алкохол в издишания от него въздух по надлежния ред – с техническо средство алкотест „Дрегер“, която е отрицателна. На двамата водачи са взети кръвни проби за химическо изследване. По случая е образувано досъдебно производство.", "date": "2017.08.10", "title": "Търговище: 70-годишен мъж и 66-годишна жена са починали в болница след катастрофа на пътя Котел-Омуртаг"}
{"url": "http://www.focus-news.net/news/2017/08/10/2424301/reuters-gubernatorat-na-guam-othvarli-zaplahite-na-severna-koreya.html", "text": "В четвъртък губернаторът на Гуам Еди Калво отхвърли заплахата на Северна Корея, че ще изстреля ракета в средата на август срещу тихоокеанската територия на САЩ, предава Reuters.  \r\n„Те харесват да бъдат непредсказуеми. Те ще изстрелят ракета, когато никой не е подготвен и те са го правили няколко пъти“, коментира Калво. \r\n„Те сега обявяват нанасянето на удар, което означава, че не искат да остават неразбрани. Според мен те действат така от страх“, допълни губернаторът. \r\nТой уточни, че има известно притеснение сред гражданите на Гуам, но няма паника. Властите са „силно убедени“, че няма повишена заплаха въпреки предупрежденията от страна на Пхенян.  Мария Динкова", "date": "2017.08.10", "title": "Reuters: Губернаторът на Гуам отхвърли заплахите на Северна Корея"}
{"url": "http://www.focus-news.net/news/2017/08/10/2424302/chez-prizovava-klientite-si-da-izpolzvat-elektroenergiyata-razumno-i-otgovorno-prez-letniya-sezon.html", "text": "ЧЕЗ призовава клиентите си да използват електроенергията разумно и отговорно през летния сезон. Ефективната употреба на електроуредите може да предотврати евентуални повреди и да намали сметките за електроенергия. Това съобщиха от пресцентъра на ЧЕЗ България. С повишаването на температурите в разгара на летния сезон потреблението на електроенергия традиционно се покачва поради увеличената употреба на охладителни електроуреди. Данните сочат, че средният товар по мрежата, обслужвана от ЧЕЗ Разпределение, през първата седмица от август се е повишил с 6% спрямо последната седмица на юли /за периода 25-31 юли 2017 г. – 1 024 MW, за периода 01-07 август 2017 г. – 1 086 MW/. \r\nПрез лятото в почти всеки дом и офис има включен климатик или вентилатор. По-високата консумация води до нарастване на сметката за електроенергия, а покачването на товарите създава опасности за мрежата, тъй като може да доведе до претоварване и сривове в захранването. Затова ЧЕЗ призовава клиентите си към разумна и отговорна употреба на електроенергията през горещите, летни дни.\r\nЧЕЗ напомня на своите клиенти, че при покупката на  електроуред е важно да обърнат внимание и на неговия енергиен клас. На практика, макар и по-скъпи като първоначална инвестиция, уредите с по-висока енергийна ефективност бързо се изплащат благодарение на по-ниския разход на електроенергия.\r\nВ сезона на летните отпуски ЧЕЗ съветва клиентите при по-дълго отсъствие от дома си да изключват уредите от електрическите контакти. По този начин може да се намали излишният разход на електроенергия, което освен, че води до намаляване на месечната сметка, позволява да се избегнат възможни повреди /летните гръмотевични бури могат да повредят електроуредите, ако са включени в мрежата и нямат мълниезащита/. \r\nНа корпоративния уебсайт www.cez.bg, в раздел „За клиента“ е разработена специална секция „Енергийна ефективност“, където клиентите могат да намерят разнообразни съвети за разумно и отговорно използване на електроенергията, както и информация за потреблението на най-често използваните електрически уреди. \r\nЕто и няколко съвета за разумно използване на електроенергията през лятото:\r\n-\tМожете да намалите сметките за електричество до 5%, ако изключвате уредите от контакта, когато не ги използвате;\r\n-\tПуснете щорите през деня, за да предотвратите навлизането на топлина през прозорците;\r\n-\tОсигурете добра изолация на прозорците. Те са причина за 10-25% от сметката за охлаждане;\r\n-\tПо възможност използвайте охладителни уреди с висок енергиен клас. Средствата, вложени в енергоспестяващи мерки се възстановяват за период от 1 до 5 години благодарение на по-ниската консумация на енергия;\r\n-\tПонижаването на температурата на бойлера от 60°C на 55°C може да намали разходите за подгряване на вода до 10%; \r\n-\tПри монтирането на таймер за включване на бойлера за топла вода на нощна тарифа положителният ефект върху сметката за затопляне на вода ще бъде до 15%;\r\n-\tАко изключвате фурната 10 мин. преди края на времето за печене, ще спестите до 20% от сумата, която заплащате за нейната работа;\r\n-\tГотвенето с капак и използването на тенджери под налягане може да постигне до 20% икономия;\r\n-\tПоддържането на чиста решетката на гърба на хладилника осигурява ефективен въздухообмен. Замърсяването й може да доведе до 30% завишаване на разхода на електроенергия; \r\n-\tХладилникът трябва да се размразява често, защото образуваният в него лед повишава значително размера на разходите за ток /1 см лед значително увеличава използваната от хладилника електроенергия/.", "date": "2017.08.10", "title": "ЧЕЗ призовава клиентите си да използват електроенергията разумно и отговорно през летния сезон"}
{"url": "http://www.focus-news.net/news/2017/08/10/2424303/kyustendil-3-040-domakinstva-v-oblastta-sa-poiskali-pomosht-za-otoplenie.html", "text": "3 040 домакинства в Кюстендилска област са поискали помощ за отопление. Това съобщи за Радио „Фокус” – Кюстендил Светослава Макенджиева, директор на Дирекция „Социално подпомагане” – Кюстендил. Целевата помощ се отпуска за отопление за предстоящия отоплителен сезон. Към момента са издадени 83 заповеди за отпускане на помощта, няма издадени откази. „Увеличеният размер на пенсията и на месечните помощи за деца с трайно увреждане не се отразяват при определяне на диференцирания минимален доход за достъп до този вид помощ”, подчерта Макенджиева. По думите й, има увеличение в сумата, отпускана като целева помощ. За петте месеца тя е в размер на 365,10 лв, което е с 2,80 лева повече от миналата година. \r\nКрайният срок за подаване на документи за подпомагане е 31 октомври. За предходния отоплителен сезон в Кюстендилска област с целева помощ са подпомогнати 7 278 лица и семейства.\r\nВенцеслав ИЛЧЕВ", "date": "2017.08.10", "title": "Кюстендил: 3 040 домакинства в областта са поискали помощ за отопление"}
{"url": "http://www.focus-news.net/news/2017/08/10/2424304/afp-pri-atomnata-elektrotsentrala-fukushima-e-namerena-neizbuhnala-bomba-ot-vtorata-svetovna-voyna.html", "text": "В четвъртък бомба от Втората световна война е била намерена в близост до японската атомна електроцентрала Фукушима, предава AFP. \r\nОбект с дължина 85 см, който се предполага, че е неизбухнала американска бомба от войната, е бил открит от строителни работници. \r\nОт Токийската електроснабдителна компания веднага са съобщили на полицията за намерения обект. Строителните работи са преустановени, а районът е отцепен на разстояние един километър от реакторите.  Мария Динкова", "date": "2017.08.10", "title": "AFP: При атомната електроцентрала Фукушима е намерена неизбухнала бомба от Втората световна война"}
{"url": "http://www.focus-news.net/news/2017/08/10/2424305/stolichna-obshtina-prodalzhava-razdavaneto-na-mineralna-voda.html", "text": "Столична община продължава раздаването на минерална вода днес и утре от 13.00 часа във връзка с горещото време, съобщиха от пресцентъра на Общината. Водата ще бъде предоставена на два пункта: при езерото Ариана и площад „Света Неделя“ и ще се раздава до изчерпване на количествата. Водата е предоставена от „Девин“ АД.", "date": "2017.08.10", "title": "Столична община продължава раздаването на минерална вода"}
{"url": "http://www.focus-news.net/news/2017/08/10/2424306/blagoevgrad-avtomati-za-voda-sa-postaveni-v-sgradata-na-obshtinata-i-turisticheskiya-kulturno-informatsionen-tsentar-zaradi-visokite-temperaturi.html", "text": "Автомати за вода са поставени в сградата на Община Благоевград и Туристическия културно-информационен център, за да предпазят гражданите от инциденти, поради високите температури, съобщиха от пресцентъра на Община Благоевград. Диспенсерите са монтирани по нареждане на кмета на община Благоевград д-р Атанас Камбитов. Те са поставени на закрити места, за да могат да охлаждат водата. Остава в сила предупреждението към гражданите да не излизат в най-горещите часове на деня, освен ако не е крайно наложително. Препоръчва се, особено за децата и възрастните, да не се излагат продължително време на слънце, да носят шапки и да пият повече вода.", "date": "2017.08.10", "title": "Благоевград: Автомати за вода са поставени в сградата на Общината и Туристическия културно-информационен център, заради високите температури"}
{"url": "http://www.focus-news.net/news/2017/08/10/2424307/daily-sabah-turtsiya-i-katar-shte-rabotyat-zaedno-v-oblastta-na-kibersigurnostta.html", "text": "Турският Съвет за научни и технологични изследвания и катарският Национален научно-изследователски фонд са подписали споразумение за научно и техническо сътрудничество, пише вестник Daily Sabah. \r\n„Турция подкрепя Катар икономически и по отношение на отбраната от началото на кризата и този път Съветът за научни и технологични изследвания ще обедини своите усилия с Доха“, коментира професор Ариф Ергин, председател на Съвета за научни и технологични изследвания в интервю за  Anadolu Agency. Той уточни, че около два милиона долара ще бъдат отделени за съвместни проекти. \r\nНапомняйки за хакерската атака срещу държавната информационна агенция на Катар, която допринесе за кризата в Персийския залив, Ергин отбеляза, че страните трябва да увеличат сигурността на своите киберинфраструктури. \r\n„Ние трябва да предприемем мерки, за да предотвратим това, което се случи в Катар, да се повтори“, коментира Ергин. Мария Динкова", "date": "2017.08.10", "title": "Daily Sabah: Турция и Катар ще работят заедно в областта на киберсигурността"}
{"url": "http://www.focus-news.net/news/2017/08/10/2424308/dobrich-obshtinata-pochisti-nereglamentirano-smetishte-v-zhk-balik.html", "text": "Общината е почистила нерегламентирано сметище в ж.к.„Балик“ в Добрич. Това съобщи в своя Facebook профил кметът на Добрич Йордан Йорданов. Нерегламентираното сметище в близост до блок 55 в жилищния квартал съществува от близо 40 години. След почистването му междублоковото пространство е облагородено, а стар и неизползваем до скоро път там е обновен. От края на миналата делова седмица Общинското предприятие „Комуналстрой“ работи по облагородяване на пространството зад Спортна зала „Добротица“.", "date": "2017.08.10", "title": "Добрич: Общината почисти нерегламентирано сметище в ж.к. „Балик“"}
{"url": "http://www.focus-news.net/news/2017/08/10/2424309/montana-vazrastna-dvoyka-e-v-bolnitsa-sled-golyam-pozhar-v-selo-gorna-luka.html", "text": "Възрастна двойка е в болница след голям пожар в село Горна Лука, съобщиха от Областната дирекция на МВР – Монтана. Вчера в 14.25 часа екипи на РСПБЗН – Монтана, УПБЗН с. Гаврил Геново и сектор „Специализирани оперативни дейности” са гасили плевня в с. Горна Лука, собственост на 80-годишен жител. При пожара са унищожени 40 кв.м. покривна конструкция, 2 селскостопански постройки, плевня, лекотоварен автомобил, 2 500 кг фураж, 10 куб.м. дървен материал, циркуляр, банциг, струг, 12 заяка. Спасени са 3 сгради, 12 птици и зайци. \r\nПострадала е 70-годишна жена, която с изгаряния е настанена в хирургично отделение, както и собственикът, който вдигнал високо кръвно налягане.  Предполагаемата причина за произшествието е небрежност.", "date": "2017.08.10", "title": "Монтана: Възрастна двойка е в болница след голям пожар в село Горна Лука"}
{"url": "http://www.focus-news.net/news/2017/08/10/2424310/povdignato-e-obvinenie-sreshtu-nachalnika-na-politseyskoto-upravlenie-v-bosilegrad-novitsa-stoyanov-za-nezakonno-otnemane-na-pametnata-plocha-s-imenata-na-zhertvite-ot-bosilegradskiya-pogrom.html", "text": "Демократичния съюз на българите повдигна наказателно обвинение пред Основната прокуратура във Владичин Хан срещу началника на полицейското управление в Босилеград Новица Стоянов за незаконно отнемане на паметната плоча с имената на жертвите от Босилеградския погром от 15. май 1917 г. това съобщиха от Културно-информационен център на българското национално малцинство \"Босилеград\".\r\nПолицейското управление в Босилеград отне паметната плоча на 25 май т.г. тази година без предварително осведомление и без връчване на писмено решение за временно отнемане на плочата. Паметната плоча по повод празника 24 май т.г. временно бе оставена пред паметника на Левски в Босилеград по време на преговорите с община Босилеград за определяне на място за нейното поставяне в центъра на Босилеград.\r\nС това началника на полицията в Босилеград е нарушил чл. 359 и чл. 361 от Наказателния кодекс на Р Сърбия.\r\nДемократичния съюз на българите счита, че става дума за злоупотреба на служебно положение и несъвестна работа в службата за постигане на политическа цел – унищожаване на историческата памет на българското малцинство в Сърбия и предотвратяване на процеса за историческо помирение между българският и сръбският народ.", "date": "2017.08.10", "title": "Повдигнато е обвинение срещу началника на полицейското управление в Босилеград Новица Стоянов за незаконно отнемане на паметната плоча с имената на жертвите от Босилеградския погром"}
{"url": "http://www.focus-news.net/news/2017/08/10/2424311/republikamakedoniya-gorskiyat-pozhar-pri-prilep-se-priblizhava-kam-manastira-treskavets.html", "text": "Над 50 хектара борова гора и ниска растителност горят от снощи при манастира „Успение на Пресвета Богородица“ - Трескавец при Прилеп, предава „Република“. \r\nСпоред властите пожарът е започнал около 16 ч. при новите градски гробища и се е разпространил с голяма скорост. Пламъците са обхванали планината около манастирския комплекс. \r\n„На място са изпратени екипи на противопожарните служби. Огънят се разпространява с голяма скорост към манастира. Към момента има малки екипи, които се опитват да овладеят стихията. През последните дни има повече пожари на територията на община Прилеп. Потушаването на огъня в такива условия е трудно, теренът е много лош, а температурите са високи. Призоваваме гражданите да не палят огън на открити пространство и да спазват забраната за движение в горите“, заявиха властите, допълвайки, че на територията на Прилеп има активни четири пожара.  Мария Динкова", "date": "2017.08.10", "title": "„Република“(Македония): Горският пожар при Прилеп се приближава към манастира Трескавец"}
{"url": "http://www.focus-news.net/news/2017/08/10/2424312/sofiya-sofiyski-gradski-sad-shte-gleda-myarkata-na-zadarzhaniya-za-ubiystvoto-na-88-godishniya-stolichanin-vav-vladaya.html", "text": "Днес (10 август 2017 г.) за 14.00 часа е насрочена мярката на задържания за убийството на 88-годишния столичанин във Владая. Това съобщиха от пресцентъра на Софийски Градски съд.", "date": "2017.08.10", "title": "София: Софийски Градски съд ще гледа мярката на задържания за убийството на 88-годишния столичанин във Владая"}
{"url": "http://www.focus-news.net/news/2017/08/10/2424313/bsp-gerb-tvardi-che-skandalat-s-detskata-gradina-v-pernik-e-izmislen-ako-tova-e-vyarno-znachi-zakonat-za-ustanovyavane-i-predotvratyavane-na-konflikt-na-interesi-e-izmislen.html", "text": "ГЕРБ твърди, че скандалът с детската градина в Перник е измислен, ако това е вярно, значи Законът за установяване и предотвратяване на конфликт на интереси е измислен. Това се посочва в изявление, изпратено от пресцентъра на НС на БСП.\r\nПубликуваме пълния текст на изявлението без редакторска намеса:\r\n\"ГЕРБ твърди, че скандалът с детската градина в Перник е измислен и типичен пример за наглостта на БСП. Ако това е вярно, значи Законът за установяване и предотвратяване на конфликт на интереси е измислен, но не е измислен фактът, че общински съветник от ГЕРБ, председател на комисията по образование, внася собствен проект, след предварителна договорка с кмета на ГЕРБ, гласува си го сам, в своя полза, и с подкрепата на общинските съветници от ГЕРБ. Ако да показваш нарушаване на закона и лично облагодетелстване от властта е наглост, то ние ще продължим да бъдем нагли. 100% лъжа е твърдението на ГЕРБ, че за процедурата са гласували общински съветници от БСП. Гласувалите от БСП са трима и те не са подкрепили това решение.\r\nВ същата декларация ГЕРБ изнасят информация, че общинска съветничка от БСП живее в общинско жилище срещу наем от 30 лв. Обръщаме внимание, че наемът се определя с наредба от Общинския съвет. Мнозинството в този съвет е на ГЕРБ. Увеличете наемите, господа управляващи. Няма как да вините наемателите, че вие сте определили тази сума. Въпреки че нашата общинска съветничка получава това жилище не от социалния фонд, а от служебните за кметове и общински съветници и след тежката загуба на съпруга си, тя е готова да покаже какво е морал и напуска жилището. За разлика от вашия морал, който при подобен случай награди Мария Габриел с пост еврокомисар.\r\nГЕРБ твърдят, че хората виждат направеното от тях, защото то се ползва от всички. Питаме: откраднатите милиони от ремонта на НДК, за което има повдигнати обвинения, раздадохте ли ги на всички или ги ползвате двама трима души? 4 тона суджук яде ли го целият български народ или само определени хора със здравословни проблеми, заради които той е подготвен по специална рецепта от еленско месо? \r\nЩо се отнася до твърденията, че БСП е влязла в парламента благодарение на купените ромски гласове току-що определихте, че в България има поне 1 млн. роми и всички до един са гласували за БСП.\r\nВ декларацията на ГЕРБ се казва, че българските граждани не искат промяна, но ако погледнем фактите и видим колко хора са гласували за всички други партии, извън ГЕРБ, то желанието за промяна е категорично.\r\nОт ГЕРБ разбирали болката на Корнелия Нинова от съкрушителната загуба на парламентарните избори. Пожелаваме и на другите партии такава съкрушителна загуба, при която за по-малко от година подкрепата за БСП се утроява. Съкрушителна е загубата на ГЕРБ на президентските избори.\r\nНа парламентарни избори 2017г. ние сме втора политическа сила, но поне не оправдахме това с твърдението, че сме ги загубили нарочно. Май някой друг изпитва болка от първата загуба, която понесе от БСП и президента Радев. ГЕРБ твърдят, че нямаме морално право да говорим и в същото време изтъкват необходимостта от национално обединение. Когато отричаш правата на една партия и на 1 млн. български граждани, които стоят зад нея, нямаш морално право да говориш за обединение. Тежката разделителна линия между нас и ГЕРБ е не паралелната реалност, която те твърдят, че ние създаваме, а паралелната държава, която съществува и краде от българския народ 10 млрд. лв. годишно. Ако има нещо, което може да обедини народа ни, то това е борбата с паралелната държава. Очевидно е, че няма как да я водим заедно с ГЕРБ, тъй като те са част от нея\".", "date": "2017.08.10", "title": "БСП: ГЕРБ твърди, че скандалът с детската градина в Перник е измислен, ако това е вярно, значи Законът за установяване и предотвратяване на конфликт на интереси е измислен"}
{"url": "http://www.focus-news.net/news/2017/08/10/2424314/nsi-prez-yuni-2017-g-v-stranata-sa-funktsionirali-2-771-mesta-za-nastanyavane-s-nad-10-legla.html", "text": "През юни 2017 г. в страната са функционирали 2 771 места за настаняване с над 10 легла - хотели, мотели, къмпинги, хижи и други места за краткосрочно настаняване. Това съобщиха от пресцентъра на Националния статистически институт (НСИ). Броят на стаите в тях е 129.1 хил., а на леглата - 294.9 хиляди. В сравнение с юни 2016 г. общият брой на местата за настаняване, функционирали през периода, се увеличава с 0.5%, а на леглата в тях - с 5.5%.\r\nОбщият брой на нощувките във всички места за настаняване, регистрирани през юни\r\n2017 г., е 3 889.5 хил., или с 8.5% повече в сравнение със същия месец на предходната година, като най-голямо увеличение на нощувките (с 10.5%) се наблюдава в местата за настаняване с 1 и 2 звезди. \r\nПрез юни 2017 г. в хотелите с 4 и 5 звезди са реализирани 67.0% от общия брой нощувки на чужди граждани и 28.1% - на българи. В местата за настаняване с 3 звезди са осъществени 23.6% от нощувките на чужди граждани и 29.6% - на българи, докато в останалите места за настаняване (с 1 и 2 звезди) те са съответно 9.4 и 42.3%.\r\nБроят на пренощувалите лица в местата за настаняване през юни 2017 г. се увеличава с 9.8% в сравнение със същия месец на 2016 г. и достига 926.9 хил., като е регистрирано увеличение с 14.3% при чужденците и с 3.4% при българите. Българските граждани, нощували в местата за настаняване през юни 2017 г., са 363.9 хил. и са реализирали средно по 2.4 нощувки. Чуждите граждани са 563.0 хил., като 67.9% са нощували в хотели с 4 и 5 звезди и са реализирали средно 5.3 нощувки. \r\nОбщата заетост на леглата в местата за настаняване през юни 2017 г. е 45.2%, като се увеличава с 0.4 процентни пункта в сравнение с юни 2016 година. Най-висока е заетостта на леглата в хотелите с 4 и 5 звезди - 60.7%, следвани от местата за настаняване с 3 звезди - 40.4%, и с 1 и 2 звезди - 26.5%. \r\nПриходите от нощувки през юни 2017 г. достигат 188.0 млн. лв., или с 14.9% повече в сравнение с юни 2016 година. Регистрирано е увеличение на приходите както от чужди граждани - с 16.4%, така и от български граждани - с 8.2%.", "date": "2017.08.10", "title": "НСИ: През юни 2017 г. в страната са функционирали 2 771 места за настаняване с над 10 легла"}
{"url": "http://www.focus-news.net/news/2017/08/10/2424315/gdbop-preseche-nelegalen-vnos-na-nad-20-tona-svinsko-meso.html", "text": "Нелегален внос на над 20 тона свинско месо бе пресечен в резултат на получена навременна информация  в Междуведомствения координационен център на ГДБОП и проведени под контрола му действия на служители на Столична дирекция на вътрешните работи и звеното „Фискален контрол“ към Националната агенция за приходите. Това съобщиха от пресцентъра на МВР.\r\nПо първоначални данни контрабандната стока е влязла на 6 август през ГКПП „Русе“. На транспортното средство, управлявано от 32-годишен македонски гражданин, била поставена пломба с цел извършване на последващи контролни действия на заявеното от търговското дружество място за разтоварване на месото – складова база в софийското село Подгумер. Там се явили двама мъже на 33 и 34 години, които представили фалшиво пълномощно на данъчните инспектори. За извършената  документна измама незабавно бил уведомен Междуведомственият координационен център на ГДБОП. Под ръководството му, на място били изпратени служители на Икономическа полиция и експерти от Българската агенция за безопасност на храните. \r\nДвамата мъже са задържани с полицейска мярка за 24 часа в столичното Второ РУ. По случая е образувано досъдебно производство по чл. 316 от НК. От инспекторите на Агенцията по храните е наложена забрана за разпореждане със стоката.", "date": "2017.08.10", "title": "ГДБОП пресече нелегален внос на над 20 тона свинско месо"}
{"url": "http://www.focus-news.net/news/2017/08/10/2424316/dobrich-v-7-dneven-srok-obshtinata-otgovarya-na-signali-i-predlozheniya-na-grazhdani-chrez-edin-ot-nay-izpolzvanite-obshtestveni-forumi-onlayn.html", "text": "В 7-дневен срок Общината отговаря на сигнали и предложения на граждани чрез един от най-използваните обществени форуми онлайн, предаде кореспондент на Радио „Фокус” – Варна. Такава възможност се предоставя всяка седмица. Необходимо е обаче мненията да се поставят под точно определена публикация, предназначена за сигнали и предложения. Сигналите за нередности и аварии трябва да бъдат придружавани от точен адрес на мястото, за което се подава сигнал. Ако гражданите желаят да запазят конфиденциалност, трябва да използват опцията за „Съобщения“ (срокът за отговор също е 7 дни). Съобщенията се виждат единствено от екипа, който управлява интернет страницата и веднага се придвижват към съответните ресори. Facebook профилът е Община град Добрич/Dobrich Municipality. \r\nПрепоръчително е преди да бъдат задавани въпроси да се прочита раздела „Често задавани въпроси“ в сайта на Община град Добрич. От там се надяват на активна гражданска позиция и коректност в общуването между администрация и граждани. \r\nЖулиета НИКОЛОВА", "date": "2017.08.10", "title": "Добрич: В 7-дневен срок Общината отговаря на сигнали и предложения на граждани чрез един от най-използваните обществени форуми онлайн"}
{"url": "http://www.focus-news.net/news/2017/08/10/2424317/803-leva-e-sredniyat-osiguritelen-dohod-za-stranata-za-mesets-yuni-2017-g.html", "text": "размерът на средния осигурителен доход за страната за месец юни 2017 г. е 803.13 лв. Това съобщиха от пресцентъра на Националния осигурителен институт. Средномесечният осигурителен доход за страната за периода от 1 юли 2016 г. до 30 юни 2017 г. е 793.55 лв.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2017 г., съгласно чл. 70, ал. 2 от Кодекса за социално осигуряване.", "date": "2017.08.10", "title": "803 лева е средният осигурителен доход за страната за месец юни 2017 г."}
{"url": "http://www.focus-news.net/news/2017/08/10/2424318/deutsche-welle-kanada-stroi-migrantski-lageri-kray-granitsata-si-sas-sasht.html", "text": "От две седмици насам повече от 250 души преминават канадско-американската граница всеки ден, предава Deutsche Welle. Канадските военнослужещи помагат  на полицията и граничните служби за построяването на временен лагер за 500 мигранти при контролно-пропускателния пункт между северния американски щат Ню Йорк и южния канадски щат Квебек. \r\nОсвен това военнослужещите ще поставят осветление и отопление, но те няма да участват в операции за гарантирането на сигурността. \r\nКанадската полиция вече е установила приемен център в град Сейнт Бернар де Лакол, разположен на около 50 км южно от Монреал.  Мария Динкова", "date": "2017.08.10", "title": "Deutsche Welle: Канада строи мигрантски лагери край границата си със САЩ"}
{"url": "http://www.focus-news.net/news/2017/08/10/2424319/vratsa-174-pozhara-sa-goreli-v-oblastta-ot-1-yuli-do-8-avgust-2017-g.html", "text": "През периода от 1 юли до 8 август 2017 година на територията на Врачанска област са горели 174 пожара, от които 34 - със загуби, и 140 пожара в сухи треви, стърнища и отпадъци. Това съобщиха от ОДМВР-Враца. 9 от тези пожари са причинени от небрежност при боравене с открит огън.\r\nОт ОДМВР-Враца допълват, че пожарната обстановка е усложнена, продължава топло време и не е преминала опасността от възникването на пожари в полските и горски територии.", "date": "2017.08.10", "title": "Враца: 174 пожара са горели в областта от 1 юли до 8 август 2017 г."}
{"url": "http://www.focus-news.net/news/2017/08/10/2424320/s-kakvo-kolichestvo-tsigari-i-alkohol-za-lichna-upotreba-mozhe-da-vlezem-v-gartsiyai.html", "text": "В Директива на Европейски съюз са отразени количествата  тютюневи изделия и алкохолни напитки, които могат да бъдат пренасяни за лична употреба през граница в други страни-членки от ЕС. Това съобщиха за Радио „Фокус“ – Пирин от пресцентъра на Агенция „Митници“. От там уточниха, че българската държава се придържа към определените лимити, които са: - тютюневи изделия: \r\nцигари - 800 къса; \r\nпури - 200 къса; \r\nпурети - 400 къса; \r\nтютюн за пушене - 1 килограм. - алкохолни напитки: \r\nвисокоградусов алкохол - 10 литра; \r\nвина - 90 литра /пенливи вина не повече от 60 литра/; \r\nпиво - 110 литра. \r\nОт Агенция „Митници“ подчертаха, че при преминаване на граница, ако се носи повече от един вид тютюнево изделие или алкохолни напитки, лимитите ще бъдат променени, тъй като те важат само за 1 вид. При комбинация на повече от един вид, всеки продукт следва да бъде намален, като се преизчислява на база грамаж за тютюневите изделия и литри за алкохолните напитки. Също така българските граждани трябва да имат предвид, че това са нашите лимити, които би трябвало да важат и  например и за гръцка страна, но е възможно да има допълнителни разпоредби. Дежурният служител в пресцентъра на Агенция „Митници“ посочи, че всеки, които иска да пътува и да пренася за лична употреба тютюневи изделия или алкохол може да провери на сайта им за подробна информация къде и какво може да се пренася. Важно е да се има предвид и това, че количествата, които ще бъдат изнесени през граница трябва да бъдат легални, тоест ако са тютюневи изделия - задължително е наличието на бандерол, същото важи и при алкохолните напитки. Ако става дума за пренасяне на домашен алкохол, то  той трябва да е придружен с необходимите документи от малък обект за дестилиране. \r\nПо отношение на горивата от Агенция „Митници“ заявиха, че имаме право да пренасяме само количеството, което се намира в резервоара на автомобила, с който сме. Тоест нямаме право да пренасяме туби с гориво – това е забранено както от агенцията, така и от пожарните норми. \r\nЛивия НИНОВА", "date": "2017.08.10", "title": "С какво количество цигари и алкохол за лична употреба може да влезем в Гърция?"}
{"url": "http://www.focus-news.net/news/2017/08/10/2424321/kardzhali-150-bali-slama-sa-izgoreli-pri-pozhar-v-selo-kaklitsa.html", "text": "Екип на РС „Пожарна безопасност и защита на населението” е участвал в гасенето на възникнал в сеновал в село Къклица пожар, при който са изгорели около 150 бали слама. Това съобщиха от Областната дирекция на МВР – Кърджали. При пожара не са пострадали граждани. По случая в Районно управление „Полиция” – Крумовград се извършва проверка с оглед установяване на данни за извършено престъпление.", "date": "2017.08.10", "title": "Кърджали: 150 бали слама са изгорели при пожар в село Къклица"}
{"url": "http://www.focus-news.net/news/2017/08/10/2424322/blagoevgrad-okolo-715-kilograma-kanabis-sa-otkriti-ot-politsiyata-v-zemlishteto-na-s-kamena.html", "text": "На 9 август 2017 г. в местността „Черешите“, землище на с. Камена, община Петрич, от полицейски служители на Районно управление на МВР-Петрич, са намерени засадени около 175 тревисти растения, които след направен полеви тест са реагирали положително на канабис с общо тегло около 715 килограма. Това съобщиха от ОДМВР-Благоевград. За случая е уведомена Районна прокуратура-Петрич. Работата по случая продължава.", "date": "2017.08.10", "title": "Благоевград: около 715 килограма канабис са открити от полицията в землището на с. Камена"}
{"url": "http://www.focus-news.net/news/2017/08/10/2424323/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Алексей Ерхов, който е новият руски посланик в Анкара, отбеляза, че няма притеснения относно сигурността в страната, пише вестник Hurriyet. \r\n„Предприети са допълнителни мерки. Може да бъдете сигурни, че много сериозни мерки вече са приложени. Искам да използвам тази възможност, за да изразя благодарност към турските власти. Нямам никакви притеснения“, коментира Ерхов по време на първата си среща с турските медии. \r\nТой беше назначен в Анкара, след като неговият предшественик Андрей Карлов беше убит в края на 2016 г.\r\n„Ние знаем, че разследването, започнато от турските власти, продължава. Ние също така знаем, че институциите, работещи по случая в Русия, поддържат постоянни контакти със своите турски колеги. Убедени сме, че резултатите от разследването ще бъдат обявени публично, когато то бъде приключено“, допълни Ерхов.\r\n***\r\nВ сряда 24-годишен мъж остана в ареста заради повдигнати обвинения за умишлени палежи, след като властите го свързаха с 16 пожара в различни части на гръцката област Атика, пише вестник Ekathimerini. \r\nМеждувременно противопожарните служби и гръцката полиция продължават да бъдат в режим на готовност, след като във вторник вечерта в северозападната част на областта Атина избухна пожар,  който вероятно също е резултат от палеж. \r\nСилните ветрове в сряда разпалваха пламъците на горския пожар във Фтиотида, в централата част на страната, затруднявайки усилията на пожарникарите да потушат  огъня.\r\n***\r\nЛабораторни тестове показаха, че качеството на водата при кипърския пристанищен град Лимасол е в нормите, съобщи в сряда кметът на града Никос Николайдес, пише Cyprus Mail. Изследването беше извършено, след като се появи информация, че нивата на замърсяването по крайбрежието са високи. \r\nКметът не уточни кога точно са били извършени тестовете, но подчерта, че пробите са били взети от девет различни места по крайбрежието на Лимасол. \r\nСъщевременно обаче Николайдес отбеляза, че тестовете за качеството на водата не разрешават проблема със замърсяването. \r\n„Започнат е процес, който да следи водата, но това не означава, че проблемът е разрешен“, допълни кметът на града.\r\n***\r\nТурският Съвет за научни и технологични изследвания и катарският Национален научно-изследователски фонд са подписали споразумение за научно и техническо сътрудничество, пише вестник Daily Sabah. \r\n„Турция подкрепя Катар икономически и по отношение на отбраната от началото на кризата и този път Съветът за научни и технологични изследвания ще обедини своите усилия с Доха“, коментира професор Ариф Ергин, председател на Съвета за научни и технологични изследвания в интервю за  Anadolu Agency. Той уточни, че около два милиона долара ще бъдат отделени за съвместни проекти. \r\nНапомняйки за хакерската атака срещу държавната информационна агенция на Катар, която допринесе за кризата в Персийския залив, Ергин отбеляза, че страните трябва да увеличат сигурността на своите киберинфраструктури. \r\n„Ние трябва да предприемем мерки, за да предотвратим това, което се случи в Катар, да се повтори“, коментира Ергин.", "date": "2017.08.10", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/10/2424324/ministar-nikolay-nankov-dogodina-shte-imame-rehabilitirana-10-kilometrova-otsechka-ot-patya-asenovgrad-plovdiv-s-gabariti-na-magistrala.html", "text": "Реконструкцията на пътя Асеновград – Пловдив е сред най-стойностните проекти по Оперативна програма „Региони в растеж“. Това каза пред журналисти министърът на регионалното развитие и благоустройството Николай Нанков, след като бе направена символичната първа копка за ремонтните дейности на 10-километровия участък от път II-86 Пловдив – Асеновград, предаде репортер на Радио „Фокус“ – Пловдив. 15 месеца е срокът за изпълнение на дейностите по натоварения пътен участък. „Догодина със сигурност ще имаме рехабилитирана отсечка и ще разширим лентите за движение до габарити на магистрала. Ще има 2 активни ленти за движение и една аварийна, като 2 метра ще бъде разделителната ивица между двете платна“, подчерта Нанков. По думите му, ще бъде изградено ново платно от източната страна на съществуващия път и две кръгови кръстовища: при разклона за село Крумово и при разклона за Куклен. Първо ще бъде изградена новата лента с две платна в източна посока, а след това ще бъде рехабилитиран и старият участък от пътя. „С новите габарити на пътя ще бъде решен и проблемът със сигурността и безопасността на преминаване“, каза още Николай Нанков. Статистиката сочи, че само за последните 5 години в тази 10-километрова отсечка са възникнали 396 катастрофи, при които са ранени 117 души, а 7 са загинали. Трасето се ползва от пътуващите към областите Кърджали, Смолян и Хасково. Свързва Пловдив с Асеновград, но прави и основните връзки с летището, с Бачковския манастир и с курорта Пампорово.\r\nПроектът се финансира по Оперативна програма „Региони в растеж“ чрез Европейския фонд за регионално развитие. Около 25 млн. лв е финансирането, 85% е европейското участие, а 15% (4 млн. лв) е националното съфинансиране.\r\nКристиян ГАРОВ", "date": "2017.08.10", "title": "Министър Николай Нанков: Догодина ще имаме рехабилитирана 10-километрова отсечка от пътя Асеновград – Пловдив с габарити на магистрала"}
{"url": "http://www.focus-news.net/news/2017/08/10/2424325/afp-turtsiya-e-izdala-zapovedi-za-arest-na-36-sluzhiteli-v-mediyni-grupi.html", "text": "В четвъртък турските власти са издали заповеди за арест на 36 служители на медийни групи по подозрение за връзки  с организацията „Фето“, която според Анкара е ръководила опита за преврат миналата година, предава AFP. \r\nДеветима души са арестувани до момента, съобщава турската държавна информационна агенция Anadolu. Заподозрените са обвинени, че са използвали приложение, чрез което Фетхуллах Гюлен  е привличал поддръжници и членове на „терористичната“ групировка.  Мария Динкова", "date": "2017.08.10", "title": "AFP: Турция е издала заповеди за арест на 36 служители в медийни групи"}
{"url": "http://www.focus-news.net/news/2017/08/10/2424326/komisiyata-po-pravni-vaprosi-kam-plenuma-na-vss-prizovava-zakonodatelnite-organi-da-ne-sazdavat-usloviya-za-neopravdano-lishavane-na-sadiite-ot-pravoto-da-uprazhnyavat-profesiyata-si.html", "text": "Комисията по правни и институционални въпроси към Пленума на Висшия съдебен съвет (ВСС) проведе извънредно заседание във връзка с писмо от Народното събрание, с което е предоставен текстът на Законопроект за изменение и допълнение на Закона за съдебната власт, приет от 44-то Народно събрание на 27 юли 2017 г. и изпратен с писмо от 28 юли 2017 г. на Президента на Република България. Това съобщиха от ВСС. Комисията изрази становище по чл. 230, ал. 1 от ЗИД на ЗСВ, според който „Когато съдия, прокурор или следовател е привлечен като обвиняем за умишлено престъпление от общ характер, съответната колегия на Висшия съдебен съвет временно го отстранява от длъжност до приключване на наказателното производство…“. Комисията по правни и институционални въпроси към Пленума на ВСС призовава органите, които участват в законодателния процес във всички негови фази, да потърсят решение, което не създава за съдиите, прокурорите и следователите условия за неоправдано лишаване от правото да упражняват професията си и надвишаващо обществения интерес от прилагането на мярката „временно отстраняване от длъжност“.", "date": "2017.08.10", "title": "Комисията по правни въпроси към Пленума на ВСС призовава законодателните органи да не създават условия за неоправдано лишаване на съдиите от правото да упражняват професията си"}
{"url": "http://www.focus-news.net/news/2017/08/10/2424327/dha-erdogan-prizna-ako-naposledak-ima-izostavane-tova-e-zaradi-nashi-greshki.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган присъства вчера след обяд на среща на ръководния състав на партията в черноморската провинция Гиресун, предаде  информационната агенция Догу хабер ажансъ (ДХА). В изказването си Ердоган подчерта, че в партията са твърдо решени да се отиде към едно ново структуриране и извърши лично поименна проверка на присъстващите в салона. След като чуваха имената си партийците скачаха на крака, заставаха мирно и скандираха модния партиен лозунг: „Тази нация стои твърдо с Вас без никакво огъване”. Междувременно президентът и лидер на управляващата партия разбра и се разгневи, че в салона присъстват само 4 от всичките 12 общински съветници на ПСР в община Гиресун.  Разпореди се веднага да бъдат издирени и докарани на срещата.\r\n„Ако има някакъв застой и изоставане, особено напоследък, това за съжаление е в резултат на направени от нас грешки. Отсега нататък никой не може да кандидатства за ръководна позиция в ПСР, ако държи личните си интереси пред тези на партията и на страната. Това е категорично. Сърцата и ръцете ни са отворени за всеки, който ще работи за делото и за страната си; ще прегърне нацията и ще инициира положителни проекти. При нас има място за всеки, който служи на нашата партия и на страната си, при условие, че не е замесен в предателство.”, подчертава Ердоган, цитиран от ДХА. Георги Димов", "date": "2017.08.10", "title": "ДХА: Ердоган призна: Ако напоследък има изоставане, това е заради наши грешки"}
{"url": "http://www.focus-news.net/news/2017/08/10/2424328/blagoevgrad-bdzp-gotse-delchev-ohranyava-gnezdo-na-egipetski-leshoyad-kray-madzharovo.html", "text": "БДЗП – Гоце Делчев охранява гнездо на египетски лешояд край Маджарово. Това каза за Радио „Фокус“ – Пирин Димитър Попов, доброволец от Българско дружество за защита на птиците – Гоце Делчев. Той посочи, че охраняването на гнездото се налага тъй като в него има малко лешоядче и това е част от кампанията „Дари себе си“ на БДЗП. Гнездото е на 12 км от града и достъпът до мястото е много труден. „Аз съм тук за втора поредна година. Миналата година в гнездото, което охранявах, имаше две лешоядчета и беше малко по-трудно да се следят нещата – възрастните доста по-често хранеха своите малки. Сега е много спокойно“, разказа Попов. Той обясни, че възрастните лешояди хранят малкото по 2-3 пъти на ден. \r\nДимитър Попов каза, че целта на кампанията „Дари себе си“ е да може живата охрана да следи и да гледа какво се случва при първия полет на лешоядчето – дали той ще бъде успешен, а ако не е успешен, се започва спасителна операция за издирването му, тъй като ако не излети е възможно да падне в храстите и през вечерта да бъде изядено от хищници. В района има доста чакали, вълци и лисици, подчерта Попов.\r\nНатали СТЕФАНОВА", "date": "2017.08.10", "title": "Благоевград: БДЗП – Гоце Делчев охранява гнездо на египетски лешояд край Маджарово"}
{"url": "http://www.focus-news.net/news/2017/08/10/2424329/dha-novo-reshenie-za-zadarzhane-na-35-gyulenisti-v-turskite-medii.html", "text": "В рамките на воденото от Главната републиканска прокуратура в Истанбул разследване на структури на т.нар. „Терористична организация на гюленистите/Паралелна държавна структура” (ФЕТО/ПДС) в турските медии са издадени заповеди за задържане на нови 35 лица, предаде информационната агенция Догу хабер ажансъ (ДХА). По този повод екипи на органите за сигурност са започнала рано тази сутрин едновременни операции на територията на целия град. Досега са заловени 9 лица, продължава локализирането и задържането на останалите 26 лица, посочва още ДХА. Георги Димов", "date": "2017.08.10", "title": "ДХА: Ново решение за задържане на 35 „гюленисти” в турските медии"}
{"url": "http://www.focus-news.net/news/2017/08/10/2424330/nsi-raboteshtite-kam-kraya-na-yuni-2017-g-narastvat-s-63-400-ili-s-28-spryamo-kraya-na-mart.html", "text": "По предварителни данни на Националния статистически институт наетите лица по трудово и служебно правоотношение към края на юни 2017 г. нарастват с 63 400, или с 2.8%, спрямо края на март 2017 г., като достигат 2.34 милиона. Това съобщиха от пресцентъра на Националния статистически институт (НСИ). Спрямо края на първото тримесечие на 2017 г. най-голямо увеличение на наетите лица се наблюдава в икономическите дейности със сезонен характер „Хотелиерство и ресторантьорство” - с 44.9%, „Култура, спорт и развлечения”- с 11.9%, и „Селско, горско и рибно стопанство” - със 7.3%. Най-голямо намаление на наетите лица по трудово и служебно правоотношение е регистрирано в дейност „Образование” - с 3.0%.\r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети” - съответно 21.9 и 16.8%. \r\nВ края на юни 2017 г. наетите лица по трудово и служебно правоотношение са с 15.9 хил., или с 0.7%, по-малко в сравнение с края на юни 2016 г., като най-голямо намаление на наетите се наблюдава в икономическите дейности „Селско, горско и рибно стопанство” - с 9.7 хил., „Хотелиерство и ресторантьорство” - с 8.3 хил., и „Търговия; ремонт на автомобили и мотоциклети” - с 4.6 хиляди. И в процентно изражение намалението е най-значително в икономическите дейности „Селско, горско и рибно стопанство” - с 11.6%, и „Хотелиерство и ресторантьорство” - с 5.3%. Най-голямото увеличение на наетите лица в края на юни 2017 г. спрямо края на юни 2016 г. в абсолютно изражение е в икономическа дейност „Създаване и разпространение на информация и творчески продукти; далекосъобщения” – с 4.1 хил., а в процентно изражение - в икономическа дейност „Култура, спорт и развлечения” - с 9.0%. \r\nСредната брутна месечна работна заплата за април 2017 г. е 1 060 лв., за май - 1 035 лв., и за юни - 1 027 лева. \r\nПрез второто тримесечие на 2017 г. средната месечна работна заплата e 1 040 лв. и нараства спрямо първото тримесечие на 2017 г. с 3.4%. Икономическите дейности, в които е регистрирано най-голямо увеличение на средната месечна работна заплата, са: „Финансови и застрахователни дейности ” - със 7.6%, и „Строителство” и „Добивна промишленост” - по 7.3%.  \r\nПрез второто тримесечие на 2017 г. средната месечна работна заплата нараства с 9.9% спрямо второто тримесечие на 2016 г., като най-голямо e увеличението в икономическите дейности „Операции с недвижими имоти” - с 16.0%, „Административни и спомагателни дейности” - с 13.4%, и „Професионални дейности и научни изследвания” - с 13.2%. \r\nИкономическите дейности с най-високо средномесечно трудово възнаграждение на наетите лица по трудово и служебно правоотношение през второто тримесечие на 2017 г. са:\r\n- „Създаване и разпространение на информация и творчески продукти; далеко-съобщения” - 2 306 лева;\r\n- „Финансови и застрахователни дейности” - 1 815 лева;\r\n- „Производство и разпределение на електрическа и топлинна енергия и на газообразни горива” - 1 769 лева.\r\nНай-нископлатени са били наетите лица в икономическите дейности:\r\n-  „Хотелиерство и ресторантьорство” - 635 лева;\r\n- „Други дейности” - 714 лева;\r\n-  „Строителство” - 796 лева.\r\nСпрямо същия период на предходната година средната месечна работна заплата през второто тримесечие на 2017 г. в обществения сектор нараства с 8.1%, а в частния - с 10.6%.", "date": "2017.08.10", "title": "НСИ: Работещите към края на юни 2017 г. нарастват с 63 400, или с 2.8%, спрямо края на март"}
{"url": "http://www.focus-news.net/news/2017/08/10/2424331/blagoevgrad-otkradnati-sa-dareniya-ot-tsarkva-v-grobishteto-v-bansko.html", "text": "В Районно управление на МВР-Банско е получен сигнал за извършена, за времето от 18:30 часа на 8 август 2017 г. до 08:30 часа на 9 август 2017 г., кражба от църква, намираща се в гробищния парк в Банско. Това съобщиха от ОДМВР-Благоевград. Чрез увреждане на капандура, неизвестен извършител е проникнал в храма и е извършил кражба парична сума от метална кутия за дарения. Нанесената щета е в процес на установяване. По случая е образувано досъдебно производство.", "date": "2017.08.10", "title": "Благоевград: Откраднати са дарения от църква в гробището в Банско"}
{"url": "http://www.focus-news.net/news/2017/08/10/2424332/sofiya-26-godishen-mazh-e-postradal-pri-trudova-zlopoluka-v-kv-suhata-reka.html", "text": "26-годишен мъж е пострадал при трудова злополука в кв. „Сухата река“. Това съобщиха за Агенция „Фокус“ от пресцентъра на МВР.Сигналът за инцидента е подаден в 10.43 часа. При маневра на камион е притиснат 26-годишен работник към стена. Мъжът е прегледан. Няма сериозни наранявания.", "date": "2017.08.10", "title": "София: 26-годишен мъж е пострадал при трудова злополука в кв. „Сухата река“"}
{"url": "http://www.focus-news.net/news/2017/08/10/2424333/dobrich-chetirima-dushi-sa-postradali-pri-katastrofa-na-patya-balchik-dobrich-ediniyat-e-s-opasnost-za-zhivota.html", "text": "Четирима души са пострадали при катастрофа на пътя Балчик-Добрич, единият е с опасност за живота. Това съобщиха от ОДМВР-Добрич. Около 02.45 часа е подаден сигнал за катастрофа по пътя от град Балчик в посока град Добрич, на около 1 км. преди с. Приморци. На място е установено, че лек автомобил „Фолксваген” с добричка регистрация, управляван от П. Т. (18 г.), навлиза в лентата за насрещно движение и се блъска челно в насрещно движещия се автомобил „Фолксваген” с добричка регистрация. От извършената справка е установено, че водачът на другия автомобил Д.Ю. (18 г.) от град Добрич е неправоспособен. Вследствие на инцидента са пострадали водачите на двата автомобила - П. Т., който е с фрактура на ляво бедро и Д. Ю., с фрактура на дясна предмишница и прешлени. Пострадали са и Й. Д. (17 г.), с мозъчно сътресение и Д. Д. (17 г.), с мозъчно черепна травма, с опасност за живота. Двамата пътници са се возели в управлявания от неправоспособния водач лек автомобил „Фолксваген”. На двамата водачи са взети кръвни проби за изследване за употреба на алкохол. По случая е образувано досъдебно произовдство.", "date": "2017.08.10", "title": "Добрич: Четирима души са пострадали при катастрофа на пътя Балчик-Добрич, единият е с опасност за живота"}
{"url": "http://www.focus-news.net/news/2017/08/10/2424334/abc-news-nyakolko-dushi-sa-postradali-v-london-sled-kato-dvuetazhen-avtobus-se-vryaza-vav-vitrina-na-magazin.html", "text": "В четвъртък сутринта британските служби за спешна помощ съобщиха, че двама души са блокирани, а няколко други са ранени, след като двуетажен автобус се е врязал във витрина на  магазин, намиращ се на натоварена лондонска улица, предава ABC News. \r\nШестима души са пострадали, но тяхното състояние не е животозастрашаващо. Шофьорът на превозното средство е приет в болница. \r\nЕдин от  пътниците съобщи, че шофьорът е „припаднал преди автобусът да спре“.   Мария Динкова", "date": "2017.08.10", "title": "ABC News: Няколко души са пострадали в Лондон, след като двуетажен автобус се вряза във витрина на магазин"}
{"url": "http://www.focus-news.net/news/2017/08/10/2424335/plovdiv-37-godishen-mazh-e-zadarzhan-pri-upravlenie-na-motoped-bez-shofyorska-knizhka-i-s-nad-3-promila-alkohol.html", "text": "Бързи производства са започнати срещу трима  пияни шофьори в Пловдив и областта. Това съобщиха от ОДМВР-Пловдив. Служителите на реда в Първомай задържали за 24 часа 37-годишния Н.А. от града, който  управлявал мотопеда си без шофьорска книжка и след употреба на алкохол над 3 промила. Малко след полунощ, на кръстовището на ул. “Кавала” и ул. “Сатурн” в областния град автопатрул на Второ РУ спрял за проверка лек автомобил “Рено”. Установено било, че пловдивчанинът  Й. С. /45 г./ е седнал зад волана с 1.71 промила алкохол. Вчера в Садово 53-годишният местен жител Ю.А. управлявал лек автомоби “Опел” с 2.01 промила.", "date": "2017.08.10", "title": "Пловдив: 37-годишен мъж е задържан при управление на мотопед без шофьорска книжка и с над 3 промила алкохол"}
{"url": "http://www.focus-news.net/news/2017/08/10/2424336/veliko-tarnovo-predstoi-sklyuchvane-na-dogovor-za-turistichesko-satrudnichestvo-mezhdu-obshtinata-i-pekinskiya-rayon-don-chong.html", "text": "Предстои сключване на договор за туристическо сътрудничество между Община Велико Търново и район Дон Чонг, Община Пекин. През септември се очаква специална делегация да гостува в българския град за проучване перспективите и подписването на официален документ. Това заяви по време на среща с посланика на Китайската Народна Република Н.Пр. Джан Хайджоу зам.-кметът на Община Велико Търново Снежана Данева – Иванова, предаде репортер на Радио „Фокус“ – Велико Търново. Ще се търсят начини за по-активно презентиране на Велико Търново като туристическа дестинация и за изготвяне на нови маршрути с места за почивка, които да удовлетворяват желанията на посетителите. „Статистиката показва, че броят на китайските туристи, дошли специално в България, е малък. Тоест те идват, но в съвместна обиколка с други европейски държави. Целта е да ги насочим специално в България и конкретно във Велико Търново“, подчерта Данева. \r\nОт своя страна китайският посланик предаде поздрави от своя народ към всички българи и специално към Велико Търново. Той заяви, че е изключително впечатлен от историята и културата на старата българска столица. „През последните години въз основата на традиционното приятелство между Китай и България сътрудничеството между двете страни в различните области също се развива много успешно. Постепенно обменът и общуването се засилват, като туризмът е основният ни приоритет“, поясни Н. Пр. Джан Хайджоу. Той уточни, че се предвижда през следващата година да се работи за засилване на директната комуникация между българските и китайски туроператори. „Посолството ще стимулира Велико Търново да засилва директните контакти с Китай“, каза още посланикът и подчерта, че сътрудничеството между местните власти е много важно за развитието на туризма. Във визитата се включи и другия зам.-кмет на Велико Търново проф. Георги Камарашев.\r\nЛуиза ТРАНЧЕВА", "date": "2017.08.10", "title": "Велико Търново: Предстои сключване на договор за туристическо сътрудничество между Общината и пекинския район Дон Чонг"}
{"url": "http://www.focus-news.net/news/2017/08/10/2424337/plovdiv-78-godishna-zhena-ot-grada-e-stanala-zhertva-na-telefonna-izmama-s-3-400-leva.html", "text": "78-годишна жена от Пловдив дала 3400 лева на “ало” измамници. Това съобщиха от ОДМВР-Пловдив. Според предварителната информация, за времето между 13.30 часа и 15.00 часа вчера, мошениците се свързали по телефона с жената  и я заблудили по схемата за искане на пари във връзка с разследване на полицията.  Изпълнявайки дадените указания, пенсионерката сложила  сумата в найлонова торбичка и я хвърлила от терасата на жилището си. Образувано е досъдебно производство. Извършителите на престъплението се издирват.", "date": "2017.08.10", "title": "Пловдив: 78-годишна жена от града е станала жертва на телефонна измама с 3 400 лева"}
{"url": "http://www.focus-news.net/news/2017/08/10/2424338/adriana-grigorova-sotsialno-podpomagane-varna-namalyava-broyat-na-litsata-i-semeystvata-koito-poluchavat-semeyni-pomoshti.html", "text": "Намалява броят на лицата и семействата във Варна, които получават семейни помощи. Това каза за Радио „Фокус” – Варна Адриана Григорова, директор на Дирекция „Социално подпомагане” – Варна. За първото шестмесечие на 2017 година дирекцията е подпомогнала 21 415 семейства, в които се отглеждат 31 830 деца. „Спрямо същия период на 2016 година месечните помощи са намалели със 7,5%“, допълни Григорова. Най-голям се запазва относителният дял на месечните помощи, които семействата получават за отглеждане на дете до завършване на средно образование, но не по-късно от 20-годишна възраст. \r\n716 семейства са санкционирани заради допуснати от децата им повече от пет неизвинени отсъствия без уважителна причина. В тези семейства се отглеждат общо 811 деца. За отчетния период дирекцията е санкционирала и 34 семейства, в които се отглеждат 45 деца в предучилищна възраст, тъй като е допуснато отсъствие повече от три дни без уважителна причина.\r\nМарияна ВАЛЕНТИНОВА", "date": "2017.08.10", "title": "Адриана Григорова, Социално подпомагане – Варна: Намалява броят на лицата и семействата, които получават семейни помощи"}
{"url": "http://www.focus-news.net/news/2017/08/10/2424339/kyustendil-s-nova-listovka-regionalnata-direktsiya-po-gorite-provezhda-prevantivna-kampaniya-sreshtu-pozharite.html", "text": "С нова листовка Регионална дирекция по горите – Кюстендил провежда превантивна кампания срещу горските пожари. Това съобщи за Радио „Фокус” – Кюстендил инж. Здравчо Тодоров, директор на Регионална дирекция по горите – Кюстендил. По думите му, един от приоритетите на структурата и през тази година е превантивната дейност. Целта е да се повиши вниманието сред населението по общините и в районите с кътове за отдих сред природата, горските инспектори разпространяват нова листовка, с която отново се напомня на туристите да бъдат внимателни и отговорни с боравенето с открит огън. \r\nВ листовката е посочено, че над 4 милиона туристи всяка година посещават българските гори, а над 90% от горските пожари възникват от небрежно боравене с открит огън.\r\nВенцеслав ИЛЧЕВ", "date": "2017.08.10", "title": "Кюстендил: С нова листовка Регионалната дирекция по горите провежда превантивна кампания срещу пожарите"}
{"url": "http://www.focus-news.net/news/2017/08/10/2424340/xinhua-siriyskata-armiya-e-poela-kontrola-nad-oblastite-kray-granitsata-s-yordaniya.html", "text": "Сирийските сили са поели контрола над граничните области с Йордания в провинция Суейда, намираща се в южната част на Сирия, предава Xinhua. \r\nСирийските сили са поели контрола над всички гранични пунктове и гранични полицейски участъци в южната провинция Суейда, съобщи в четвъртък източник, пожелал да запази анонимността си.  Мария Динкова", "date": "2017.08.10", "title": "Xinhua: Сирийската армия е поела контрола над областите край границата с Йордания"}
{"url": "http://www.focus-news.net/news/2017/08/10/2424341/dha-turski-vitsepremier-obvini-opozitsiyata-v-sabotazh-sreshtu-ikonomikata-turizma-i-sashtnostta-na-pucha-ot-15-yuli-mg.html", "text": "Вицепремиерът Бекир Боздаг реагира изключително остро на интервю на лидера на основната опозиционна Народнорепубликанска партия (НРП) Кемал Кълъчдароглу за германското списание „Фокус”, предаде информационната агенция  Догу хабер ажансъ (ДХА). В интервюто лидерът на турската опозиция признава, че за съжаление в момента Турция не е сигурно място за посещение и чужденците, главно германците, са прави да се притесняват за собствената си сигурност. „Тези изявления са голям удар срещу турската икономика и турския туризъм. Кемал Кълъчдароглу фактически засвидетелства подкрепа на лъжливите впечатления срещу Турция, който някои кръгове в Германия се опитват да внушат и наложат на обществото. Не приляга на опозицията да застане зад подобни целенасочени операции за злепоставяне.”, посочва още Бекир Боздаг, цитиран от ДХА.\r\nОсвен това турският вицепремиер се разгневи и на изявления на депутата също от НРП Мустафа Акайдън за същността на опита за преврат от 15 юли м.г. Опозиционният депутат определи пуча като един „театър” и го характеризира като „контролиран метеж”, посочва още ДХА. Георги Димов", "date": "2017.08.10", "title": "ДХА: Турски вицепремиер обвини опозицията в саботаж срещу икономиката, туризма и същността на пуча от 15 юли м.г."}
{"url": "http://www.focus-news.net/news/2017/08/10/2424342/ruse-38-godishen-mazh-e-s-opasnost-za-zhivota-sled-katastrofa-v-grad-senovo.html", "text": "Водач мотоциклет е пострадал тежко при пътен инцидент в град Сеново. Мъжът е настанен в болница с опасност за живота. Това съобщиха от ОДМВР-Русе. Сигнал за пътния инцидент е постъпил около 09.10 часа вчера. В Районно управление на МВР – Ветово е съобщено, че на ул. \"Трети март\" в град Сеново мотоциклет „Хонда“ се е блъснал в паркиран товарен автомобил „Форд Транзит“. Изпратените на място служители на полицията са изяснили, че водачът на мотоциклета Е. Н., на 38 г., който е неправоспособен /не притежава съответната категория за управляваното от него МПС/, не се е съобразил със състоянието на пътя и на намиращите се на него пътни превозни средства, при което е допуснал катастрофа като се е блъснал в буса. В резултат на произшествието водачът е тежко пострадал, откаран е от екип на спешна помощ в УМБАЛ-Русе, където е настанен, с опасност за живота. Според първоначалната информация от болницата той е с фрактура на крак, на таз, пневмоторакс на бял дроб и счупени ребра. Екип на РУ – Ветово е документирал инцидента.", "date": "2017.08.10", "title": "Русе: 38-годишен мъж е с опасност за живота след катастрофа в град Сеново"}
{"url": "http://www.focus-news.net/news/2017/08/10/2424343/kyustendil-narodniyat-predstavitel-ivaylo-konstantinov-provede-rabotni-sreshti-s-kmetove-i-obshtinski-savetnitsi-ot-obshtina-dupnitsa.html", "text": "Народният представител от ГЕРБ-Кюстендил Ивайло Константинов проведе работни срещи с ръководството и кметския екип на Община Дупница, както и със съветниците от ГЕРБ в местния парламент. Това съобщиха от пресцентъра на ПП ГЕРБ. По време на срещите бяха обсъдени редица текущи въпроси и предизвикателства, стоящи пред общинското ръководство. \r\nДепутатът от ГЕРБ се срещна и с кмета на Сапарева баня Калин Гелев. По време на срещата бе обсъден и напредъкът в изграждането на минерални резервоари в Сапарева баня. Проектът е изключително важен за курортното градче, тъй като с построяването на минерални резервоари ще се осигури постоянен дебит, ще има възможност да се акумулира и разпределя правилно минералната вода и да се използва по-ефективно. Константинов обеща да съдейства и да сътрудничи с компетентните институции, ако е необходимо.\r\nС градоначалника на Сапарева баня народният представител от ГЕРБ коментира и редица други важни проекти и възможности за развитие, които има курортната планинска община.", "date": "2017.08.10", "title": "Кюстендил: Народният представител Ивайло Константинов проведе работни срещи с кметове и общински съветници от Община Дупница"}
{"url": "http://www.focus-news.net/news/2017/08/10/2424344/kardzhali-paten-intsident-ogranichava-dvizhenieto-v-rayona-na-5-km-predi-gkpp-makaza.html", "text": "Временно движението се извършва в една лента по път I-5 Кърджали – ГКПП „Маказа”, в района на 5 километра преди граничния пункт поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.08.10", "title": "Кърджали: Пътен инцидент ограничава движението в района на 5 км преди ГКПП „Маказа”"}
{"url": "http://www.focus-news.net/news/2017/08/10/2424345/sliven-chast-ot-grada-i-nyakolko-sela-sa-bez-voda-zaradi-avarii.html", "text": "Част от Сливен и няколко села са без вода заради аварии, съобщиха от „Водоснабдяване и Канализация“ – Сливен. До 14.00 часа няма да има вода в кварталите „Кольо Фичето“ и „Република“ в Сливен и в село Желю войвода. Поради извършване на авариен ремонт по електрозахранването до 17.00 часа е прекъснато водоподаването в селата Глуфишево и Панаретовци.\r\nПри възможност водоподаването ще бъде възстановено по-рано. След това е възможно временно повишаване мътността на водата.", "date": "2017.08.10", "title": "Сливен: Част от града и няколко села са без вода заради аварии"}
{"url": "http://www.focus-news.net/news/2017/08/10/2424346/stara-zagora-prodalzhava-izdirvaneto-na-izbyagaliya-zatvornik.html", "text": "Продължава издирването на избягалия от старозагорския затвор затворник. Това съобщиха за Агенция „Фокус“ от пресцентъра на ОДМВР - Стара Загора. \r\nОтсъствието на мъжа бе установено в сряда, след като не се е завърнал от работен обект.", "date": "2017.08.10", "title": "Стара Загора: Продължава издирването на избягалия затворник"}
{"url": "http://www.focus-news.net/news/2017/08/10/2424347/pleven-10-000-kasa-tsigari-bez-banderol-sa-otkriti-v-lek-avtomobil-upravlyavan-ot-39-godishen-mazh-ot-grada.html", "text": "На 9 август 2017 година около 09:00 часа в град Плевен на улица „Върбишко шосе“ служители на сектор „Пътна полиция“ спират \"Опел Астра\", управляван от 39-годишен от Плевен. Това съобщиха от ОДМВР - Плевен. При извършената полицейска проверка в лекия автомобил в багажното отделение са установени акцизни стоки без бандерол - цигари. В последствие служители на сектор „Противодействие на икономическата престъпност“ при ОДМВР - Плевен са извършили първоначални процесуално-следствени действия - претърсване и изземване и установяват 50 броя стека /500 броя кутии/ цигари марка \"Corset superslims\". Уведомен е дежурен разследващ полицай и е образувано досъдебно производство за извършено престъпление по чл. 234 от НК. Нанесената щета на държавния бюджет от невнесен акциз е в размер на около 2012 лв. Водачът на автомобила е задържан за срок до 24 часа. Уведомен е прокурор.", "date": "2017.08.10", "title": "Плевен: 10 000 къса цигари без бандерол са открити в лек автомобил, управляван от 39-годишен мъж от града"}
{"url": "http://www.focus-news.net/news/2017/08/10/2424348/tochkamakedoniya-novi-zemetreseniya-sa-bili-useteni-prez-noshtta-v-harvatiya-i-sarbiya.html", "text": "Няколко нови земетресения са били усетени през нощта в хърватския град Риека и в сръбските градове Панчево и Вършац, предава „Точка“. \r\nПървото земетресение в Риека е било регистрирано в 1.28 ч. местно време (2.28 ч. българско време) с магнитуд 2, 3 по скалата на Рихтер. След това в 3.22 ч. (4.22 ч. българско време) е бил усетен втори трус с магнитуд 3, 2. \r\nОт вторник сутринта в Риека са усетени общо 14 труса. Хърватските медии съобщават, че жителите на града са прекарали още една нощ в страх извън домовете си. \r\nЗеметресението в Панчево е било регистрирано в 21.17 ч. (22. 17 ч. българско време) с магнитуд 3,8, докато трусът във Вършац е бил усетен в 23.17 (00.17 ч. българско време) и е бил с магнитуд 3,6.  Мария Динкова", "date": "2017.08.10", "title": "„Точка“(Македония): Нови земетресения са били усетени през нощта в Хърватия и Сърбия"}
{"url": "http://www.focus-news.net/news/2017/08/10/2424349/haskovo-na-1-septemvri-v-dimitrovgrad-shte-se-provede-futbolen-mach-s-uchastieto-na-zvezdniya-otbor-na-balgariya-ot-svetovnoto-parvenstvo-po-futbol-v-sasht-prez-1994-g.html", "text": "На 1 септември в Димитровград феновете на популярната футболна игра ще могат да гледат на живо футболен мач с любимия звезден отбор на България от Световното първенство по футбол в САЩ през 1994 г. Това съобщиха от пресцентъра на Община Димитровград. За футболната среща, която е част от програмата за 70-ата годишнина на Димитровград, в града пристигат Емил Костадинов, Пламен Николов, Божидар Искренов, Петър Михтарски, Илиян Илиев, Радостин Кишишев, Ивайло Йорданов, Георги Иванов - Гонзо, Станимир Стоилов, Емил Кременлиев и други. Футболният мач ще започне от 19.00 ч. на стадион \"Миньор\". \r\nВпечатляващо шоу, игра и трикове очаква футболните запалянковци, когато четвъртите в света ще играят специално за Празника на града пред димитровградчани.", "date": "2017.08.10", "title": "Хасково: На 1 септември в Димитровград ще се проведе футболен мач с участието на звездния отбор на България от Световното първенство по футбол в САЩ през 1994 г."}
{"url": "http://www.focus-news.net/news/2017/08/10/2424350/pleven-za-kratko-zhiteli-na-slavyanovo-sa-blokirali-patya-byala-botevgrad-zaradi-intsident-mezhdu-sluzhiteli-na-chastna-firma-i-hora-ot-seloto.html", "text": "За кратко жители на Славяново са блокирали пътя Бяла – Ботевград заради инцидент между служители на частна фирма и хора от селото. Това съобщиха за Агенция „Фокус“ от пресцентъра на МВР. Пътят е бил затворен от 9.50 до 10.20 часа. Полицията е оказала съдействие за нормализиране на организацията на движението на пътя. Не е допусната ескалация на напрежението. \r\nМеждувременно МВР е започнала проверка за възникнал инцидент между служители на частна охранителна фирма и местни жители, които са били засечени в земеделски имоти в землището край Славяново. \r\nДеница КИТАНОВА", "date": "2017.08.10", "title": "Плевен: За кратко жители на Славяново са блокирали пътя Бяла – Ботевград заради инцидент между служители на частна фирма и хора от селото"}
{"url": "http://www.focus-news.net/news/2017/08/10/2424351/sliven-nova-reanimatsionna-masa-poluchi-otdelenieto-po-neonatologiya-na-mbal-d-r-ivan-seliminski-ot-fondatsiyata-na-silvi-vartan.html", "text": "Нова реанимационна маса получи отделението по неонатология на МБАЛ „Д-р Иван Селимински“ – Сливен от фондацията на Силви Вартан, предаде репортер на Радио „Фокус“ – Сливен. Новото оборудване бе представено от директора на лечебното заведение д-р Васислав Петров и началника на отделението д-р Таня Праматарова. „Благодарни сме на Силви Вартан, която прояви такова участие към нуждите на нашето отделение и малките пациенти, чиито животи спасяват лекарите тук. Новото оборудване е с най-висок клас и ще позволи нивото на медицинско обслужване да се повиши още повече. Нашата болница е една от най-добрите в региона, а специално отделението по неонатология е най-доброто и като медицински персонал, и като оборудване“, подчерта д-р Петров.  \r\nД-р Таня Праматарова каза, че новото оборудване включва всичко нужно за качествена реанимация, като осигурява допълнително така необходимите след раждането на бебето топлина и осветление. Тя благодари на Силви Вартан и нейната фондация от името на своите малки пациенти за това, че им се дава още един шанс за живот. \r\nТова не е първото дарение за болницата от фондацията. Преди това Силви Вартан дари за нуждите на лекарите-неонатолози специална скъпоструваща синя лампа.\r\nЛюдмила ЙОРГОВА", "date": "2017.08.10", "title": "Сливен: Нова реанимационна маса получи отделението по неонатология на МБАЛ „Д-р Иван Селимински“ от фондацията на Силви Вартан"}
{"url": "http://www.focus-news.net/news/2017/08/10/2424352/sofiya-trima-mazhe-sa-zadarzhani-za-telefonna-izmama-na-80-godishna-zhena-ot-s-dospey.html", "text": "Трима мъже са задържани за телефонна измама на 80-годишна жена от с. Доспей, община Самоков. Те са разкрити непосредствено след като взели парите на възрастната пенсионерка. Това съобщиха от пресцентъра на МВР.\r\nСигнал за извършената измама е получен в полицията на 8 август, следобед, когато жената се е оплакала в полицейското управление, че по-рано през деня е била подведена по схемата „съдействие на органите на реда срещу телефонни измамници“. Възрастната жена изпълнила заръките на човек, представил се по телефона като полицейски инспектор и оставила закачена на дворната врата на имота си торбичка със 780 лв. в банкноти  по 10 лв.\r\nПо случая е образувано досъдебно производство. В резултат на предприетите незабавни действия криминалистите са установили участниците в измамата и са задържали Ю. И. /38 г. / и Б. И. /35 г./ от Самоков, криминално проявени и осъждани. Изяснено е, че при изпълнението на престъпния сценарий двамата се придвижвали с лек автомобил,  предоставен им от Ш. Д. / 27 г./, също от Самоков, и той криминално проявен и осъждан. Тримата са задържани за срок до 24 часа. У тях е намерена и иззета сумата, дадена от жената, както и три мобилни телефона. Извършени са необходимите процесуално-следствени действия под надзора на Районна прокуратура – Самоков. Продължава работата за пълното документиране на случая.", "date": "2017.08.10", "title": "София: Трима мъже са задържани за телефонна измама на 80-годишна жена от с. Доспей"}
{"url": "http://www.focus-news.net/news/2017/08/10/2424353/afp-stotitsi-byagat-ot-pozharite-bushuvashti-v-yuzhnata-chast-na-frantsiya.html", "text": "В четвъртък горските пожари продължават да бушуват в южната част на Франция, принуждавайки 400 туристи и жители да напуснат района, предава AFP. \r\nСтихията беше овладяна, след като изгори над 500 хектара гори и храсти 40 км югозападно от Монпелие. \r\nОколо 200 пожарникари продължават да се борят с огъня, като се очаква силните ветрове да продължат през целия ден. \r\n„Днешните метеорологични условия изискват изключителна предпазливост“, подчертаха от противопожарните служби.  Мария Динкова", "date": "2017.08.10", "title": "AFP: Стотици бягат от пожарите, бушуващи в южната част на Франция"}
{"url": "http://www.focus-news.net/news/2017/08/10/2424354/kyustendil-pet-obshtinski-zhilishta-sa-izzeti-prinuditelno-pri-tazgodishnite-proverki.html", "text": "По график се извършват проверки на наемателите на общински жилища в Кюстендил. Това каза пред Радио „Фокус” – Кюстендил Васил Велинов, началник на отдел „Жилищна политика” към Община Кюстендил. Всяка година по график се извършват проверки за експлоатацията на жилищата. „Тези проверки включват проверка на техническото състояние на жилището, проверяваме дали обитателите са титулярите, дали са нашите наематели, да не са ги преотдали на други лица, дали жилището се използва по предназначение или пък жилището не се ползва. Отваряме процедура в такива случаи по прекратяване на самия договор”, каза Велинов. Според него, принудително тази година са иззети 5 общински жилища, като причините са няколко, но винаги свързани с некоректни наематели. „В един случай имат задължения, в друг – не живеят там, не плащат наеми, независимо, че са символични, но ние сме длъжни и предприемаме тези процедури по принудително изземване”, каза Велинов.\r\nВенцеслав ИЛЧЕВ", "date": "2017.08.10", "title": "Кюстендил: Пет общински жилища са иззети принудително при тазгодишните проверки"}
{"url": "http://www.focus-news.net/news/2017/08/10/2424355/ministar-boil-banov-shte-predstavi-prioritetite-na-pravitelstvoto-v-sferata-na-kulturata.html", "text": "Министърът на културата Боил Банов ще представи приоритетите на правителството в сферата на културата. Това съобщиха от пресцентъра на Министерството на културата. Брифингът ще се проведе на 11 август 2017 г. (петък) от 11.00 ч., в зала „Колегиум“, ет. 6, в сградата на Министерството на културата на бул. „Ал. Стамболийски“ № 17.", "date": "2017.08.10", "title": "Министър Боил Банов ще представи приоритетите на правителството в сферата на културата"}
{"url": "http://www.focus-news.net/news/2017/08/10/2424356/pregled-na-mezhdunarodnite-novini-do-13-chasa-agentsiya-fokus.html", "text": "Японското правителство заяви, че „никога няма да може да толерира“ провокациите на Северна Корея.\r\n Това се случи след като Северна Корея заяви, че може да изстреля балистични ракети, които да прелетят над японска територия срещу американската база в Гуам.\r\n„Провокативните действия на Северна Корея, включително и този път, са очевидно провокация към региона, в това число и Япония, както и към сигурността на международната общност“, заяви говорителят на правителството Йошихиде Суга.\r\n„Никога не бихме могли да толерираме това“, каза той. \r\n„Силно съветваме Северна Корея да приеме сериозно предупрежденията, които многократно бяха направени, и да започне да се съобразява с резолюциите на ООН, въздържайки се от по-сетнешни провокативни действия“, заяви той.\r\n*** В четвъртък горските пожари продължават да бушуват в южната част на Франция, принуждавайки 400 туристи и жители да се напуснат района.\r\nСтихията беше овладяна, след като изгори над 500 хектара гори и храсти 40 км югозападно от Монпелие. \r\nОколо 200 пожарникари продължават да се борят с огъня, като се очаква силните ветрове да продължат през целия ден. \r\n„Днешните метеорологични условия изискват изключителна предпазливост“, подчертаха от противопожарните служби.\r\n*** В четвъртък турските власти са издали заповеди за арест на 36 служители на медийни групи по подозрение за връзки  с организацията „Фето“, която според Анкара е ръководила опита за преврат миналата година.\r\nДеветима души са арестувани до момента, съобщават турските медии. Заподозрените са обвинени, че са използвали приложение, чрез което Фетхуллах Гюлен  е привличал поддръжници и членове на „терористичната“ групировк\r\n*** Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган присъства вчера след обяд на среща на ръководния състав на партията в черноморската провинция Гиресун.\r\nВ изказването си Ердоган подчерта, че в партията са твърдо решени да се отиде към едно ново структуриране и извърши лично поименна проверка на присъстващите в салона. След като чуваха имената си партийците скачаха на крака, заставаха мирно и скандираха модния партиен лозунг: „Тази нация стои твърдо с Вас без никакво огъване”. Междувременно президентът и лидер на управляващата партия разбра и се разгневи, че в салона присъстват само 4 от всичките 12 общински съветници на ПСР в община Гиресун.  Разпореди се веднага да бъдат издирени и докарани на срещата.\r\n„Ако има някакъв застой и изоставане, особено напоследък, това за съжаление е в резултат на направени от нас грешки. Отсега нататък никой не може да кандидатства за ръководна позиция в ПСР, ако държи личните си интереси пред тези на партията и на страната. Това е категорично. Сърцата и ръцете ни са отворени за всеки, който ще работи за делото и за страната си; ще прегърне нацията и ще инициира положителни проекти. При нас има място за всеки, който служи на нашата партия и на страната си, при условие, че не е замесен в предателство.”, подчертава Ердоган.\r\n*** В четвъртък сутринта британските служби за спешна помощ съобщиха, че двама души са блокирани, а няколко други са ранени, след като двуетажен автобус се е врязал във витрина на  магазин, намиращ се на натоварена лондонска улица. \r\nШестима души са пострадали, но тяхното състояние не е животозастрашаващо. Шофьорът на превозното средство е приет в болница. \r\nЕдин от  пътниците съобщи, че шофьорът е „припаднал преди автобусът да спре“.  \r\n*** От две седмици насам повече от 250 души преминават канадско-американската граница всеки ден.\r\nКанадските военнослужещи помагат  на полицията и граничните служби за построяването на временен лагер за 500 мигранти при контролно-пропускателния пункт между северния американски щат Ню Йорк и южния канадски щат Квебек. \r\nОсвен това военнослужещите ще поставят осветление и отопление, но те няма да участват в операции за гарантирането на сигурността. \r\nКанадската полиция вече е установила приемен център в град Сейнт Бернар де Лакол, разположен на около 50 км южно от Монреал.\r\n*** Над 50 хектара борова гора и ниска растителност горят от снощи при манастира „Успение на Пресвета Богородица“ - Трескавец при Прилеп. \r\nСпоред властите пожарът е започнал около 16 ч. при новите градски гробища и се е разпространил с голяма скорост. Пламъците са обхванали планината около манастирския комплекс. \r\n„На място са изпратени екипи на противопожарните служби. Огънят се разпространява с голяма скорост към манастира. Към момента има малки екипи, които се опитват да овладеят стихията. През последните дни има повече пожари на територията на община Прилеп. Потушаването на огъня в такива условия е трудно, теренът е много лош, а температурите са високи. Призоваваме гражданите да не палят огън на открити пространство и да спазват забраната за движение в горите“, заявиха властите, допълвайки, че на територията на Прилеп има активни четири пожара.\r\n*** Целта на вербалните нападки между Пхенян и Вашингтон е да се сплотят гражданите на Северна Корея пред лицето на външната заплаха, а също така да се изостри ситуацията на Корейския полуостров и да се всее раздор между Южна Корея и САЩ. Това заяви в четвъртък пред журналисти представител от администрацията на президента на Южна Корея. \r\n„На Корейския полуостров няма кризисна ситуация, а действията на Пхенян са вследствие на резолюцията на Съвета за сигурност на ООН, която предвижда допълнителни санкции спрямо Северна Корея“, отбелязаха източникът. Той отново призова Северна Корея  да „се вслуша в разумните предложения на Сеул и да подобри междукорейските отношения“.\r\n*** Броят на жертвите от разрушителното земетресение, което удари югозападната китайска провинция Съчуан във вторник, достигна 20 души, а 431 са пострадалите.\r\n„Към 12 ч. местно време  (7 ч. българско време) в четвъртък броят на загиналите при земетресението с магнитуд 7 е достигнал 20 души, а общо 431 са пострадалите“, съобщи местната администрация.\r\n*** Президентът на Република Корея Мун Дже-ин разпореди в четвъртък да се проведе извънредно заседание на Съвета за национална сигурност, заради заплахата от Северна Корея.\r\n„Срещата, на която също така ще вземат участие министърът на националната отбраната и съветниците на лидера по сигурността, ще се състои през втората половина на деня“, се казва в изявление на правителството.", "date": "2017.08.10", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/08/10/2424357/kitayskiyat-poslanik-u-nas-npr-dzhan-haydzhou-okolo-20-hilyadi-kitayski-turisti-sa-posetili-balgariya-prez-2016-godina.html", "text": "Около 20 хиляди китайски туристи са посетили България през 2016 година. Това съобщи във Велико Търново посланикът на Китайската Народна Република Н.Пр. Джан Хайджоу, предаде репортер на Радио „Фокус“ – Велико Търново. Н.Пр. Джан Хайджоу се срещна с зам.-кметовете на на Велико Търново Снежана Данева – Иванова и проф. Георги Камарашев. Посланикът уточни, че основното сътрудничество между България и Китай трябва да е насочено към развитието на туризма между двете страни. За миналата година 2 600 китайски граждани са си извадили виза от Българското посолство в Пекин и директно са дошли в България. \r\n„Според статистиката през 2016 година броят на китайските граждани, излизали зад границата, възлиза на 122 милиона. От тях около 12 млн. са посетили Европа. Затова бих казал, че броят им е съвсем малък. Но същевременно ние имаме огромен потенциал за развитието на по-нататъшното сътрудничество в областта на туризма. Постигнахме консенсус със зам.-кметовете, че първата стъпка е засилване на рекламата“, каза още Н.Пр. Хайджоу. Той уточни, че китайското и българското правителства също работят за засилване сътрудничеството в областта на туризма. Обмисля се и активно се проучва и възможността за откриване на директен полет от Китай до България.\r\nЛуиза ТРАНЧЕВА", "date": "2017.08.10", "title": "Китайският посланик у нас Н.Пр. Джан Хайджоу: Около 20 хиляди китайски туристи са посетили България през 2016 година"}
{"url": "http://www.focus-news.net/news/2017/08/10/2424358/sofiya-zadarzhan-e-42-godishen-mazh-blaskal-i-obizhdal-vazrastna-zhena-na-spirka-v-zh-k-lyulin.html", "text": "Столични полицаи са установили и задържали мъж, блъскал и обиждал възрастна жена около обяд на 7 август на спирка на масовия градски транспорт в ж. к. „Люлин”. Това съобщиха от пресцентъра на МВР. По случая е било образувано досъдебно производство. Започнали са и оперативно-издирвателни действия, в хода на които криминалистите са установили и задържали С. П. /42 г./ от София. \r\nСлед доклад на събраните материали в Софийската районна прокуратура мъжът е привлечен като обвиняем за престъпление по чл. 325 ал. 1 от НК и му е наложена мярка за неотклонение „парична гаранция”. \r\nРаботата по случая продължава под наблюдението на Прокуратурата.", "date": "2017.08.10", "title": "София: Задържан е 42-годишен мъж, блъскал и обиждал възрастна жена на спирка в ж. к. „Люлин”"}
{"url": "http://www.focus-news.net/news/2017/08/10/2424359/turtsiya-novo-razvitie-po-kazusa-s-flanelkata-s-nadpis-geroy-na-podsadim-gyulenist.html", "text": "Втори състав на Съда за тежки престъпления в провинция Мугла продължава гледането на делото срещу 44 подсъдими, от които 37 бивши военни, за нападението на 15 юли м.г. в хотел в курорта Мармарис, в който е отседнал президентът Реджеп Тайип Ердоган, предаде информационната агенция Догу хабер ажансъ (ДХА). Сред обвиняемите е и подофицерът Гьокхан Гючлю, който се появи на предишното заседание в съдебната зала с фланелка с надпис на английски 'Hero” („Герой”), с това разбуни цяла Турция  и предизвика гнева на Ердоган.\r\nСтана известно, че въпросната фланелка му е изпратена от неговата по-голяма сестра Бахар Гючлю. Срещу нея моментално е заведено дело за „пропаганда на терористична организация”. Освен това Министерството на правосъдието е отстранило от длъжност и води разследване срещу зам.-директора на затвора, един административен ръководител и трима охранители, посочва още ДХА.Агенция „Фокус” припомня:\r\nВ края на миналата седмица Ердоган лично разпореди в бъдеще заловените и съдени членове на т.нар. „Терористична организация на гюленистите/Паралелна държавна структура” (ФЕТО/ПДС) вече да бъдат обличани в еднотипни тъмно-кафяви дрехи; нещо като бадемов цвят. Първоначалната му идея беше да бъдат оранжеви, подобно на затворниците в Гуантанамо, но явно някой аргументирано го е накарал да се откаже от това. \r\nПодразбира се, че вече ще има две униформи. Едната – гащеризон; другата – яке и панталон. Превратаджиите ще бъдат обличани в гащеризони; другите, т.е. терористите – в якета и панталони. От сега нататък те няма да влизат в съдебните зали, облечени в цивилно облекло.\r\nПредседателят на Сдружението на адвокатските камари в Турция Метин Фейзиоглу веднага реагира на подобно намерение като незаконно и неприемливо. От две гледни точки. Първо, и по сегашните закони и норми единствено председателят на съда, а не някой друг, може да прецени дали подсъдимите са облечени в подходящо облекло. Ако установи обратното – нарежда на пристава да ги изведе от съдебната зала. Второ, и това е по-важното – в еднотипни затворнически дрехи се обличат вече осъдени и излежаващи присъдата си лица. А не подсъдими. Обратното би означавало, че априори вече е прието, че те задължително ще бъдат осъдени. Даже директно означава, че вече са им лепнати присъди и нямат никакъв шанс в иначе независимият съдебен процес. Георги Димов", "date": "2017.08.10", "title": "Турция: Ново развитие по казуса с фланелката с надпис „Герой” на подсъдим „гюленист”"}
{"url": "http://www.focus-news.net/news/2017/08/10/2424360/veselin-grozdanov-zelen-transport-za-kaliakra-tryabva-da-ima-dialog-koyto-da-nameri-idealnoto-saotnoshenie-mezhdu-ekologiya-ikonomika-i-interesite-na-horata.html", "text": "За „Калиакра“ трябва да има диалог, който да намери идеалното съотношение между екология, икономика и интересите на хората. Това каза за Агенция „Фокус“ Веселин Грозданов, генерален мениджър на клъстер „Зелен транспорт“ във връзка с казуса „Калиакра“. \r\n„Ние не заставаме като страна по спора дали на правителството, на еколозите, а като експерти в транспорта, които търсят варианти да се развива икономиката в България“, каза той. По думите му трябва едновременно да се спазват европейските директиви, но и да не са в ущърб  хората за сметка на гущери, птички и пеперудки. Той поясни, че като представител на клъстер „Зелен транспорт“ е участвал в срещата за „Калиакра“ в Министерски съвет, за да изслушат точно какви са проблемите на хората. Грозданов поясни, че са видели, че има много проблеми от гледна точка на това къде ще са защитените територии. \r\nПо думите му постижението от срещата е диалогът между всички заинтересовани страни. „Хубаво да има защитени територии, да си пазим националното и природното богатство, но трябва да мислим и за хората“, коментира той и обърна внимание, че в тези райони продължават  да живеят хора и  те трябва да имат поминък, а не да тичат към големия град, защото местните условия не им позволяват да си изхранят децата, да ги образоват, да създадат и впоследствие и те семейства, да имат един достоен живот.   \r\nВеселин Грозданов коментира, че при приемането ни в ЕС е възникнал проблемът с „Калиакра“. „Нека да не го правим политически и да обясняваме коя партия е виновна или кое правителство. Далеч съм от тази идея. Виновни са няколко правителства за това нещо и още, когато сме кандидатствали към ЕС с цел голямото ни желание да бъдем приети, едни зелени организации, в които няколко човека са диктували какво да е мнението и какви да са защитените територии, са дали доклади, с които България става на второ място в Европа по защитени територии“, каза Грозданов. \r\nТой уточни, че България има 34 % защитени територии при средно ниво на защитени територии в ЕС – 18 %. „Ние апелираме да седнат всички заинтересовани страни  и да се намери едно решение, да се намалят тези територии, за да може да има реална икономика в страната“, допълни Грозданов. Според него след като приключат еврофондовете трябва да има с какво да се издържа страната ни. \r\nПо думите му транспортът е най-големият отрасъл от икономиката, но и отрасълът, който не може да съществува самостоятелно. „Представители на рибарите, които бяха на срещата в МС казаха колко много от продукцията изнасят извън България. Ние като транспортна организация сме склонни да видим как ще се развива районът  и как бихме могли да помогнем да се осъществява този транспорт по един екологичен начин, пазейки природата“, коментира Веселин Грозданов \r\nДеница КИТАНОВА", "date": "2017.08.10", "title": "Веселин Грозданов, „Зелен транспорт“:  За „Калиакра“ трябва да има диалог, който да намери идеалното съотношение между екология, икономика и интересите на хората"}
{"url": "http://www.focus-news.net/news/2017/08/10/2424361/bbc-broyat-na-postradalite-pri-intsidenta-s-dvuetazhniya-avtobus-v-london-dostigna-10-dushi-london.html", "text": "В четвъртък спасителните екипи извадиха двете жени, които бяха затиснати, след като двуетажен автобус се вряза във витрина на магазин в Лондон, предава BBC. \r\nОт лондонската служба за спешна медицинска помощ уточниха, че общо 10 души са получили лечение от парамедиците, а четирима души са били транспортирани в болница, включително шофоьорът на превозното средство. \r\nБританските власти уточниха, че инцидентът се е случил около 6.55 ч. местно време (8.55 ч. българско време). Мария Динкова", "date": "2017.08.10", "title": "BBC: Броят на пострадалите при инцидента с двуетажния автобус в Лондон достигна 10 души"}
{"url": "http://www.focus-news.net/news/2017/08/10/2424362/dots-d-r-elitsa-petrova-pri-povecheto-vidove-ribi-se-registrira-preulov-no-nyama-indikatsii-te-da-badat-zastrasheni-ot-izchezvane.html", "text": "При повечето наблюдавани видове риби се регистрира преулов, но няма индикации те да бъдат застрашени от пълно изчезване, както се е случило с черноморската скумрия. Това каза в интервю за Радио „Фокус“ – Варна доц. д-р Елица Петрова, директор на Института по рибни ресурси във Варна. „Други промишлено значими видове, като черноморската акула, хамсията, барбуната също са обект на преулов и те през следващите години ще бъдат обект на специализирани изследвания“, посочи доц. д-р Петрова. По думите й, много са факторите, които влияят върху рибната фауна в Черно море. Изследванията обаче в тази посока трябва да бъдат интегрирани – идеята да се включва голям обем от данни за различни показатели на морската екосистема и да бъде обхванат ареалът на разпространение, доколкото тези видове извършват значителни миграции в Черно море, обясни доц. д-р Петрова.\r\nПрез последните години изследванията показват тенденция за намаляване на биоразнообразието и рибните ресурси, което важи за целия Световен океан и Черно море не е изключение. Причините за това са комплексни, но основни са преуловът и замърсяването на моретата и океаните. „Редуцирането или изчезването на видове довежда до нарушаване на екологичния баланс на функционалните връзки между различните групи организми и техните хранителни взаимоотношения. Това води до намаляване на продуктивността и стабилността на екосистемите“, каза още доц. д-р Елица Петрова.\r\nМарияна ВАЛЕНТИНОВА", "date": "2017.08.10", "title": "Доц. д-р Елица Петрова: При повечето видове риби се регистрира преулов, но няма индикации те да бъдат застрашени от изчезване"}
{"url": "http://www.focus-news.net/news/2017/08/10/2424363/blicsarbiya-ribari-hvanaha-sinya-akula-dalga-220-m-kray-budva-poyavata-y-predizvika-panika.html", "text": "Черногорски рибари успяха да уловят синя акула с дължина 2,20 м. край остров „Св. Неделя\", в близост до Будва, предава белградското електронно издание „Blic\".\r\nСпоред изданието акулата е от вида „модрул\", който обитава Адриатическо и Средиземно море, както Атлантическия океан до северните брегове на Норвегия.\r\nВъпреки уверенията на властите, че акулата е безопасна за плажуващите, тъй като се храни предимно с морски мекотели, появата й предизвика страх и паника по крайбрежието на Будва.\r\nЧерногорските медии припомнят, че единственият регистриран случай с нападение на акула срещу туристи е бил на 13 юли 1995 г., когато 21-годишен студент от Чачак, Стефан Томашевич, е бил нахапан смъртоносно при скалите на нос Могрена, край Будва. \r\nПревод и редакция: Мариела Русева", "date": "2017.08.10", "title": "„Blic\"(Сърбия): Рибари хванаха синя акула, дълга 2,20 м край Будва - появата й предизвика паника"}
{"url": "http://www.focus-news.net/news/2017/08/10/2424364/kitayskiyat-poslanik-u-nas-npr-dzhan-haydzhou-ochakvame-s-obshti-usiliya-da-se-osiguryat-privilegii-i-dobra-politika-za-po-blagopriyatna-biznes-sreda.html", "text": "Китай е третият по големина търговски партньор на България извън Европейския съюз. Стокообменът между двете държави за миналата година възлиза на около 2 млрд. долара. Това заяви по време на посещението си във Велико Търново посланикът на Китайската Народна Република Н.Пр. Джан Хайджоу, предаде репортер на Радио „Фокус“ – Велико Търново. Китайските инвестиции у нас за миналата година са около 2 млрд. евро, с натрупване. „Двете страни имат все по-голям и сериозен интерес за инвестиране. Очакваме с общи усилия да се осигурят повече привилегии и по-добра политика за по-благоприятна бизнес среда. По този начин страната ви ще привлече повече китайски инвестиции“, подчерта посланикът. По думите му, основният проблем не е осигуряването на визи, а голямото разстояние между двете страни. Според него, трябва да се разработят по-удобни и привлекателни туристически маршрути. Той заяви, че са нужни много иновации в тази насока.\r\nПрез месец септември на посещение във Велико Търново ще бъде делегация, водена от кмета на един от районите на Пекин, в който е съсредоточено голяма част от уникалното хилядолетно културно-историческо наследство на китайската столица. По време на срещата се очаква да се подпише споразумение за партньорство и съвместна работа в областта на опазване на културното наследство и на туризма.\r\nЛуиза ТРАНЧЕВА", "date": "2017.08.10", "title": "Китайският посланик у нас Н.Пр. Джан Хайджоу: Очакваме с общи усилия да се осигурят привилегии и добра политика за по-благоприятна бизнес среда"}
{"url": "http://www.focus-news.net/news/2017/08/10/2424365/ria-novosti-ruska-grazhdanka-e-bila-zadarzhana-v-turtsiya-po-podozrenie-v-terorizam.html", "text": "Посолството на Русия в Анкара изяснява обстоятелствата около задържането на руската гражданка Рената Бакиева, която турските власти подозират в терористична дейност, предава РИА Новости. \r\nПо-рано турските медии отбелязаха, че Бакиева е задържана по подозрение в подготвяне на атаката срещу военен американски самолет чрез използването на безпилотен летателен апарат в района на въздушната база Инджирлик. \r\n„Днес турските медии съобщиха, че руската гражданка Рената Бакиева е задържана на територията на Турция по подозрение, доколкото може да се прецени, в терористична дейност. Руското дипломатическо представителство работи за уточняване на дадената информация“, отбелязаха от посолството. Мария Динкова", "date": "2017.08.10", "title": "РИА Новости: Руска гражданка е била задържана в Турция по подозрение в тероризъм"}
{"url": "http://www.focus-news.net/news/2017/08/10/2424366/haskovo-rok-kontsert-i-stant-shou-shte-se-provedat-po-povod-praznika-na-dimitrovgrad-na-26-avgust-2017-g.html", "text": "Рок концерт и стънт шоу ще се проведат по повод празника на Димитровград в съботният ден на 26 август 2017 г., който е изпълнен с разнообразни прояви и наситена спортна програма. Това съобщиха от пресцентъра на Община Димитровград. Естественият завършек на празничната програма ще бъде станалият традиционен рок маратон на басейн \"Химик\" в спортен комплекс \"Раковски\". За събитието тази година са поканени рок гупите Slim Jim, Transrock и HANGAR 42. Събитието е част от празничната програма по повод 70-ата годишнина на града и се организира съвместно от Община Димитровград и мото клуб \"Викингите\". \r\nНяколко часа по-рано, от 11.00 ч., на басейна ще се проведат забавни водни игри и състезания под надслов \"Water games\". Очакват се и представители на мото клубове от цялата страна. Близо 1000 мотора се очаква да се включат в почетната обиколка на Димитровград, когато по булевардите на града могат да се видят истински мото бижута като Harley Davidson, ретро мотоциклети с кош и съвременни мощни машини.\r\nНепосредствено след почетната обиколка ще започне зрелищното стънт шоу, в което освен мотоциклети тази година ще участва и АТВ. Един от най-добрите майстори на каскади Христо Алипиев и други именити състезатели ще демонстрират уменията си на \"Stunt live\".", "date": "2017.08.10", "title": "Хасково: Рок концерт и стънт шоу ще се проведат по повод празника на Димитровград на 26 август 2017 г."}
{"url": "http://www.focus-news.net/news/2017/08/10/2424367/makedoniya-izborite-sa-razpisani-kandidati-za-kmetove-mnogo-nito-edno-sigurno-reshenie-obzor.html", "text": "Датата за провеждане на изборите за местна власт вече е определена за 15 октомври 2017 г., имената на спряганите кандидати са много, но засега няма нито едно сигурно партийно решение. Така македонските медии коментират наближаващите местни избори, на които управляващи и опозиция ще премерят сили за първи път след съставянето на коалиционното правителство на СДСМ на Зоран Заев и партиите на етническите албанци - ДСИ, Алианс на Албанците и движението БЕСА.\r\nСпоред електронното издание „МКД\" в ход са партийните проучвания и допитвания, а окончателното решение на щабовете ще се знае след 20 август 2017 г., а най-късно до 9 септември 1917 г. листите на кандидатите за общински съветници трябва да са регистрирани. „МКД\" публикува имената на тримата потенциални кандидати на СДСМ за скопските общини - Златко Марин за Аеродром, Душко Весковски за Карпош, Снежана Трайковска или Александър Наумовски за „Гьорче Петров\", Филип Темелковски или Елена Костова за Кисела Вода.\r\nВ столичната община Център най-вероятно към втори мандат ще се стреми Андрей Жерновски.\r\nВМРО-ДПМНЕ ще утвърди кандидатите си за кметове на партиен форум на 5 и 6 септември 2017 г.\r\nДСИ на Али Ахмети най-вероятно ще заложи на досегашните кметове Теута Арифи на Тетово, Невзат Бейта на Гостивар, Ружди Лята на Дебър и Фатмир Изаири на Желино.\r\nСегашният кмет на Скопие, Коце Траяновски, вече обяви кандидатурата си за трети мандат, а срещу него много вероятно е да застане депутатът от СДСМ Петре Шилегов.„Фактор\" пише, че „Коце Траяновски иска още 4 години да бъде градски татко\" и допълва, че битката за Скопие крие много неизвестни, а СДСМ трябва да разчита на албанска подкрепа за кметските места в Чаир, Бутел, Арачиново и Градски парк.\r\nСпоред македонския „Фокус\" опозиционната ВМРО-ДПМНЕ възнамерява да издигне кандидатурата на бившия генерал Йохан Тарчуловски за кмет на столичната община Кисела Вода.\r\nКандидатурата на Траяновски за трети кметски мандат в столицата е водеща новина за „Либертас\", като изданието предвижда оспорвана борба за кметските постове в Битоля, Щип, Струмица, Прилеп и Охрид.\r\nРадио „Канал 77\" предвижда три имена от ВМРО-ДПМНЕ да се кандидатират за кмет на Битоля. Досегашният кмет Владимир Талески не изключва да се кандидатира за четвърти мандат, а негови опоненти са депутатът Зоран Илиоски и бившият шеф на културата в Битоля, Борче Димитровски.\r\nЕлектронното издание „Кумановски муабети\" предполага, че кандидат за кмет на СДСМ ще бъде досегашният председател на общинския съвет Александър Арсич.\r\nПревод и редакция: Мариела Русева", "date": "2017.08.10", "title": "Македония: Изборите са разписани, кандидати за кметове много, нито едно сигурно решениe (ОБЗОР)"}
{"url": "http://www.focus-news.net/news/2017/08/10/2424368/v-sofiya-shte-se-provedat-poreditsa-ot-sabitiya-za-sobstvenitsite-na-longbord-skeytbord-roleri-i-trotinetki-i-tehnite-priyateli-i-pochitateli.html", "text": "Столичната община, зам.-кметът по транспорта Евгени Крусев и Центърът за градска мобилност (ЦГМ) организират тази събота, 12 август 2017 г., в София „БулевАРТ“ - поредица от събития за собствениците на лонгборд, скейтборд, ролери и тротинетки и техните приятели и почитатели. Това съобщиха от пресцентъра на ЦГМ. В събота, под името „ТранСпорт на борд“, ще започнр първото по рода си събитие, което има за цел да покаже, че София е и ще бъде модерен град, столица, в който има забавления и през горещото августовско лято. \r\nОт 10.00 до 16.00 часа на столичния бул. „Ал. Стамболийски“ всички любители на бордове, ролери, тротинетки, колела и други почитатели на модерния и еко начин за придвижване в града ще могат да карат свободно в участъка между булевардите „Княгиня Мария Луиза“ и „Христо Ботев“. Специално за тях тази част на булеварда ще е свободна от автомобили. \r\nЩе се проведат майсторски демонстрации на ролери - представители на сдружение „Екстрийм скейт“ и звездите на новата световна мания – лонгборда, ще покажат на какво са способни. Младежите от LongDayBoarding ще преподават и безплатни уроци по борд каране на начинаещи.  Млади стрийтарт художници ще покажат на живо върху пана от улични ремонти своята визия за модерна и вечно променяща се София. Сред тях са Виктория Котева и Радостин Неделчев - Чочо, който е и автор на логото на кампанията. На партито ще е и DJ Skrugie. Специални шатри ще имат екипите от „Кахуна“, които ще предлагат бордове за свободно ползване и изпробване на спорта, а пък младежите от „Парашутка“ ще предоставят за изпробване самонадуваеми парашутни барбарони, които се пълнят с въздух за няколко секунди с няколко прости загребвания на въздух. \"Очакваме ви в събота в 10 ч. на бул. „Ал. Стамболийски“/към храма „Св. Неделя“, за да се забавляваме заедно\", посочват още от ЦГМ.", "date": "2017.08.10", "title": "В София ще се проведат поредица от събития за собствениците на лонгборд, скейтборд, ролери и тротинетки и техните приятели и почитатели"}
{"url": "http://www.focus-news.net/news/2017/08/10/2424369/balkan-insight-prez-2017-g-sarbiya-e-odobrila-samo-dve-molbi-za-poluchavane-na-ubezhishte.html", "text": "През 2017г. Сърбия е одобрила само две молби за убежище от общо над 150, предаваBalkan Insight. \r\n„Броят на молбите, които те обработват е изключително малък в сравнение с миналата година“, коментира Никола Ковачевич от Белградския център за правата на човека, допълвайки, че причината е липсата на достатъчно служители. \r\nТой уточни, че само един афганистанец и един сириец са получили убежище съответно през юли и август тази година.\r\nСпоред статистически данни нито една молба за убежище от общо 151 не е била удовлетворена през първите шест месеца на 2017г., а документите на 28 души са били отхвърлени. \r\nПрез 2016 г. общият брой на молбите е бил 574, като от тях 105 са били отхвърлени и само 19 са били одобрени. Останалите 450 случая от миналата година все още не са разгледани. Мария Динкова", "date": "2017.08.10", "title": "Balkan Insight: През 2017 г. Сърбия е одобрила само две молби за получаване на убежище"}
{"url": "http://www.focus-news.net/news/2017/08/10/2424370/ministar-nikolay-nankov-nay-kasno-v-sredata-na-2019-g-tryabva-da-zapochne-izgrazhdaneto-na-obhodniya-pat-kray-kresna.html", "text": "Най-късно в средата на 2019 г. трябва да започне изграждането на обходния път край Кресна. Това съобщи пред журналисти министърът на регионалното развитие и благоустройството Николай Нанков в отговор на въпрос кога ще започнат дейностите по инфраструктурния проект, предаде репортер на Радио „Фокус“ – Пловдив. По думите му ако до месец юни 2019 година няма строително разрешение и избран изпълнител, това означава че проектът няма да може да се реализира с европейско финансиране. „Ако това се случи, има вероятност да изгубим цялото европейско финансиране за всички останали изградени ЛОТ-ове на АМ „Струма“. Това ще е национално предателство, ако не използваме европейския ресурс да реализираме цялата част на АМ „Струма“, който между другото няма да е достатъчен. Ще имаме една не малка част национално финансиране, тъй като финансирането по Оперативна програма „Транспорт и транспорта инфраструктура“ също е лимитиран и ограничен“, допълни Николай Нанков. Министърът припомни, че проектът за реализация на Лот 3.2 на АМ „Струма“ предвижда запазване на едната част на трасето през Кресненското дефиле със съответните екологични мерки по съоръжения, които да предпазват биоразнообразието в обхвата на пътя, и изнасянето на движението в обратна посока източно от дефилето с две ленти в посока София – Солун, като при изкачването е планирана и трета лента.\r\nНа 11 септември предстои обществено обсъждане на оценката за въздействието на околната среда (ОВОС) с жителите на общините Симитли и Кресна. Пред МРРБ не стои вариант за изграждане на тунел, тъй като това ще оскъпи проекта с близо 3 милиарда лева. „По отношение на безопасността тунелът е най-небезопасният вариант, защото районът край Кресна е най-сеизмичният в страната“, каза още Нанков. Той подчерта, че освен икономически, социален и екологичен ефект инфраструктурният проект има значение и за сигурността и безопасността на пътуващите.\r\nТрасето от сега съществуващия път през Кресненското дефиле е най-тежкото от републиканската пътна мрежа, коментира Нанков. По участъка с дължина над 20 км средно годишно 6 души губят живота си, като през миналата година те са били седем.\r\nКристиян ГАРОВ", "date": "2017.08.10", "title": "Министър Николай Нанков: Най-късно в средата на 2019 г. трябва да започне изграждането на обходния път край Кресна"}
{"url": "http://www.focus-news.net/news/2017/08/10/2424371/spetsializiranata-prokuratura-predade-na-sad-petima-dushi-za-reket-i-prisvoyavane-na-blizo-678-000-lv-ot-targovsko-druzhestvo.html", "text": "Специализираната прокуратура внесе в Специализирания наказателен съд обвинителен акт срещу пет лица за рекет и присвояване чрез заплахи и принуда на селскостопанска продукция, пари и машини на обща стойност 677 859 лева, собственост на фирма от Монтана. Това съобщиха от Апелативната специализирана прокуратура. Марин Костов, Велизар В., Пейо П., Васил В. и Иван А. са обвинени за това, че в периода от 20 юли 2016 г. до 30 септември 2016 г. четири пъти принудили със заплахи управителя на фирма „Биоланд БГ“ ООД  и собственик на 4% от дяловете в дружеството, (другите двама съсобственици са германски граждани с по 48% от дяловете) да им предаде активи на фирмата.\r\nНа 20 юли 2016 г. Марин Костов, Велизар В., Иван А. и Васил В. привикали управителя в София. С обяснението, че единият от германските собственици им предложил 100 000 лв., за да го „смачкат“, те го принудили да им предаде противно на волята си 325 тона жито на дружеството на стойност 58 750 лв. Първоначалната уговорка била за 200 тона пшеница, по при товаренето на житото в камиони поискали още 25 тона, тъй като не одобрили качеството на зърното. Той изпълни искането им, тъй като отправили заплахи и към внука му.\r\nВ началото на август 2016 г. по същия начин го принудили да им плати 100 000 лв., тъй като „поръчителят“ бил удвоил сумата за отстраняването му.\r\nМесец по-късно, отново чрез заплахи управителят бил принуден да подпише пълномощно в полза на Върбанов, с което му предоставил правото да се разпорежда с движимото имущество на фирмата. Дни по-късно 29 машини, сред които комбайн, прикачна селскостопанска техника, камион, леки автомобили и др., на обща стойност 429 109 лв., били продадени на трето лице. На 30 септември 2016 г. рекетьорите принудили управителя на „Биоланд БГ“ ООД неправомерно да изтегли от банкова сметка на дружеството и да им предаде още 90 000 лева.\r\nВелизар Вълчев е осъждан на 3 години лишаване от свобода за рекет и нанасяне на телесни повреди и е изтърпял наказанието си в затвора.\r\nЗа извършените престъпления от петимата законът предвижда от 5 до 15 години лишаване от свобода.", "date": "2017.08.10", "title": "Специализираната прокуратура предаде на съд петима души за рекет и присвояване на близо 678 000 лв. от търговско дружество"}
{"url": "http://www.focus-news.net/news/2017/08/10/2424372/dha-turskata-prokuratura-iska-zatvor-do-225-godini-za-bivsh-kmet-na-diarbekir.html", "text": "Главната републиканска прокуратура в Диарбекир е приключила разследването и е готова с обвинителния акт срещу бившия кмет на града Феридун Челик за „създаване и ръководство на въоръжена терористична организация”, предаде информационната агенция Догу хабер ажансъ (ДХА). Исканото наказание е лишаване от свобода за срок от 15 до 22.5 години. \r\nФеридун Челик е кмет на Диарбекир в периода 1999-2004 година. В обвинителния акт се посочва, че в резултат на подслушване на мобилния му телефон е установена неговата активна организационна дейност, по-специално през 2012 и 2013 година, в рамките на т. нар. организация „Конгрес на демократичната общност”  (DTK).  Засечени са много негови телефонни разговори с други подслушвани лица и участието му в събрания на DTK през различни периоди. \r\nДелото ще се гледа в Осми състав на Съда за тежки престъпления в Диарбекир а първото заседание ще бъде насрочено през следващите няколко дни, посочва още ДХА. Георги Димов", "date": "2017.08.10", "title": "ДХА: Турската прокуратура иска затвор до 22.5 години за бивш кмет на Диарбекир"}
{"url": "http://www.focus-news.net/news/2017/08/10/2424373/24-vesti-makedoniya-srabski-mitnichari-otkriha-80-000-nedeklarirani-evro-v-detska-vazglavnitsa-na-gkpp-gradina-na-granitsata-s-balgariya.html", "text": "Сръбски митничари откриха 80 000 недекларирани евро в детска възглавница в кола на турски гастарбайтери на ГКПП \"Градина\" на границата с България, предава македонското електронно издание \"24 вести\", като се позовава на съобщение на сръбските митници.Според съобщението автомобилът е пристигнал на граничния пункт рано сутринта и е бил подложен на щателен оглед. \r\nОт недекларираната сума са конфискувани 60 000 евро до приключване на разследването. Весела Петрова", "date": "2017.08.10", "title": "\"24 вести\" (Македония): Сръбски митничари откриха 80 000 недекларирани евро в детска възглавница на ГКПП \"Градина\" на границата с България"}
{"url": "http://www.focus-news.net/news/2017/08/10/2424374/yambol-razkriti-sa-dvama-mladezhi-na-17-i-18-godini-izvarshili-opit-za-krazhba-na-tovaren-avtomobil.html", "text": "Двама младежи на 17 и 18 години, извършили опит за противозаконно отнемане на товарен автомобил, са разкрити от ямболски полицаи. Разследването започнало на 7 юни по сигнал на 58-годишна жителка на областния град, че през нощта е направен опит за кражба на товарен автомобил „Рено-Рапид“ и в последствие са му нанесени материални щети. Това съобщиха от пресцентъра на МВР. В резултат на проведените оперативно-издирвателни и процесуално-следствени действия е установено, че двама младежи от Ямбол са автори на посегателството. Изяснено е също, че преди около година двете момчета  опитали да задигнат същия автомобил, но се ударили в бордюр и спукали гума. Работата по случаите продължава в рамките на образуваните досъдебни производства.", "date": "2017.08.10", "title": "Ямбол: Разкрити са двама младежи на 17 и 18 години, извършили опит за кражба на товарен автомобил"}
{"url": "http://www.focus-news.net/news/2017/08/10/2424375/sofiya-zadarzhan-e-izvarshitel-na-grabezh-ot-denonoshten-magazin.html", "text": "В столичното Трето Районно управление е задържан извършител на грабеж. Това съобщиха от пресцентъра на МВР. Действията по разследването са започнали през февруари т. г., когато продавач в денонощен магазин е подал сигнал в полицията, че около 4 часа в обекта е влязъл непознат, заплашил го, че има в джоба си оръжие и след кратко боричкане успял да открадне оборота и да избяга. Това съобщиха от пресцентъра на МВР. По случая било образувано досъдебно производство. В резултат на проведените оперативно - издирвателни действия криминалисти установили и задържали извършителя- А.А./22г./ от София. След доклад на събраните материали в Софийската районна прокуратура мъжът е привлечен като обвиняем за престъпление по чл. 198 от НК и му е наложена мярка за неотклонение „подписка”.", "date": "2017.08.10", "title": "София: Задържан е извършител на грабеж от денонощен магазин"}
{"url": "http://www.focus-news.net/news/2017/08/10/2424376/sliven-krazhbite-na-voda-sa-nay-seriozniyat-problem-za-vik-v-romskiya-kvartal-nadezhda.html", "text": "Кражбите на вода са най-сериозният проблем за ВиК в ромския квартал „Надежда“ в Сливен, заяви управителят на ВиК – Сливен инж. Севдалин Рашев, съобщиха от пресцентъра на дружеството. Според него, водата се източва през неправомерно прокарани от населението тръби без кранове. Заради това разхищение на вода от началото на месеца е пострадала северната зона на кв.\r\n „Надежда“. Ако допълнителни водни количества се пренасочат към квартала през деня, ще пострадат индустриалната зона и жителите на кв. „Даме Груев“. Затова допълнително вода се подава само нощем. Според показанията на монтирания ултразвуков разходомер, в момента водният дебит към кв. „Надежда“ е 60-70 литра в секунда. Това, според Рашев, е напълно достатъчно, дори два пъти повече от необходимото.\r\nЗа бързото решавана на проблема в момента се променя схемата на водоснабдяване, уточни Рашев. Към промишлената зона от помпена станция „Гергевец“ е пусната допълнително вода, излишъкът от която се ориентира към кв. „Надежда“. \r\nЩе бъде изградено допълнително водоснабдяване за промишлеността с нов 300-метров водопровод. Водният излишък от него ще се насочва отново към кв. „Надежда“. Така подаваните към ромската махала водни количества ще достигнат 100 литра в секунда. Толкова е и максималният капацитет на кварталната мрежа. ВиК-специалистите са уточнили трасето, закупени са и необходимите материали на стойност 50 000 лева. До края на август допълнителни водни количества и от новия водопровод ще бъдат подадени към кв. „Надежда“. За по-добро разпределение на водата, дружеството ще направи зониране в квартала. Друг проблем е и неплащането на потреблението на вода, каза още инж. Севдалин Рашев.", "date": "2017.08.10", "title": "Сливен: Кражбите на вода са най-сериозният проблем за ВиК в ромския квартал „Надежда“"}
{"url": "http://www.focus-news.net/news/2017/08/10/2424377/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието си към моментната обстановка в Асеновград по повод продължаващите протести. По темата разговаряме с кмета на Асеновград д-р Емил Караиванов.\r\nВ рамките на предаването днес ще посетим Бачковския манастир във връзка с наближаващия му храмов празник на Успение Богородично. Това е повод да надникнем в историята на обителта и да проследим развитието й през вековете. Детайли ще научим от Ивайло Мирчев, експерт в ОП „Туризъм“ в Асеновград. С него ще разговаряме също за положителните стойности на туристопотока и за предпочитаните от българските и чуждестранни посетители летни дестинации на територията на Асеновград.\r\nВъв втората част на предаването днес ще пътуваме и до асеновградското село Боянци. Любопитни данни за миналото и за съвременния облик на селото ще ни предостави кметът инж. Димитър Димитров.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.08.10", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/08/10/2424378/haskovo-nad-200-falshivi-artikula-s-logo-na-izvestna-marka-sa-otkriti-ot-politsiyata-v-zhilishte-v-s-kozlets.html", "text": "Текстилни изделия и заготовки са открити от служители на ОДМВР-Хасково в жилище в хасковското с. Козлец, обитавано от 27-годишен мъж и 67 годишна жена от селото. Това съобщиха от пресцентъра на МВР. В хода на проверката, в една от стаите на къщата и в гаража, в найлонови торби полицаите намерили 136 тениски, 37 спортни екипа, 130  потника, 13 комплекта тениска с къси панталони, 6 якета, 9 текстилни ролки с лого на известна марка, без исканото съгласие за това. По случая е образувано досъдебно производство.", "date": "2017.08.10", "title": "Хасково: Над 200 фалшиви артикула с лого на известна марка са открити от полицията в жилище в с. Козлец"}
{"url": "http://www.focus-news.net/news/2017/08/10/2424379/afp-belgiyskata-politsiya-e-provela-operatsii-vav-vrazka-sas-skandala-sas-zarazenite-yaytsa.html", "text": "В четвъртък белгийската полиция е провела няколко операции, свързани с разследването за намерените инсектициди в европейските яйца, съобщиха от прокуратурата, предава AFP. \r\n„Във връзка със случая с отровените яйца, в момента се провеждат няколко операции“, отбеляза говорителят на прокуратурата на северния пристанищен град Антверпен. Мария Динкова", "date": "2017.08.10", "title": "AFP: Белгийската полиция е провела операции във връзка със скандала със заразените яйца"}
{"url": "http://www.focus-news.net/news/2017/08/10/2424380/kardzhali-vazstanoveno-e-dvizhenieto-po-pat-i-5-kardzhali-gkpp-makaza-v-rayona-na-5-kilometra-predi-granichniya-punkt.html", "text": "Възстановено е движението по път I-5 Кърджали - ГКПП \"Маказа\", в района на 5 километра преди граничния пункт. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.10", "title": "Кърджали: Възстановено е движението по път I-5 Кърджали - ГКПП \"Маказа\", в района на 5 километра преди граничния пункт"}
{"url": "http://www.focus-news.net/news/2017/08/10/2424381/ministar-valentin-radev-do-momenta-sa-usvoeni-dogovoreni-i-razplateni-nad-57-mln-evro-ot-evrosredstvata-za-ohrana-na-granitsata.html", "text": "До момента са усвоени, договорени и разплатени  57 087 659 евро от 160-те млн. евросредства за охрана на границата. Това каза министърът на вътрешните работи Валентин Радев по време на брифинг за Управленската програма на правителството в частта „Обществен ред и сигурност“, предаде репортер на  Агенция „Фокус“. Министър Радев изтъкна, че е удължен срокът за усвояване на тези 160 млн.  евро европейска солидарна помощ. По думите му тези 57 087 659 евро са приблизително 35 % от цялата сума. Министър Радев уточни, че към момента за охрана на границата има 36 процедури, на стойност  15, 5  млн. евро. Той допълни, че други 41 процедури за около 32, 5 млн. евро са в процес на подготовка. Радев поясни, че охраната на границата е част от приоритета на МВР, свързан с миграционната политика.  \r\nДеница КИТАНОВА", "date": "2017.08.10", "title": "Министър Валентин Радев: До момента са усвоени, договорени и разплатени над 57 млн. евро от евросредствата за охрана на границата"}
{"url": "http://www.focus-news.net/news/2017/08/10/2424382/kyustendil-remontni-deynosti-se-izvarshvat-v-manastira-sv-luka-kray-selo-granitsa.html", "text": "Ремонтни дейности се извършват в манастира край село Граница. Това каза пред журналисти сестра Фотиния, игумения на  граничкия манастир „Св. Лука“, предаде репортер на Радио „Фокус” – Кюстендил. Ремонти се извършват по самата сграда и в манастирската черква. Облагородява се и дворното пространство. Част от необходимите средства за ремонта са осигурени от страна на Общинския бюджет. \r\nМанастирът ще бъде домакин на замесването на богородичния хляб за празника „Панагия”. Следващата година се предвижда към манастира да заработи и детски православен център във вид на детска градина, която ще се помещава в общинска сграда в града.\r\nВенцеслав ИЛЧЕВ", "date": "2017.08.10", "title": "Кюстендил: Ремонтни дейности се извършват в манастира „Св. Лука“ край село Граница"}
{"url": "http://www.focus-news.net/news/2017/08/10/2424383/blagoevgrad-zam-ministar-irena-georgieva-poseti-bansko-za-20-oto-yubileyno-izdanie-na-mezhdunarodniya-dzhaz-festival.html", "text": "Заместник-министърът на туризма Ирена Георгиева бе скъп гост на кмета на Банско Георги Икономов. Повода за нейното посещение бе 20-ото Юбилейно издание на Международния джаз фестивал, което е в своя разгар. Това съобщиха от пресцентъра на Община Банско. \r\nИрена Георгиева, признат експерт от туристическия бранш, се наслади на изпълненията на група „Two Cities One World”. Младите музиканти Анна и Джаред Катур са двойка в живота, събрани от любовта си към музиката. През 2013 г. основават своята група за авторска музика и издават самостоятелен албум.\r\nСлед тях на сцената излязоха джаз цигуларят Мачей Стшелчик, класическият китарист Ромуалд Еренц и джазовият басист Пьотр Родович, които са автори на проекта „ШОПЕН НА СТРУНИ”. Тримата музиканти представиха творби на Шопен – композиторът, оказал голямо влияние върху полската музика, в това число и в джаза. На сцената липсваше пиано, инструмента, с който свързваме Фредерик Шопен. А те изпълниха блестящо негови парчета с цигулка, китара и контрабас.\r\nБългарската група „New Beginnin” зарадва публиката с първото си авторско парче  „Харесва ли ти” и редица популярни песни. Певецът – композитор Тони Момрел  омая с гласа си голяма част от присъстващите на площада в Банско в шестата фестивална вечер, посветена на джаза.\r\nДнес на сцената в Банско излизат „Тбилиси Биг бенд” с диригент Гиви Гачечиладзе и солисти. Членове от грузинския джаз оркестър и посланикът на Грузия в България Н. Пр. Зураб Беридзе се срещнаха със заместниците на Икономов – Ивайло Ръхов и Асен Кирицов. Среща, на която те запознаха заместниците с почти 20 годишната история на групата и богатия си репертоар. Обсъдени бяха и бъдещи проекти за обмен на туристи и културни прояви в курортния град.\r\nБендът се състои от 20 професионални инструменталисти и 8 вокалисти, като през 2006г. получава голямата награда за „Най-добър Биг бенд” на Международния джаз фестивал в Монте Карло. След тях на сцената ще излязат Марио Станчев двойно трио, французите Фредерик Виал/ Тома Кордоли/ Йоан Сера и специалният гост на вечерта Маги Алексиева – „МЕЙ”.", "date": "2017.08.10", "title": "Благоевград: Зам.-министър Ирена Георгиева посети Банско за 20-ото Юбилейно издание на Международния джаз фестивал"}
{"url": "http://www.focus-news.net/news/2017/08/10/2424384/blicsarbiya-seks-skandal-s-meditsinska-sestra-v-bolnitsata-v-leskovats.html", "text": "Секс-скандал с медицинска сестра разтърси пограничния с България град Лесковац, предава белградското електронно издание „Blic\".\r\nСпоред изданието директорът на болницата д-р Небойша Димитриевич направил внезапна нощна проверка на болничното заведение, при която намерил дежурната медицинска сестра в обятията на непознат мъж.\r\n„Blic\" съобщава, че след кратък скандал непознатият успял да избяга, а омъжената медицинска сестра излязла в болничен, за да не бъде уволнена.\r\nСекс-скандалът в Лесковац присъства във всички сръбски медии.\r\nПревод и редакция: Мариела Русева", "date": "2017.08.10", "title": "„Blic\"(Сърбия) - Секс-скандал с медицинска сестра в болницата в Лесковац"}
{"url": "http://www.focus-news.net/news/2017/08/10/2424385/veliko-tarnovo-9-560-leva-shte-e-vnoskata-na-obshtinata-kam-asotsiatsiyata-po-vik-za-sledvashtata-godina.html", "text": "9 560 лева ще е вноската на Община Велико Търново към Асоциацията по ВиК на територията на областта за следващата година. Това бе решено по време на извънредно заседание на общото събрание на Асоциацията по ВиК, съобщиха от пресцентъра на Областна администрация – Велико Търново. Срещата премина под ръководството на областния управител проф. д-р Любомира Попова, която е председател на асоциацията. Присъстваха кметове и представители на общините.\r\nОбщото събрание прие препоръчителния размер на вноската на държавата в бюджета на Асоциацията по ВиК на обособената територия за 2018 г. да бъде 15 000 лева. Вноските на общините в проектобюджета на Асоциацията по ВиК на обособената територия, обслужвана от водоснабдителното дружество в региона, са определени съобразно с процентното съотношение на гласовете им. Община Велико Търново – 9560 лв., Община Горна Оряховица – 5034 лв., Община Елена – 1016 лв., Община Златарица – 429 лв., Община Лясковец – 1445 лв., Община Павликени – 2573 лв., Община Полски Тръмбеш 1557 лв., Община Свищов – 4610 лв., Община Стражица -1372 лв. и Община Сухиндол – 275 лв.", "date": "2017.08.10", "title": "Велико Търново: 9 560 лева ще е вноската на Общината към Асоциацията по ВиК за следващата година"}
{"url": "http://www.focus-news.net/news/2017/08/10/2424386/sofiya-vavezhda-se-vremenna-organizatsiya-na-dvizhenie-vav-vrazka-s-evropeyskoto-parvenstvo-po-basketbol.html", "text": "Въвежда се временна организация на движение във връзка с Европейското първенство по баскетбол, съобщиха от пресцентъра на Столична община. От 8.00 часа на 13 август до 8.00 часа на 16 август се забраняват престоят и паркирането на ул. „Метличина поляна“ от ул. „Рикардо Вакарини“ до следваща пряка. Промяната в организацията на движение се налага във връзка с провеждане на Европейско първенство по баскетбол в зала „Триадица“ .", "date": "2017.08.10", "title": "София: Въвежда се временна организация на движение във връзка с Европейското първенство по баскетбол"}
{"url": "http://www.focus-news.net/news/2017/08/10/2424387/odbh-sofiya-e-spryala-realizatsiyata-na-nad-37-tona-hrani.html", "text": "Областна дирекция по безопасност на храните (ОДБХ) - София град е спряла от реализация над 37 тона храни при две съвместни проверки с Национална агенция за приходите и Агенция „Митници“. Това съобщиха от ОДБХ-София. При извършена проверка от инспекторите на ОДБХ София град и служители на НАП и Агенция „Митници“ е установено съхранение и производство на храни в нерегистриран според действащото законодателство обект. Открити са над 16 тона храни от неживотински произход (семена от соя, кълнове, спагети, сушени гъби и други) и 109 килограма рибни консерви. Част от продуктите са били без придружаващи документи, удостоверяващи произхода и безопасността им. Цялото налично количество е възбранено, а дейностите по производство и съхранение в обекта са спрени. Помещенията, в които са съхранявани и обработвани храните са били в лошо хигиенно състояние и не са отговаряли на изискванията. Издадена е заповед за спиране на експлоатацията на обекта, а на нарушителя е съставен Акт за установяване на административно нарушение, като санкцията която ще бъде наложена е от 5 до 10 хил. лева.\r\nПри друга съвместна проверкам извършена от служители на ОДБХ-София град, НАП и ГДБОП, е хваната пратка от над 20 тона замразен свински джолан от вътреобщностна търговия,  при която е констатирано несъответствие между придружаващите документи и етикетите на продукта. Цялото количество месо е възбранено до установяване на произхода му.", "date": "2017.08.10", "title": "ОДБХ – София е спряла реализацията на над 37 тона храни"}
{"url": "http://www.focus-news.net/news/2017/08/10/2424388/ministar-valentin-radev-prioriteti-na-mvr-sa-povishavaneto-na-sigurnostta-na-stranata-migratsionnata-politika-i-borbata-s-terorizma.html", "text": "Приоритети на МВР са повишаването на сигурността на страната, миграционната политика и борбата с тероризма. Това каза министърът на вътрешните работи Валентин Радев по време на брифинг за Управленската програма на правителството в частта „Обществен ред и сигурност“, предаде репортер на  Агенция „Фокус“. Във връзка с приоритета на МВР за повишаване на сигурността в страната, министър Радев поясни, че със заповед на министър-председателя е създадена работна група, която  да изработи стратегия до края на октомври. „По стратегията за противодействие на тероризма е одобрен план от Съвета за сигурност на МС“, допълни министър Радев. По отношение на миграционната политика, Валентин Радев поясни, че от началото на тази година се осъществява политиката за връщане на мигранти. По думите му през 2017 г. се връщат предимно граждани от  Афганистан и Ирак.  Като трети приоритет на министерството министър Радев изброи противодействието на тероризма.\r\nДеница КИТАНОВА", "date": "2017.08.10", "title": "Министър Валентин Радев: Приоритети на МВР са повишаването на сигурността на страната, миграционната политика и борбата с тероризма"}
{"url": "http://www.focus-news.net/news/2017/08/10/2424389/ibna-broyat-na-arestite-na-nelegalni-migranti-v-balgariya-znachitelno-e-namalyal-prez-2017-g.html", "text": "Броят на арестите на нелегални мигранти в България през първата половина на 2017 г. е бил с 80% по-малко в сравнение с първите шест месеца на 2016 г., предава Balkan Independent News Agency. \r\nОт началото на тази година до  30 юни общо 1,461 души са били задържани за нелегална имиграция. За същия период през 2016 г. този брой е достигнал 7,134 души. \r\nСъщевременно официалните данни показват, че бежанските лагери в България са почти празни. Към 3 август 2017 г. общо 1,513 мигранти са настанени в бежански лагери в България, което представлява 29% от капацитета. \r\nОт Министерството на вътрешните работи уточниха, че по-голямата част от арестите са извършени в страната, а не по границите й. Мария Динкова", "date": "2017.08.10", "title": "IBNA: Броят на арестите на нелегални мигранти в България значително е намалял през 2017 г."}
{"url": "http://www.focus-news.net/news/2017/08/10/2424390/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ на Радио „Фокус” – Пловдив посвещаваме на годишнината от боевете на 2-ва Тракийска бригада при Дойран, 10-17 август 1916 г. Тези боеве са част от Дойранската епопея – едно от най-знаменателните събития във военната история на Третата българска държава и събирателно название на пет отбранителни сражения, които българската войска води срещу настъпващите войски на Антантата през Първата световна война в района на град Дойран. Българската победа при Дойран се изучава във всички военни академии. Статистиката от защитата на Дойранската позиция е доказателство за военния гений на българския генерал Владимир Вазов. Резултатите са над 60 хиляди убити от Антантата срещу по-малко от 500 загинали българи, 7 дивизии напълно унищожени от една. В предаването ни ще чуете повече за трите битки по отделно – през 1916, 1917 и 1918 година, наречени с едно име – Дойранска епопея. \r\nЩе ви разкажем още как през 1936 година на парад в Лондон знаменният полк на английската армия ще сведе знамената си пред славния генерал Владимир Вазов. Подробностите ще чуете от разказа на военния историк Петър Ненков.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.08.10", "title": "Акценти в предаването „Със славната 2-ра Тракийска дивизия – За честта на България“ на Радио „Фокус” – Пловдив"}
{"url": "http://www.focus-news.net/news/2017/08/10/2424391/radio-svobodna-evropa-kosovskite-vlasti-osvobodiha-zadarzhanite-ruski-i-srabski-grazhdani.html", "text": "Косовските власти освободиха задържаните руски и сръбски граждани, които нелегално преминаха границите на страната, предава Радио \"Свободна Европа\".\r\nНа нарушителите е била наложена глоба за незаконно нарушаване на държавната граница на Косово в размер на 250 евро. По информация на адвоката на задържаните, те са напуснали страната веднага след като са заплатили глобата.\r\nКакто \"Фокус\" съобщи група от 11 чужденци, 6 руснаци и 5 сърби, беше задържана от косовската полиция за нелегално преминаване на границата със Сърбия в района на Подуево.", "date": "2017.08.10", "title": "Радио \"Свободна Европа\": Косовските власти освободиха задържаните руски и сръбски граждани"}
{"url": "http://www.focus-news.net/news/2017/08/10/2424392/obshtina-veliko-tarnovo-razhlazhdashta-vodna-bitka-kray-pametnik-asenevtsi-si-ustroiha-malki-i-golemi.html", "text": "Вчера в района на „Боруна“ , край паметник „Асеневци“ и Художествена галерия „Борис Денев“ се проведе „водна битка“. Това съобщиха от пресцентъра на Община Велико Търново. Организаторите от „Арт Лято“ бяха създали перфектни условия за малки и големи, които искаха да се забавляват и да се охладят в горещият летен ден. Някои от участниците стратегически бяха се „въоръжили“ с маски за плуване и други защитни средства. Сред  много емоции, глъч и добро настроение участниците си устроиха истинско „сражение“ с водни пистолети, пушки и дори лейки и кофи с вода. В края на събитието всички бяха напълно мокри, много щастливи и малко изморени. Обещаха си да има и следваща водна „битка“.", "date": "2017.08.10", "title": "Община Велико Търново: Разхлаждаща водна „битка“ край паметник „Асеневци“ си устроиха малки и големи"}
{"url": "http://www.focus-news.net/news/2017/08/10/2424393/kolektsiyata-ot-rakopisni-i-pechatni-knigi-na-nim-izleze-v-kniga.html", "text": "Излезе от печат книгата „Книжовните богатства в Националния исторически музей“ от поредицата „Колекциите на Националния исторически музей”, инициирана от директора на музея, проф. Божидар Димитров, за популяризиране на културните ценности, съхранявани в най-големия български музей, съобщиха от пресцентъра на НИМ.\r\nКолекцията от ръкописни и печатни книги, съхранявани в НИМ, е истинско съкровище на писмени традиции и прецизно изработени кодекси. В музейната сбирка се съхраняват 45 славянски ръкописа и фрагменти, създадени в периода ХІІІ – ХІХ в., 4 гръцки – ХІІ-ХІХ в., 7 арабски – ХVІІІ-ХІХ в., османо-турски документи от ХІХ в., както и внушително количество старопечатни книги – печатани на кирилица, гръцки, латински, френски, немски, английски, италиански. \r\nВнимание заслужава и колекцията от ръкописна и печатна книжнина на българите католици, създадена на български език и записана с латиница, както и  над 50 еврейски ръкописи и печатни издания. Така музейната сбирка представя широка панорама на писмените традиции в културната история на човечеството, а пред любознателния читател се разкрива историята на книгата от Средновековието през Ренесанса до модерната епоха. \r\nСред славянските ръкописи безспорно първо място заема Боянският псалтир, изписан на пергамент през ХІІІ в. Той е не само представителен за ранната, старобългарска редакция на псалтирния текст, но има и собствена интригуваща история. Ръкописът е намерен зазидан в южната стена на Боянската църква по време на реставрационни дейности. Зазиждането на ръкопис в стените на строяща се сграда е било честа практика през Средновековието. Вярвало се е, че книгата, съхраняваща боговдъхновени слова, ще е пазител на цялата постройка. От ХІV в. са запазени 4 ръкописа и един фрагмент. Особено интересен е пергаментният Панигирик от средата на ХІV в., съдържащ преписи на старобългарските книжовници Климент Охридски и Йоан Екзарх. От ХІV в. е препис на Историческа палея (преразказ на Библията в частта от Сътворението до времето на цар Давид с апокрифни елементи)  в ръкописен сборник с апокрифни текстове. Фрагменти от този ръкопис се съхраняват в Архива на Македонската Академия на науките. Впечатляващ с украсата си и калиграфското си писмо е Изборният апостол от ХІV в., вероятно изработен в Търново. Тези ранни ръкописи отреждат на НИМ мястото на особено важно хранилище, тъй като е добре известно колко малко ръкописи от тези ранни епохи са оцелели и колко много от българското книжовно културно наследство е трудно достъпно, тъй като се съхранява в чуждестранни библиотеки.\r\nПо-късната ръкописна традиция е документирана с една група богато украсени псалтири, свързани с ръкописното средище в с. Аджар (дн. Свежен), Карловско, процъфтяло в края на ХVІІ и началото на ХVІІІ в. Във фондовете на музея има ръкописи-автографи на Софроний Врачански, на учителя му Милко Котленски, преписи на реликвата „История Славянобългарска”, дело на българския будител Паисий Хилендарски, положила началото на Българското възраждане. С три ръкописа е представен и видният преписвач и илюстратор от възрожденската епоха даскал Тодор Пирдопски.\r\nСред гръцките ръкописи интерес представлява преписът на хрониката на Йоан Скилица от ХІІ в., в която се съдържат редица сведения за българската история от времето на цар Самуил. Сред арабските ръкописи впечатление правят преписи на Корана, различни текстове с беседи и тълкувания на религиозни текстове. \r\nКорпусът от старопечатни книги, съхранявани в НИМ, е представителен според критериите на световната музейна практика. Старопечатната книга се явява в културния живот на славянските народи на Балканите, когато те са поставени в условията на чуждо етническо и религиозно владичество. Тя им помага да съхранят етническото си самосъзнание и религиозната си идентичност. Защото началото на кирилското книгопечатане е положено с богослужебните книги. В сбирката на музея има ранни образци на кирилската печатна книга – изданията на Божидар Вукович, реализирани във Венеция, смятана за „люлката на кирилското книгопечатане“. \r\nСред печатните книги на латински и гръцки има редки и ценни издания на съчинения на Теофилакт Охридски, слова на Марк Тулий Цицерон и др. Трябва да се спомене специално глаголическият Бревиар от 1761 г. като пример на използването на глаголическата азбука в Хърватско почти до края на ХVІІІ в.\r\nВ изданието са представени с идентификации, описания и илюстрации най-представителните ръкописи и печатни издания, които се съхраняват в НИМ.", "date": "2017.08.10", "title": "Колекцията от ръкописни и печатни книги на НИМ излезе в книга"}
{"url": "http://www.focus-news.net/news/2017/08/10/2424394/ministar-valentin-radev-ne-samo-v-asenovgrad-a-i-v-drugi-goreshti-tochki-tryabva-da-ima-politseyski-upravleniya.html", "text": "Не само в Асеновград, а и в други горещи точки трябва да има полицейски управления. Това каза министърът на вътрешните работи Валентин Радев по време на брифинг за Управленската програма на правителството в частта „Обществен ред и сигурност“, предаде репортер на  Агенция „Фокус“. Той поясни, че в Асеновград кметът на общината д-р Емил Караиванов е обещал до края на месеца да подготви  временна постройка за полицейско управление. „Ние сме готови с щата“, допълни министър Радев. Той поясни, че е в момента се проверява дали по всички други горещи точки, свързани с такива случаи, е имало полицейски управления, за да може ако няма да се открият такива. По думите му това може да стане заедно с местните власти. \r\nДеница КИТАНОВА", "date": "2017.08.10", "title": "Министър Валентин Радев: Не само в Асеновград, а и в други горещи точки трябва да има полицейски управления"}
{"url": "http://www.focus-news.net/news/2017/08/10/2424395/pp-gerb-shte-dade-brifing-v-burgas.html", "text": "В 16:00 часа от ГЕРБ ще дадем кратък брифинг във връзка с поредните спекулации и манипулации на БСП, съобщиха от пресцентъра на ПП ГЕРБ. Брифингът ще се проведе в офиса на ГЕРБ в гр. Бургас.", "date": "2017.08.10", "title": "ПП ГЕРБ ще даде брифинг в Бургас"}
{"url": "http://www.focus-news.net/news/2017/08/10/2424396/ministar-nikolina-angelkova-shte-ima-sanktsii-za-bezstopanstvenost-na-sobstvenitsite-na-chastni-imoti-zad-plazh-koral.html", "text": "Заради безстопанственост и липса на заграждение ще бъдат санкционирани собствениците на частните имоти, разположени зад морски плаж „Корал“. Причината е, че при проверката на един от трите плажа за природосъобразен туризъм беше констатирано, че има каравани, разположени в терена на частна фирма, монтирани са и тоалетни. Това показа изненадваща проверка на министъра на туризма Николина Ангелкова и екипа й. Инспекцията бе извършена съвместно с кмета на Община Царево Георги Лапчев, представители на РИОСВ, РЗИ, МВР, областна управа, съобщиха от пресцентъра на Министерството на туризма. Открити са нарушения на морски плаж „Корал“, незаконно се черпи електроенергия и вода. \r\nПри инспекцията се констатира незаконна постройка, разположена в имот държавна  собственост, от която нерегламентирано се черпи електроенергия.  По този повод  Министерството на туризма ще подаде незабавно сигнали до електроразпределителното дружество ЕВН и до кмета на Община Царево Георги Лапчев, МВР и прокуратурата. \r\nМинистър Ангелкова коментира, че ситуацията на „Корал“ от днес доказва за пореден път необходимостта от ясен регламент къде може да се къмпингува. Идеята е със Закона за изменение и допълнение на Закона за туризма да се облекчи режимът за изграждане на къмпинги, но те да бъдат само на регламентирани места с необходима инфраструктура и хигиенно-санитарни условия. През септември 2017 г. работната група, създадена със заповед на министър Ангелкова, трябва да излезе с предложение за регламент на къмпингуването или да препотвърди вече гласувани миналата година текстове. В комисията участват експерти от различни ведомства и представители на екологични и други неправителствени организации.", "date": "2017.08.10", "title": "Министър Николина Ангелкова: Ще има санкции за безстопанственост на собствениците  на частни  имоти  зад плаж „Корал“"}
{"url": "http://www.focus-news.net/news/2017/08/10/2424397/afp-vlastite-v-niderlandiya-provezhdat-operatsii-vav-vrazka-sas-skandala-sas-zarazenite-yaytsa.html", "text": "В четвъртък властите в Нидерландия съобщиха, че заедно със своите белгийски колеги и те провеждат операции във връзка с откритите инсектициди в европейските яйца, предава AFP. \r\n„Провеждат се няколко операции в Нидерландия, които са координирани с белгийските власти“, съобщиха от прокуратурата, но отказаха да предоставят допълнителни подробности. Мария Динкова", "date": "2017.08.10", "title": "AFP: Властите в Нидерландия провеждат операции във връзка със скандала със заразените яйца"}
{"url": "http://www.focus-news.net/news/2017/08/10/2424398/sofiya-4-500-kasa-kontrabandni-tsigari-sa-otkriti-pri-politseyska-operatsiya-v-targovski-obekt-v-slivnitsa.html", "text": "Контрабандни цигари са открити при полицейска операция, проведена от служители на РУ-Сливница, които проверили търговски обект в града, стопанисван от 68-годишна от с. Алдомировци. Това съобщиха от пресцентъра на МВР. В магазина служителите на реда намерили 4 500 къса цигари от различни марки, без български акцизен  бандерол. По случая е образувано досъдебно производство. Работата по случая продължава под надзора на Районна прокуратура - Сливница.", "date": "2017.08.10", "title": "София: 4 500 къса контрабандни цигари са открити при полицейска операция в търговски обект в Сливница"}
{"url": "http://www.focus-news.net/news/2017/08/10/2424399/yambol-tri-politseyski-ekipa-sa-prekratili-skandal-mezhdu-zhiteli-na-s-veselinovo-svarzan-s-neuredeni-finansovi-otnosheniya.html", "text": "Снощи, към 22:10 часа в ОДМВР-Ямбол, е получен  сигнал  за възникнал скандал в с. Веселиново между жители на една от махалите. Незабавно към мястото са изпратени три полицейски екипа. Това съобщиха от пресцентъра на МВР. Скандалът е прекратен. По първоначални данни, конфликтът бил свързан с неуредени финансови отношения. Няма сериозно пострадали участници в инцидента. Работата по изясняване на случая продължава.", "date": "2017.08.10", "title": "Ямбол: Три полицейски екипа са прекратили скандал между жители на с. Веселиново, свързан с неуредени финансови отношения"}
{"url": "http://www.focus-news.net/news/2017/08/10/2424400/obshtina-veliko-tarnovo-regionalnoto-depo-za-bitovi-otpadatsi-raboti-uspeshno-i-s-mnogo-visoka-efektivnost.html", "text": "За първите шест месеца от 2017г. в Регионалното депо са постъпили 11 933 тона битови и производствени отпадъци от територията на община Велико Търново. От тях в депото са преработени и предадени за по нататъшно оползотворяване 8 136,44 тона. Благодарение на високата ефективност на работата и пълната натовареност на съоръженията над 70 % от събраните и обработени отпадъци се превръщат в суровина за преработващата индустрия. Това съобщиуха от пресцентъра на Община Велико Търново.\r\nКомпостиращите инсталации в депото работят с пълният си капацитет. Компоста, получен от преработените растителни отпадъци ще бъде вложен в парковете и зелените площи във Велико Търново.\r\nДепото бе изградено край с. Шереметя със средства по Оперативна програма „Околна среда 2007-2013“ в размер на 33,2 млн. лв., като обезпечава третирането и обезвреждането на цялото количество битови отпадъци, генерирани на територията на общините Велико Търново, Лясковец, Горна Оряховица, Елена, Златарица и Стражица.\r\nСъоръжението бе открито от премиера Бойко Борисов и министърът на околната среда и водите Ивелина Василева .", "date": "2017.08.10", "title": "Община Велико Търново: Регионалното депо за битови отпадъци работи успешно и с много висока ефективност"}
{"url": "http://www.focus-news.net/news/2017/08/10/2424401/cherna-gora-politsiyata-v-budva-zadarzha-mladi-sarbi-za-seriya-krazhbi-po-plazhovete.html", "text": "Черногорската полиция в Будва е задържала сръбските граждани Милан Боркович на 24 г. и Катарина Величкович на 25 г. за серия кражби по плажовете на града, съобщава пресслужбата на полицията.\r\nМладите сърби пристигнали на почивка в Будва, но след като свършили парите за престоя си, извършили пет кражби на скъпоценности в района на Словенския плаж, се казва още в съобщението.\r\nПревод и редакция: Мариела Русева", "date": "2017.08.10", "title": "Черна Гора: Полицията в Будва задържа млади сърби за серия кражби по плажовете"}
{"url": "http://www.focus-news.net/news/2017/08/10/2424402/the-independent-targovskiyat-defitsit-na-velikobritaniya-prez-yuni-e-po-golyam-ot-ochakvanoto.html", "text": "Разочароващите резултати от износа на Великобритания през юни доведоха до увеличаване на търговския дефицит, което е по-голямо от очакваното, пише вестник The Independent. \r\nИзносът на стоки е паднал с 4,9% през юни, най-значителното понижение от юни 2016г. Същевременно вносът се е увеличил с 1,5%, съобщиха от Националната статистическа служба. \r\nОт миналия юни, когато се проведе референдума за Брекзит, износът на стоки се е увеличил с 6%. Но за същия период се наблюдава и повишаване на вноса с около 6,3%, което означава, че търговията със стоки не допринася за брутния вътрешен продукт. \r\n„Тази информация е особено притеснителна, когато се вземе под внимание падането от 13 % на паунда след Брекзит и значителното подобряване на перспективите за глобален ръст, особено в Европа: ключов търговски партньор на Обединеното кралство“, коментира Джеймс Смит, икономист от ING. Мария Динкова", "date": "2017.08.10", "title": "The Independent: Търговският дефицит на Великобритания през юни е по-голям от очакваното"}
{"url": "http://www.focus-news.net/news/2017/08/10/2424403/ministar-valentin-radev-v-pleven-ruse-i-veliko-tarnovo-sa-obosobeni-samostoyatelni-zvena-za-protivodeystvie-na-telefonnite-izmami.html", "text": "В областните дирекците в Плевен, Русе и Велико Търново са обособени самостоятелни звена за противодействие на телефонните измами. Това каза министърът на вътрешните работи Валентин Радев по време на брифинг за Управленската програма на правителството в частта „Обществен ред и сигурност“, предаде репортер на  Агенция „Фокус“. Министър Радев уточни, че именно там е концентриран криминалният контингент по линия на телефонните измами. Министърът на вътрешните работи поясни, че ефективното противодействие на престъпните структури, специализирани в извършването на телефонни измами, е друга мярка на МВР от управленската програма. „С оглед на предприемане на целенасочени и концентрирани действия на този вид измами, с моя заповед в началото на 2017 г. в Главна дирекция „Национална полиция“ е сформиран самостоятелен отдел „Измами“,  каза Радев. Министърът обяви, че предстои сформиране на съвместна работна група от представители на прокуратурата, Главна дирекция „Национална полиция“ и Националната следствена служба, която ще извърши задълбочен анализ и трябва да предложи ефективни мерки за противодействие на телефонните измами.  Министър Радев обърна внимание, че вече от МВР са влезли в тесни връзки с партньорите си в Румъния, откъдето са купувани симкартите от престъпниците. „Надяваме се, те да бъдат все по-заинтересовани да ни помогнат“, допълни министър Радев.  \r\nДеница КИТАНОВА", "date": "2017.08.10", "title": "Министър Валентин Радев: В Плевен, Русе и Велико Търново са обособени самостоятелни звена за противодействие на телефонните измами"}
{"url": "http://www.focus-news.net/news/2017/08/10/2424404/radio-svobodna-evropa-aleksandar-vuchich-zayavi-che-e-gotov-za-kompromis-s-kosovo-i-obyavi-sarbite-i-albantsite-za-nay-golemite-narodi-na-balkanite.html", "text": "Сръбският президент Александър Вучич заяви, че е готов на компромис в отношенията с Косово, предава Радио \"Свободна Европа\". Според радиото Вучич е заявил, че \"ако установим мир и стабилност по оста север-юг между двата най-големи народа на балканите - сърбите и албанците ще решим 89 % от нашите политически проблеми за следващите 100 години\". Весела Петрова", "date": "2017.08.10", "title": "Радио \"Свободна Европа\": Александър Вучич заяви, че е готов за компромис с Косово и обяви \"сърбите и албанците за най-големите народи на Балканите\""}
{"url": "http://www.focus-news.net/news/2017/08/10/2424405/dobrich-kmetat-na-kavarna-nina-stavreva-zapochna-sreshti-sas-zasegnatite-ot-segashnite-ochertaniya-na-natura-2000.html", "text": "От днес в заседателната зала на Община Каварна започнаха срещите на кмета Нина Ставрева със земеделци, рибари, собственици на имоти и представители от секторите туризъм и енергетика от района, засегнат от сегашните очертания на „Натура 2000“. Целта на срещите е те да бъдат запознати с Интегрирания план за управление на защитените зони, който в момента е готов само за „Комплекс Калиакра“. Това съобщиха от пресцентъра на Община Каварна.\r\nРано сутринта бе срещата с всички земеделци на територията на Община Каварна. Нина Ставрева заяви, че основният проблем на добруджанци е именно Интегрираният план за управление на защитените зони. Ще се настоява за ново картиране и за изваждане на частните имоти. На срещата бяха избрани  шестима земеделци от общината, които  да се включат в работните групи и да защитават интересите на собствениците. Това са Росен Димов, Стоян Ковачев, Драгомир Узунов, Кръстьо Гинков и На срещата с рибарите бяха избрани  и техните  представители в работните групи. Това са  Йордан Господинов, Стефан Лефтеров, Емил Милев и Джемаледин Алиев. \r\nЗа 20:00 часа днес е насрочена срещата на Нина Ставрева с жителите на с. Българево.", "date": "2017.08.10", "title": "Добрич: Кметът на Каварна Нина Ставрева започна срещи със засегнатите от сегашните очертания на „Натура 2000“"}
{"url": "http://www.focus-news.net/news/2017/08/10/2424406/blagoevgrad-ustanoveno-e-lyatno-prebivavane-na-beloglav-leshoyad-v-rila-planina.html", "text": "Присъствието на един белоглав лешояд (Gyps fulvus) в Рила констатираха експерти от Фонда за дивата флора и фауна (ФДФФ) на 7, 8 и 9 август 2017 година. Това съобщиха от пресцентъра на Национален парк „Рила“. Птицата е прелетяла от Кресненския пролом, където била освободена преди време в рамките на програмата за възстановяване на вида в района. Нощуване на лешояда било отчетено в долината на река Дупнишка Бистрица в Национален парк „Рила“ и над Рибните езера в района на Природен парк „Рилски манастир“.\r\nИнформацията е установена посредством GPS предавател, с който се извършва проследяване на защитения вид. Белоглавият лешояд е реинтродуциран от ФДФФ, посредством специална волиера по проект „Реинтродукция на белоглавия лешояд (Gyps fulvus) в Kресненския пролом, Югозападна България изпълнен през 2010-2015 г.”. На картата е представено движението на птицата, като всяко синьо квадратче е GPS позиция, вземана от предавателя на всеки 5 минути. В зеленото кръгче са местата за нощувки на птицата, а с червено местата, на които птицата е кацала по терена. Местата, на които птицата е кацала могат да са както за почивка, така и за хранене.\r\nПребиваването на белоглавия лешояд във високопланинските части на Рила става все по-често след успешното възстановяване на вида в Кресненския пролом. Годишно се получават данни за наблюдавани от туристи или установени с предаватели между 3 и 12 птици. Това показва, че Рила е привлекателно място за вида и че е възможно той да бъде възстановен, около половин век, след изчезването му от района.\r\nБелоглавият лешояд (Gyps fulvus) е строго защитен вид в България (Закон за биологичното разнообразие – Приложение 3). Включен е в Приложение 1 на Директивата за птиците на ЕС, в Приложение 2 на мигриращите видове (CMS), Приложение 2 на Конвенцията за опазване на дивата европейска фауна и природните местообитания (Бернска конвенция) и в Допълнение II на Конвенцията по международна търговия със застрашени видове от дивата фауна и флора (CITES). Белоглавият лешояд e една от най-едрите хищни птици в Европа, с размах на крилете от 2,7 м и тегло около 8 кг.\r\nДНП „Рила“, дирекция „Природен парк Рилски манастир“ и ФДФФ, съвместно с още три партньорски организации подготвят идеен проект, с който този вид да бъде върнат в природата на Рила планина. С реализацията на проекта се цели оценка на ефективността на прилаганите природозащитни мерки и приоритизирането им във времето и пространството, както и оценка на икономическата им ефективност (cost-effectiveness analysis), предварителни изследвания на местата, определени за повторно въвеждане на вида (feasibility study) и анализ на устойчивостта на популацията (Population viability analysis). Целта е и повишаване на осведомеността и природозащитната култура на населението и на обществената загриженост за нуждата от опазване на вида. С разработването на специализирана база данни, съобразно добрите практики за събиране, обработка и съхраняване на информация, получена от фотокапани и GPS-GSM нашийници, се прави анализ на приложимостта на различните практики за територията на НП „Рила”, както и съобразяването им с условията на територията на Парка.", "date": "2017.08.10", "title": "Благоевград: Установено е лятно пребиваване на белоглав лешояд в Рила планина"}
{"url": "http://www.focus-news.net/news/2017/08/10/2424407/futbol-balgariya-s-dve-mesta-napred-v-ranglistata-na-fifa.html", "text": "Националният отбор на България по футбол се изкачи с две места в обявената днес ранглиста на ФИФА за месец август. Тимът на Петър Хубчев се изкачва до 52-ра позиция в света, след като през юли бе 54-ти. Националите запазват точковия си актив и са само на 22 точки от 50-ото място, което в момента се заема от Гана. \r\nВ челната десетка има сериозни промени, включително и на върха. Там след едномесечно отсъствие се завръща националният отбор на Бразилия, докато световният шампион Германия отстъпва на втора позиция.  \r\nТретото място е за Аржентина, а на четвърта позиция е Швейцария. Малката алпийска страна се изкачва с едно място спрямо предходния месец за сметка на Португалия, която отстъпва на шеста позиция. \r\nПетото място в ранглистата е за Полша. Останали отбори в челната десетка са Чили, Колумбия, Белгия и Франция, а веднага след тях се нареждат Испания, Италия и Англия. \r\nОт съперниците на България за световното първенство в група \"А\" най-напред е Франция на 10-а позиция, Швеция е на 19-а, а Холандия заема 36-о място. Националният отбор на Беларус е 71-ви, докато Люксембург е на 136-а позиция.\r\n„Топ 10“ в световната ранглиста и отборите в група \"А\":\r\n1. ( 2.) Бразилия 1604 точки \r\n2. ( 1.) Германия 1549 \r\n3. ( 3.) Aржентина 1399 \r\n4. ( 5.) Швейцария 1329 \r\n5. ( 6.) Полша 1319 \r\n6. ( 4.) Португалия 1267 \r\n7. ( 7.) Чили 1250 \r\n8. ( 8.) Koлумбия 1208 \r\n9. (10.) Белгия 1194 \r\n10. ( 9.) Франция 1157\r\n-------------------------------\r\n19. (18). Швеция 933 \r\n36. (32). Холандия 734 \r\n52. (54). България 643 \r\n71. (71). Беларус 503 \r\n136. (135). Люксембург 223", "date": "2017.08.10", "title": "Футбол: България с две места напред в ранглистата на ФИФА"}
{"url": "http://www.focus-news.net/news/2017/08/10/2424408/ministar-valentin-radev-predvizhdat-se-novi-avtomobili-s-ustroystva-koito-da-zasnemat-deystviyata-na-politsaite.html", "text": "Предвиждат се нови автомобили с устройства, които да заснемат действията на полицаите. Това каза министърът на вътрешните работи Валентин Радев по време на брифинг за Управленската програма на правителството в частта „Обществен ред и сигурност“, предаде репортер на Агенция „Фокус“. По думите му това е част от мярката за създаване на организация за ефективно разследване на всеки установен случай на корупционно поведение. Той отчете, че в доклада на ЕК България е с най-високо равнище за възприятие за корупция. „През 2015 г. и днес работим по концепция за превенция и противодействие на корупцията“, допълни той и обясни, че основни акценти там са обучение, превенция и правоприлагане. Министър Радев допълни, че част от усилията са насочени към повишаване капацитета на Академията на МВР и ефективността на обучението: „Нови автомобили, с технически устройства, които заснемат действията на полицаите“. „С приемането изцяло на нов Антикорупиционен закон, с очертаване на кръга на възможните субекти , считаме, че ще подпомогнем значително този процес\", коментира Радев. По думите му друга мярка е противодействие на корупционните прояви за изпиране на пари. „Друга мярка е противодействие на киберсигурността - основно предизвикателство както на национално, така и на международно ниво. Главна дирекция „Борба с организираната престъпност“ е основен изпълнител от страна на МВР“, коментира Радев. По думите му дирекцията извършва задълбочен мониторинг на интернет пространството. \r\nДеница КИТАНОВА", "date": "2017.08.10", "title": "Министър Валентин Радев: Предвиждат се нови автомобили  с устройства, които да заснемат действията на полицаите"}
{"url": "http://www.focus-news.net/news/2017/08/10/2424409/abc-news-petima-migranti-sa-zaginali-a-drugi-50-sa-izcheznali-kray-bregovete-na-yemen.html", "text": "Петима мигранти са загинали, а други 50 се водят изчезнали, след като трафиканти са ги принудили да скочат  във водата край бреговете на Йемен, предава ABC News.\r\nОт Международната организация за миграция (МОМ) подчертаха, че  това е вторият подобен случай за последните два дни. По-рано тази седмица 50 мигранти от Етиопия и Сомалия бяха „умишлено удавени“ от трафиканти отново край бреговете на Йемен. \r\n„Това е шокиращо и притеснително“, коментираха от организацията. „Те са били изхвърлени в морето, но този път по-близо до брега“, допълниха от МОМ. Мария Динкова", "date": "2017.08.10", "title": "ABC News: Петима мигранти са загинали, а други 50 са изчезнали край бреговете на Йемен"}
{"url": "http://www.focus-news.net/news/2017/08/10/2424410/albaniya-sasht-poiskaha-speshni-merki-v-borbata-s-koruptsiyata-i-prestapnostta.html", "text": "В телефонен разговор с албанския премиер Еди Рама, продължил повече от 20 минути, държавният секретар на САЩ, Рекс Тилърсън е поискал приемането на спешни мерки срещу корупцията и организираната престъпност, предава електронното издание „Lajmi\", като се позовава на съобщение от кабинета на премиера.\r\nСпоред информацията по време на разговора държавният секретар на САЩ е настоял парламентарното мнозинство, постигнато на последните избори, да бъде използвано за приемането на съответните закони.\r\nСред темите на разговора са били преговорите между Косово и Сърбия и преодоляването на блокадата на Македония, свързана с името на страната.\r\nПревод и редакция: Мариела Русева", "date": "2017.08.10", "title": "Албания: САЩ поискаха спешни мерки в борбата с корупцията и престъпността"}
{"url": "http://www.focus-news.net/news/2017/08/10/2424411/tarzhestveni-meropriyatiya-po-sluchay-praznika-na-voennomorskite-sili-se-provedoha-v-burgas.html", "text": "На 9 август военните моряци от Флотилия бойни и спомагателни кораби, дислоцирани в пункт за базиране Бургас, тържествено отбелязаха 138 години от създаването на Военноморските сили на Република България. Това съобщиха от пресцентъра на Военноморските сили. Празникът започна на строевия плац с награждаване на военнослужещи от командира на Флотилия бойни и спомагателни кораби комодор Мален Чубенков.\r\nСлед това в ДТ „Адриана Будевска” се проведе тържествено събрание-концерт и награждаване на военнослужещи с участието на Представителния духов оркестър на ВМС. Командира на Военноморските сили контраадмирал Митко Петев награди военнослужещи и цивилни служители и връчи адмиралтейски грамоти в знак на благодарност за съвместната дейност и популяризиране на морската идея на представителите на местната власт. Контраадмирал Митко Петев награди офицера от запаса капитан-лейтенант Стоян Шахларски със знаме на Военноморските сили в знак на благодарност за службата в името на България. Представителите на местната власт изказаха искрените си благодарности за съвместната дейност с Военноморските сили на Република България и връчиха грамоти и предметни награди на военнослужещи от Пункт за базиране Бургас.\r\nПразникът продължи пред паметника на моряка в Морската градина на град Бургас с ритуал по полагане на венци и цветя в памет на загиналите военни моряци и празнично шествие от Паметника на моряка до площад „Атанас Сиреков” пред сградата на Община Бургас. \r\nПразничната програма завърши със спектакъла „Вълни” на Представителния духов оркестър на ВМС пред сградата на община Бургас.", "date": "2017.08.10", "title": "Тържествени мероприятия по случай Празника на Военноморските сили се проведоха в Бургас"}
{"url": "http://www.focus-news.net/news/2017/08/10/2424412/kyustendil-zapochnati-sa-protseduri-po-otdavane-na-kontsesiya-na-dva-obshtinski-mikroyazovira.html", "text": "Започнати са процедури по отдаване на концесия на два общински микроязовира. Това каза пред журналисти Ивайло Чалъков, експерт „Отбранителна мобилизационна подготовка” към Община Кюстендил, предаде репортер на Радио „Фокус” – Кюстендил. Според Чалъков, водоемите в квартал „Въртешево” и в село Граница ще бъдат отдадени на концесия след решение на Общински съвет – Кюстендил. На сайта на Община Кюстендил е публикувана цялата документация. „Въпреки това тези водоеми продължават да се почистват, да се извършват дейности по тяхното обезопасяване”, каза Ивайло Чалъков. \r\nОстаналите водни обекти по места се стопанисват от кметовете и кметските наместници. „Навсякъде са поставени табели, с които се забранява къпането и плуването”, каза Ивайло Чалъков. Според него кметовете на населените места са отговорни и извършват превантивна дейност.\r\nВенцеслав ИЛЧЕВ", "date": "2017.08.10", "title": "Кюстендил: Започнати са процедури по отдаване на концесия на два общински микроязовира"}
{"url": "http://www.focus-news.net/news/2017/08/10/2424413/ministar-valentin-radev-778-novi-politseyski-sluzhiteli-sa-naznacheni-v-parvite-7-mesetsa-i-sa-izprateni-na-kurs-za-parvonachalna-profesionalna-podgotovka.html", "text": "778 нови полицейски служители са назначени  в първите 7 месеца и са изпратени на курс за първоначална професионална подготовка. Това каза министърът на вътрешните работи Валентин Радев по време на брифинг за Управленската програма на правителството в частта „Обществен ред и сигурност“, предаде репортер на  Агенция „Фокус“. По думите му този курс ще приключи за всички в края на есента. Министър Радев отчете, че за същия период на 2016 г. са назначени 197. „Трябва да добавя, че още 228 пожарникари сме назначили“, коментира министър Радев. По думите му е имало мантра, че няма достатъчно желаещи за длъжностите. Министър Радев опроверга това твърдение с пример, че в Пловдив за 9 места са кандидатствали 120 човека. „Друг е въпросът колко от тях са качествени“, коментира Радев. Той поясни, че сред мерките в управленската програма в сектор „Сигурност“ е изготвянето на Закон за частната охранителна дейност. „Друга мярка е предприемане на законодателна промяна в Закона на МВР за осигуряване на служителите по трудово правоотношение, назначени на длъжност сътрудник – охрана в малките областни дирекции и управление на МВР\", допълни Радев. По думите му тази седмица ще излезе решение на МС за одобряване на тези промени.\r\nКато следваща мярка министър Радев поясни осигуряване на финансиране по бюджета на МВР за поетапна промяна на автомобилния парк, униформи за полиция, екипиране на „Охранителна полиция“, „Жандармерия“. Той поясни, че ще настоява за още средства от бюджета за екипировка и образуване. \r\nПо думите му друга мярка е постигане на пълно покритие на видеонаблюдение в общините в България. Той изтъкна, че сред приоритетите е и двойното увеличаване на годишния капацитет на Академията на МВР за обучаване на служителите , както и на центровете за подготовка в Пловдив, в Казанлък и двата центъра във Варна.\r\nКато друг приоритет министър Радев изтъкна ефективната защита на населението от бедствия и аварии и регламентиране на отношенията между доброволците, общините и държавата. \r\nСред приоритетите на МВР е и подобряването на административните услуги във ведомството, които са над 160. \r\nДеница КИТАНОВА", "date": "2017.08.10", "title": "Министър Валентин Радев: 778 нови полицейски служители са назначени в първите 7 месеца и са изпратени на курс за първоначална професионална подготовка"}
{"url": "http://www.focus-news.net/news/2017/08/10/2424414/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ по Радио „Фокус“ – Пирин ще Ви разкажем за кметовете, които са управлявали Дупница през годините. Около 53-ма градоначалници са били начело за тези близо 140 години от Освобождението до днес. Те, поемайки поста на управители на града,  е трябвало да се съобразяват с времето, в което са живели и самите предизвикателства, които времето е налагало. Главната и основна задача е била грижа за града, за населението и осигуряване на нормални условия на живот, като се започне от функциониране на нормални институции в градски условия до благоустрояването на града. В днешното издание ще запознаем с имената, които са оставили най-трайни следи в историята на града. Наш гост по темата е директорът на Исторически музей- Дупница Анелия Геренска.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017.08.10", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/08/10/2424415/blagoevgrad-25-sa-obitatelite-na-parka-za-tantsuvashti-mechki-v-belitsa.html", "text": "25 са обитателите на Парка за танцуващи мечки в Белица. Това каза за Радио „Фокус“ – Пирин Васил Мадолев, ръководител – екип в Парка за танцуващи мечки – Белица. Последният мечок, който е пристигнал в парка, е от преди два месеца. „Става дума за едно двугодишно мече, което ние спасихме в Албания. То беше ползвано като атракция, вързано като куче и подготвяно, за да бъде танцуващо. Благодарение на съвместната ни работа с властите в Албания и тяхната бърза намеса, мечето беше конфискувано. От своя страна ние осигурихме необходимите документи и то вече е при нас“, каза още Мадолев. Той посочи, че от следващата седмица мечките в парка ще са 26, тъй като на 7 август специален екип е заминал за Албания, от където ще прибере 17-годишна мечка, която е била танцуваща.\r\nЛивия НИНОВА", "date": "2017.08.10", "title": "Благоевград: 25 са обитателите на Парка за танцуващи мечки в Белица"}
{"url": "http://www.focus-news.net/news/2017/08/10/2424416/kyustendil-mladezhi-ot-dupnitsa-sa-zapochnali-pochistvane-na-pametnitsite-v-grada.html", "text": "Младежи от Дупница са започнали почистване на паметниците в града. Това съобщиха за Радио „Фокус” – Кюстендил от младежкото сдружение „Патриоти Дупница”. Лятната кампания на младите хора е посветена на местата за съхранение на паметта и отдаването на почит. Първите дейности са били свързани с почистването на бюст-паметниците на Христо Ботев и на Васил Левски в Дупница. Освен паметните знаци са почистени и създадените от тях паркови зони. \r\nАкцията ще продължи и с другите паметници на герои, дали живота си за свободата, обединението и независимостта на България.\r\nВенцеслав ИЛЧЕВ", "date": "2017.08.10", "title": "Кюстендил: Младежи от Дупница са започнали почистване на паметниците в града"}
{"url": "http://www.focus-news.net/news/2017/08/10/2424417/24-vestimakedoniya-nad-490-zemni-trusa-sa-registrirani-v-bodrum-za-poslednoto-denonoshtie-turistite-prekarvat-noshtta-na-ulitsata.html", "text": "Над 490 земетресения са били регистрирани в Бодрум само за последното денонощие, а туристите прекарaха нощта на улицата, предава македонското електронно издание \"24 вести\", като се позовава на местни медии.\r\nИзданието съобщава, че след вчерашния най-силен земен трус от 5,1 по скалата на Рихтер, са били регистрирани още няколко десетки по-слаби земетресения. \r\nПревод и редакция: Мариела Русева", "date": "2017.08.10", "title": "„24 вести\"(Македония): Над 490 земни труса са регистрирани в Бодрум за последното денонощие, туристите прекарват нощта на улицата"}
{"url": "http://www.focus-news.net/news/2017/08/10/2424418/ministar-valentin-radev-uvelichavaneto-na-statsionarnite-kameri-za-kontrol-na-patya-e-sred-merkite-na-upravlenskata-programa-v-sektor-sigurnost.html", "text": "Увеличаването на броя на стационарните камери за контрол на пътя е сред мерките в управленската програма в сектор „Сигурност“. Това каза министърът на вътрешните работи Валентин Радев по време на брифинг за Управленската програма на правителството в частта „Обществен ред и сигурност“, предаде репортер на  Агенция „Фокус“. По думите му в тази връзка има създадена организация за обявяване на обществена поръчка за предмет доставка на 15 броя стационарни уреди за осъществявани на контрол на скоростта. \"Има още една за още 56 стационарни преносими камери за пътното движение. Сключен е договор на 31 юли за ремонта на 65 от тези мобилни камери“,  посочи министър Радев. Вътрешният министър поясни, че предстои подписване на договора със спечелилия поръчката за 28 стационарно-преносими уреди – радари, с които ще се мери скоростта. „Последен приоритет е засилване на контрола и дейността на участниците в движението по пътищата“, каза министър Радев. Той поясни, че два пъти са вдигнали наказанията за превишаване на скоростта. По думите му много важна мярка е изграждане и внедряване на единен център за борба с нарушенията по пътищата. Той допълни, че е обявена обществената поръчка за този център. Министър Радев коментира, че е предвидена и мярка за обмяна на Закона за движение по пътищата, като се предвижда законът да бъде разделен на два.  \r\nДеница КИТАНОВА", "date": "2017.08.10", "title": "Министър Валентин Радев: Увеличаването на стационарните камери за контрол на пътя е сред мерките на управленската програма в сектор „Сигурност“"}
{"url": "http://www.focus-news.net/news/2017/08/10/2424419/afp-okolo-700-hil-zarazeni-yaytsa-sa-vneseni-vav-velikobritaniya.html", "text": "Около 700 хил. заразени с инсектициди  яйца са били внесени във Великобритания, съобщиха властите в четвъртък, предава AFP. \r\n„Вероятно броят на яйцата, които са били внесени във Великобритания е около 700 хил., а не 21 хил. както предлагахме първоначално“, отбелязаха от Агенцията за стандарти при храните, допълвайки, че това представлява само 0,007% от консумираните всяка година яйца в Обединеното кралство. Мария Динкова", "date": "2017.08.10", "title": "AFP: Около 700 хил. заразени яйца са внесени във Великобритания"}
{"url": "http://www.focus-news.net/news/2017/08/10/2424420/ivan-garkov-dgs-peshtera-sahneneto-na-darvetata-v-gorite-se-dalzhi-na-promyanata-v-klimata-i-na-zalesyavaneto-s-nepodhodyashti-vidove.html", "text": "На територията на Държавно горско стопанство – Пещера се наблюдава съхнене на дърветата не само във високата част, където е летовището „Свети Константин”, но и в по-ниската част на стопанството, в по-младите насаждения, основно в боровите култури. Това каза за Радио „Фокус” – Пазарджик директорът на стопанството инж. Иван Гърков. „Тези проблеми засягат цялата страна и са доста актуални. Те се дължат основно на промяната в климата. Резките температурни колебания и замърсяването на въздуха са основните причини физиологията на дърветата да отслабне. Оттам вече ги нападат болести, насекомни и гъбни вредители. Вследствие от това нападение от насекомните вредители – основното корояди, започват да съхнат”, уточни Гърков. Той допълни, че най-бързата мярка е отстраняването на тези дървета, с цел да не се получи по-голямо разпространение на тези петна. „От това страдат основно иглолистните дървета, на които промяната на климата се отразява по-сериозно. Служителите на Държавно горско стопанство – Пещера правят постоянни обходи и следят за подобни проблеми. За това ни проверяват от Регионалната дирекция по горите, както и от Южно централно държавно предприятие – Смолян – дали следим за санитарното състояние на гората и съответно какви действия предприемаме. Постоянно сме под контрол и считам, че за момента се справяме добре”, коментира директорът на стопанството. По думите му засега няма оголени места заради изсъхване на дървета, но има такава опасност в по-ниските райони, където има млади насаждения и където са създавани изкуствени култури от иглолистни видове, на които не им е мястото там. „Това също е една от основните причини за съхненето на дърветата – залесяването с неподходящи за мястото дървесни видове”, каза също Иван Гърков.\r\nТеодора ДИМИТРОВА", "date": "2017.08.10", "title": "Иван Гърков, ДГС – Пещера: Съхненето на дърветата в горите се дължи на промяната в климата и на залесяването с неподходящи видове"}
{"url": "http://www.focus-news.net/news/2017/08/10/2424421/varna-otkrivane-na-izlozhba-i-nagrazhdavane-na-pobeditelite-ot-spartakiadata-po-morski-sportove-se-provedoha-v-ramkite-na-programata-za-chestvaneto-na-138-ata-godishnina-na-vms.html", "text": "Днес, 10 август 2017 година, като част от програмата за честването на 138-ата годишнина на Военноморските сили (ВМС), във фоайето на ФКЦ – Варна бе открита шестата самостоятелна изложба на старшина І степен Меглена Шегенова. Изложбата бе открита от командира на Военноморските сили контраадмирал Митко Петев. Това съобщиха от пресцентъра на ВМС. Художничката с военноморски пагони съчетава в едно професионалното изпълнение на служебните си задължения с постоянното творческо израстване. Тя за пореден път зарадва любителите на живописта и показа, че за твореца прегради няма. \r\nПо-късно на Морска гара Варна се състоя церемония по награждаване на победителите от Спартакиадата по морски спортове на Военноморските сили.\r\nВ дните от 7 до 10 август, в навечерието на Празника на ВМС и 138-та годишнина от тяхното създаване, четири отбора от   военни формирования на флота, три отбора от ВВМУ „Н. Й. Вапцаров” (курсанти и студенти) и представителни отбори на АЕЦ „Козлодуй” и ОД на МВР Варна, премериха сили и демонстрираха завидни умения в състезанията по ветроходство, гребане, теглене на въже и хвърляне на хвъргало.\r\nОтборите заели първите три места по различните дисциплини и в комплексното класиране бяха наградени с купа и грамота.\r\nКласирането на отборите по ветроходство е както следва:\r\nКлас рейково-разделно.\r\n−\tна 1 място: отбора на Областна дирекция на МВР – гр. Варна;\r\n−\tна 2 място: отбора на ВВМУ „Н. Й. Вапцаров” – студенти;\r\n−\tна 3 място: отбора на ВВМУ „Н. Й. Вапцаров” – курсанти мъже.\r\nКлас рейково-разрезно:\r\n−\tна 1 място: отбора на военно формирование 38920-Варна;\r\n−\tна 2 място: отбора на „АЕЦ Козлодуй” ЕАД – гр. Козлодуй;\r\n−\tна 3 място: отбора на военно формирование 28580-Варна.\r\nВ гребането класирането е следното:\r\n−\tна 1 място: отбора на Областна дирекция на МВР – гр. Варна;\r\n−\tна 2 място: отбора на „АЕЦ Козлодуй” ЕАД – гр. Козлодуй;\r\n−\tна 3 място: отбора на ВВМУ „Н. Й. Вапцаров” – курсанти мъже;\r\n−\tна 4 място: отбора на военно формирование 28580-Варна;\r\n−\tна 5 място: отбора на ВВМУ „Н. Й. Вапцаров”- курсанти жени;\r\n−\tна 6 място: отбора на военно формирование 38920-Варна;\r\n−\tна 7 място: сборен отбор на военни формирования 18360 и 34590-Бургас;\r\n−\tна 8 място: отбора на военно формирование 22480-Бургас.\r\nОтборите по хвърляне на хвъргало са класирани по следния начин:\r\n−\tна 1 място: отбора на ВВМУ „Н. Й. Вапцаров”- студенти;\r\n−\tна 2 място: отбора на „АЕЦ Козлодуй” ЕАД – гр. Козлодуй;\r\n−\tна 3 място: отбора на ВВМУ „Н. Й. Вапцаров” – курсанти мъже;\r\n−\tна 4 място: отбора на военно формирование 38920-Варна;\r\n−\tна 5 място: отбора на военно формирование 28580-Варна;\r\n−\tна 6 място: сборен отбор на военни формирования 18360 и 34590-Бургас;\r\n−\tна 7 място: отбора на ВВМУ „Н. Й. Вапцаров”- курсанти жени;\r\n−\tна 8 място: отбора на военно формирование 22480-Бургас;\r\n−\tна 9 място: отбора на Областна дирекция на МВР – гр. Варна.\r\nКласирането в дисциплината теглене на въже е както следва:\r\n−\tна 1 място: сборен отбор на военни формирования 18360 и 34590-Бургас;\r\n−\tна 2 място: отбора на „АЕЦ Козлодуй” ЕАД – гр. Козлодуй;\r\n−\tна 3 място: отбора на ВВМУ „Н. Й. Вапцаров”- курсанти мъже;\r\n−\tна 4 място: отбора на военно формирование 28580-Варна;\r\n−\tна 5 място: отбора на ВВМУ „Н. Й. Вапцаров”- курсанти жени;\r\n−\tна 6 място: отбора на военно формирование 22480-Бургас;\r\n−\tна 7 място: отбора на военно формирование 38920-Варна;\r\n−\tна 8 място: отбора на Областна дирекция на МВР – гр. Варна.\r\nКомплексното класиране е следното:\r\n−\tна 1 място: отбора на „АЕЦ Козлодуй” ЕАД – гр. Козлодуй;\r\n−\tна 2 място: отбора на Областна дирекция на МВР – гр. Варна;\r\n−\tна 3 място: отбора на ВВМУ „Н. Й. Вапцаров”- курсанти мъже;\r\n−\tна 4 място: отбора на военно формирование 28580-Варна;\r\n−\tна 5 място: отбора на военно формирование 38920-Варна;\r\n−\tна 6 място: отбора на ВВМУ „Н. Й. Вапцаров”- курсанти жени;\r\n−\tна 7 място: сборен отбор на военни формирования 18360 и 34590-Бургас;\r\n−\tна 8 място: отбора на ВВМУ „Н. Й. Вапцаров”- студенти;\r\n−\tна 9 място: отбора на военно формирование 22480-Бургас.", "date": "2017.08.10", "title": "Варна: Откриване на изложба и награждаване на победителите от Спартакиадата по морски спортове се проведоха в рамките на програмата за честването на 138-ата годишнина на ВМС"}
{"url": "http://www.focus-news.net/news/2017/08/10/2424422/reuters-turtsiya-zayavi-che-germanski-deputati-shte-posetyat-bazata-v-konya-na-8-septemvri.html", "text": "Делегация от германски депутати, които ще бъдат придружени от високопоставен служител на НАТО, ще посетят германските войници във военновъздушната  база в Коня на 8 септември, предава Reuters. \r\nТова съобщиха в четвъртък от турското Министерство на външните работи. От ведомството допълниха, че детайлите около визитата все още се дискутират в НАТО.  Мария Динкова", "date": "2017.08.10", "title": "Reuters: Турция заяви, че германски депутати ще посетят базата в Коня на 8 септември"}
{"url": "http://www.focus-news.net/news/2017/08/10/2424423/ministar-nikolay-nankov-v-kraya-na-aktivniya-leten-sezon-zapochvat-remontnite-deynosti-po-avtomagistrala-trakiya-v-uchastaka-plovdiv-stara-zagora.html", "text": "В края на активния летен сезон започват ремонтните дейности по участъка Пловдив – Стара Загора по автомагистрала „Тракия“. Това съобщи пред журналисти министърът на регионалното развитие и благоустройството Николай Нанков, предаде репортер на Радио „Фокус“-Пловдив. „Рехабилитацията ще засегне активната лента в този участък, която е сериозно деформирана. Причините са комплексни, но немалка част от проблема се поражда от претоварени превозни средства и липсата на контрол върху тях“, допълни министър Нанков. той съобщи още, че 6 млн. лв. е сумата, заделена за ремонтните дейности.\r\nКристиян ГАРОВ", "date": "2017.08.10", "title": "Министър Николай Нанков: В края на активния летен сезон започват ремонтните дейности по автомагистрала „Тракия“ в участъка Пловдив – Стара Загора"}
{"url": "http://www.focus-news.net/news/2017/08/10/2424424/api-vremenno-e-ogranicheno-dvizhenieto-po-pat-i-4-sofiya-veliko-tarnovo-pri-razklona-za-dzhulyunitsa-poradi-avariral-tezhkotovaren-avtomobil.html", "text": "Временно е ограничено движението по път I-4 София - Велико Търново, при разклона за Джулюница, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост по обходен маршрут през с. Джулюница.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.10", "title": "АПИ: Временно е ограничено движението по път I-4 София - Велико Търново, при разклона за Джулюница, поради аварирал тежкотоварен автомобил"}
{"url": "http://www.focus-news.net/news/2017/08/10/2424425/ministar-valentin-radev-na-finalen-etap-e-prevrashtaneto-na-bezhanskiya-tsentar-v-pastrogor-v-zatvoren-tip.html", "text": "На финален етап е превръщането на бежанския център в Пъстрогор в затворен тип.  Това каза министърът на вътрешните работи Валентин Радев по време на брифинг за Управленската програма на правителството в частта „Обществен ред и сигурност“, предаде репортер на  Агенция „Фокус“. „Предстои Харманли. По всяка вероятност до края на годината ще успеем част от него да го направим от затворен тип“, допълни Радев. По думите му мярка в управленската програма е въвеждането на интегриран подход за провеждане на комплесни мероприятия за противодействие на трафика на хора. „България е сред първите държави, които се включват в сработването и прилагането на световните европейски стандарти за противодействие на трафика на хора“, каза той. Министър Радев поясни, че един от съвременните модели за борба с този вид престъпления са съвместните екипи за разследване не само в държавата, но и с партньорските служби. \r\nДеница КИТАНОВА", "date": "2017.08.10", "title": "Министър Валентин Радев: На финален етап е превръщането на бежанския център в Пъстрогор в затворен тип"}
{"url": "http://www.focus-news.net/news/2017/08/10/2424426/tass-v-moskva-se-nadyavat-che-noviyat-krag-ot-pregovorite-v-astana-za-siriya-shte-se-provede-do-kraya-na-avgust.html", "text": "Срокът на следващия кръг от преговорите в Астана зависи от готовността на правителството и опозицията, като има възможност той да се проведе до края на август, предава ТАСС. Това заяви в четвъртък специалният представител на руския президент по въпросите за Близкия Изток и страните от Африка Михаил Богданов. \r\n„Това зависи не само от трите държави гаранти (Русия, Иран и Турция), но и от готовността на сирийските страни, а именно правителството и въоръжената опозиция, която се присъедини към нашите споразумения за прекратяване на военните действия“, обясни Богданов. \r\nОтговаряйки на въпроса дали ще се състои срещата преди края на август, както беше планирано след предишния кръг от преговорите, Богадон  изрази надежда за това. Той обаче подчерта, че все още е рано да се говори за конкретни срокове. Мария Динкова", "date": "2017.08.10", "title": "ТАСС: В Москва се надяват, че новият кръг от преговорите в Астана за Сирия ще се проведе до края на август"}
{"url": "http://www.focus-news.net/news/2017/08/10/2424427/damtn-initsiira-seriya-ot-sreshti-s-oblastnite-upraviteli-za-zasilvane-na-vnimanieto-kam-problemnite-yazoviri-na-tyahnata-teritoriya.html", "text": "Ръководството на Държавната агенция за метрологичен и технически надзор инициира серия от срещи с областните управители, на чиито територии има множество неизрядни язовири. Това съобщиха от пресцентъра на ДАМТН. Целта е да се засили вниманието им към тях с цел превенция и недопускане на сериозни инциденти, които могат да причинят материални щети и да създадат риск за живота, и здравето на хората. \r\nПървата от поредицата срещи се проведе днес в Хасково, областта с най-голяма концентрация на язовири – над 2 400. На нея присъстваха председателят на ДАМТН Петър Горновски, неговият заместник Валтер Василев, главният секретар на агенцията Валентин Чиликов и областният управител Станислав Дечев. Инспекторите от надзорната агенция са проверили повече от 1800 водни обекта в региона, като при 572 от тях са констатирани несъответствия, стана ясно от разговора. Особено тежко е положението на 7 язовира, които трябва да се поддържат на кота мъртъв обем – т.е. напълно празни. „Тревожна е тенденцията както тук, така и на други места в страната, да не се предприемат действия по ремонт, въпреки неколкократните проверки и направените предписания от нашите експерти“, подчерта Петър Горновски. По думите му в процеса по подобряване на общото състояние на язовирите в страната е много важна ролята на областните управители, които са представителите на държавата по места, за да се принудят собствениците да изпълнят разпорежданията за гарантиране на безопасността. \r\nПо-късно днес се проведе среща и с областния управител на Ямбол Димитър Иванов и неговия заместник Волен Дичев. В момента е в ход съвместна проверка на ДАМТН и областната администрация на всички над 400 язовири на нейна територия като бе обсъдено как тези инспекции да бъдат максимално ефективни. В тази връзка бяха дискутирани предстоящите промени в Закона за водите и в частност регламентацията на контролните правомощия на държавната агенция. Представени бяха и предложенията на ДАМТН за изменения на нормативната уредба и въвеждането на категоризация на язовирите в зависимост от обема и височината на стената, като по този начин ще се освободи административен капацитет за много по-засилен контрол на по-проблемните и тези със сериозни обеми. \r\nСрещите по места ще продължат и в следващите дни. ДАМТН има функции по надзор и контрол на язовирите и съоръженията към тях като от началото на годината са извършени 2 459 проверки, направени са над 2 500 предписания за отстраняване на неизправности и са съставени 207 акта. Само за последните три месеца, по разпореждане на министъра на икономиката Емил Караниколов, бяха направени последващи проверки на всички проблемни язовири, за да се установи тяхното състояние. Поредицата от срещи с областните управи са следващата стъпка за засилване на вниманието към водните обекти с констатирани неизправности на всички ангажирани институции.", "date": "2017.08.10", "title": "ДАМТН инициира серия от срещи с областните управители за засилване на вниманието към проблемните язовири на тяхната територия"}
{"url": "http://www.focus-news.net/news/2017/08/10/2424428/ministar-nikolina-angelkova-proverka-na-morski-plazh-nestinarka-ne-otkri-narusheniya.html", "text": "Министърът на туризма Николина Ангелкова и екипът й направиха инспекция на морски плаж „Нестинарка“, по време на която не бяха открити нарушения. Това съобщиха от пресцентъра на Министерството на туризма. „Плажът е много чист. Почиства се от машини и има нужните спасителни постове и медицински пунктове“, коментира тя.\r\nЗаведенията са разположени съобразно схемата, одобрена от Министерството на туризма, и е осигурена голяма свободна зона, допълни Николина Ангелкова. Посетителите ползват без проблеми душове и тоалетни, а допълнителните плажни принадлежности не са задължителни, стана ясно от думите на министъра.\r\nС табели, поставени на видно място на плажа, както бе препоръчано от министерството, наемателят на ивицата изрично информира, че допълнителните плажни принадлежности извън чадър и шезлонг се предлагат на туристите само при желание от тяхна страна. Цените на чадър и шезлонг са по 0,36 лева, както бе заявено в договора с наемателя.\r\nВ инспекцията освен представители на Министерството на туризма участва кметът на Община Царево Георги Лапчев, както и експерти от Регионалната инспекция по околната среда и водите. \r\nПред туристическата администрация почиващи изразиха задоволството си, че за първи път плаж „Нестинарка“ е толкова поддържан и чист.", "date": "2017.08.10", "title": "Министър Николина Ангелкова: Проверка на морски плаж „Нестинарка“ не откри нарушения"}
{"url": "http://www.focus-news.net/news/2017/08/10/2424429/dobrich-dkts-1-iska-po-sadeben-pat-ot-bivshiya-si-upravitel-nad-150-000-leva-obezshtetenie-za-prichineni-vredi.html", "text": "В Окръжен съд - Добрич се гледа дело по искова молба на Диагностично-консултативен център (ДКЦ)-1 срещу бившия управител на здравното заведение д-р Велина Комарева с цена на иска 204 777 лева. Това съобщиха от пресцентъра на Окръжен съд - Добрич. Искането се основава на издадена от Районен съд - Добрич заповед за незабавно изпълнение и изпълнителен лист в полза на консултативния център. Районният съд е разпоредил длъжникът Велина Комарева да заплати на „Диагностично-консултативен център-1“ ООД сумата от 157 761 лева, представляваща обезщетение за причинена имуществена вреда на дружеството в резултат на нейни незаконосъобразни разпоредителни действия в периода от 1 януари 2011г. до 31 август 2015 година. За сумата е бил съставен акт за начет от Агенция за държавна финансова инспекция, издаден на 1 декември 2016 година. Съдът е разпоредил д-р Комарева да плати и законната лихва от 47 016 лева за периода от деня на причиняване на вредата до 1 декември 2016 година. Междувременно д-р Комарева е учредила две законни ипотеки в полза на кредитора по заповедта за незабавно изпълнение и даденото обезпечение е довело до спиране на принудителното изпълнение. Освен това тя е възразила против претендираните срещу нея суми. Ищецът в лицето на ДКЦ-1 обаче е подал искова молба в Окръжния съд с претенции за признаване на посочените вземания. В исковата молба се твърди, че бившата управителка е ощетила здравното заведение чрез извършване на действия по разпореждане на плащания над определеното й възнаграждение по договор за управление на търговското дружество. В отговор ответникът определя иска като неоснователен. Твърди се, че д-р Комарева не дължи на ищеца посочените в заповедта за изпълнение суми и се оспорват всички констатации и изводи в издадения Акт за начет. Заявява се, че сумата от 157 761 лева представлява получените от д-р Комарева възнаграждения за работа й като офталмолог по граждански и трудов договори в ДКЦ-1. Отбелязва се, че не съществува забрана за лекаря-специалист, който е вписан като управител на търговско дружество,\r\nфункциониращо като ДКЦ, да работи в същото здравно заведение като лекар-специалист. Допълва се, че в резултат на така положения от Комарева труд ищецът, като лечебно заведение ДКЦ, е получил двойно по- голям приход от 365 734 лева за целия период. Уточнява се, че това са  приходи от плащанията за прегледаните и обслужени от д-р Комарева пациенти. Според защитата на бившия управител на здравното заведение, ако вземането на ищеца от ответника се признае, ще бъдат налице всички предпоставки за насрещно вземане на д-р Комарева за сумата от 365 734 лева. Делото е на етап размяна на книжа, предстои насрочването му за разглеждане в открито заседание.", "date": "2017.08.10", "title": "Добрич: ДКЦ - 1 иска по съдебен път от бившия си управител над 150 000 лева обезщетение за причинени вреди"}
{"url": "http://www.focus-news.net/news/2017/08/10/2424430/pleven-rayonnata-prokuratura-e-obrazuvala-dosadebno-proizvodstvo-po-sluchaya-v-grad-slavyanovo.html", "text": "Районна  прокуратура – Плевен е образувала досъдебно производство във връзка със случая в град Славяново от вчера, при който служители на охранителна фирма са пребили мъж, уличен в кражба. Това съобщиха от пресцентъра на Апелативна прокуратура-Велико Търново. Досъдебното производство е образувано по чл. 325, ал.1 от НК срещу неизвестен извършител. Под ръководството на прокуратурата се извършват процесуални следствено действия. Разпитват се свидетели. Хората, които са представили медицински удостоверения, ще бъдат допълнително освидетелствани. Прокуратурата ще изиска и допълнителна медицинска документация във връзка със случаят. Ще бъдат назначени и медицински експертизи.\r\nПод ръководството на прокуратурата действията по разследването продължават.", "date": "2017.08.10", "title": "Плевен: Районната  прокуратура е образувала досъдебно производство по случая в град Славяново"}
{"url": "http://www.focus-news.net/news/2017/08/10/2424431/api-vazstanoveno-e-dvizhenieto-po-pat-i-4-sofiya-veliko-tarnovo-pri-razklona-za-dzhulyunitsa.html", "text": "Възстановено е движението по път I-4 София - Велико Търново, при разклона за Джулюница. Това съобщиха от пресцентъра на Агенция \"Пътна инфраструктура\" (АПИ). \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.10", "title": "АПИ: Възстановено е движението по път I-4 София - Велико Търново, при разклона за Джулюница"}
{"url": "http://www.focus-news.net/news/2017/08/10/2424432/afp-es-razshiri-sanktsiite-si-sreshtu-severna-koreya.html", "text": "Европейският съюз разшири санкциите си срещу Северна Корея, като добави още лица и компании в „черния списък“, предаде AFP.\r\nЕС замрази средства на Северна Корея, съдържащи се в европейски банки и наложи забрана за пътуване в общността на голям брой лица от азиатската страна. Причината е ядрената програма на КНДР и постоянните нарушения на резолюциите на ООН.\r\nПревод и редакция:", "date": "2017.08.10", "title": "AFP: ЕС разшири санкциите си срещу Северна Корея"}
{"url": "http://www.focus-news.net/news/2017/08/10/2424433/tanyug-sarbiya-cheshki-sapyori-izvadiha-250-kg-aviobomba-ot-reka-sava.html", "text": "Чешки сапьори извадиха 250 кг авиобомба от Втората световна война от река Сава между Славонски и Босански брод, близо до границата с Босна и Херцеговина, предава сръбската държавна агенция ТАНЮГ.\r\nБомбата е била унищожена. Весела Петрова", "date": "2017.08.10", "title": "ТАНЮГ (Сърбия): Чешки сапьори извадиха 250 кг авиобомба от река Сава"}
{"url": "http://www.focus-news.net/news/2017/08/10/2424434/smolyan-proyavite-po-povod-hramoviya-praznik-uspenie-na-presveta-bogoroditsa-v-selo-shiroka-laka-zapochvat-ot-13-avgust.html", "text": "Проявите по повод храмовия празник „Успение на Пресвета Богородица“ в село Широка лъка започват от 13 август, съобщиха от пресцентъра на Община Смолян. В неделя – 13 август, от 19.30 часа ще има Празничен концерт с участието на гайдарска формация „Орфикус“ с ръководител Петър Янев,  в салона на НЧ „Екзарх Стефан – 1872“. На 14 август  от 18.00 часа ще има Вечерно богослужение в църквата „Успение Богородично“, а в  21.00 часа – тържествена заря-проверка с военнослужещи от 101 алпийски батальон и духов оркестър на ВВС – Пловдив в центъра на село Широка лъка. На 15 август от 9.00 часа ще има Празнично богослужение в църквата „Успение Богородично“ и благословена трапеза. В 12.30 часа – Народно веселие на центъра на село Широка лъка с оркестър „Млади тракийци“ и гости гайдарите от ансамбъл „Манол Радичев“ – село  Гела.", "date": "2017.08.10", "title": "Смолян: Проявите по повод храмовия празник „Успение на Пресвета Богородица“ в село Широка лъка започват от 13 август"}
{"url": "http://www.focus-news.net/news/2017/08/10/2424435/vasil-madolev-park-za-tantsuvashti-mechki-belitsa-v-balgariya-mechkite-sa-zashtiteni-vid-zatova-ne-moga-da-si-obyasnya-zashto-lovtsi-gi-ubivat.html", "text": "В България мечките са защитени вид, затова не мога да си обясня, защо ловци ги убиват. Това каза за Радио „Фокус“ – Пирин Васил Мадолев, ръководител – екип в Парка за танцуващи мечки – Белица по повод видяното мече на детска площадка в Сопот, за което се смята, че е било само, тъй като майката е убита от бракониери. Според него като цяло мечката е едно от най-безвредните животни. „Бих посъветвал бракониерите да си помислят за мечето в Сопот, защото когато на нас ни подадоха сигнала за него веднага попитахме „Къде е майката?“. Отговор не получихме. Ясно е, че най-вероятно тя е убита и то от бракониери. Според мен това са хора, които имат някакво странно его. Има доста животни, които са позволени за ловуване и никога не успявам да си обясня, защото някой решава да отстреля точно мечка. За мен това е нелогично поведение“, посочи Мадолев. Той каза още, че мечката е в пъти по-голяма от човек, но също така е невероятно атлетична. „Притежава сила, бързина, красиви са. При стрелба от големи разстояния обаче, мечката няма никакъв шанс да се защити. Хубавото е, че поне по наша информация, бракониерските набези намаляват, което е добре. Ако и други организации си свършат работата като например горските стопанства, то ще постигнем още по-голям ефект. Мечките не са много в България. По неофициални данни се твърди, че има между 800 – 1000 мечки, което е изключително малка бройка“, подчерта Мадолев. По думите му, ако разделим този брой на всичките планини, които имаме в България, то ще се получи, че във всяка една има около 100 мечки, което е много малко при положение, че ловците са хиляди, дори милиони. „Тук е добре да отбележим, че в Европа почти няма мечки. Говорим за Австрия, Франция, Италия. Тоест популацията на мечки на континента ни не е никак голяма“, допълни Мадолев.\r\nЛивия НИНОВА", "date": "2017.08.10", "title": "Васил Мадолев, Парк за танцуващи мечки – Белица: В България мечките са защитени вид, затова не мога да си обясня, защо ловци ги убиват"}
{"url": "http://www.focus-news.net/news/2017/08/10/2424436/varna-desetki-signali-za-navlizane-na-dzhetove-v-zonata-za-kapane-sa-postapili-v-morska-administratsiya-prez-sezona.html", "text": "Десетки сигнали за навлизане на джетове в зоната за къпане са постъпили в Морска администрация  -Варна през сезона. Това каза в интервю за Радио „Фокус“ – Варна к.д.п. Валентин Енчев, директор на Дирекция „Морска администрация“ – Варна. Той отбеляза, че за разлика от предишни години, когато се е наблюдавал спад на тези нарушения, това лято ситуацията ескалира. „Проблем имаме с джетовете. Това са основно джетове, които са частна собственост, на граждани, които ги експлоатират за собствени цели, не за стопанска дейност. Сигналите са свързани с експлоатация на джетове близо до брега, до къпещи се. През последните две седмици сигналите зачестиха много“, допълни капитан Енчев. Повечето сигнали са свързани с нарушения по Южното Черноморие, но подобни обаждания са постъпили и за плажовете в курорта „Златни пясъци“. Валентин Енчев отбеляза, че част от джетовете, за които сигнализират граждани, дори не са регистрирани в базата на Морска администрация, а хората, които влизат с тях във водата, не са запознати или не се съобразяват с изискванията за скорост и близост до брега. Подобни нарушения не са засечени в откритите това лято водни бази, където задължително се прави инструктаж на тези, които ще ползват джет. Валентин Енчев припомни, че джет, който не е регистриран, няма право да бъде експлоатиран на море. Често се случва нарушителят да избяга, когато види контролните органи на място. Тогава е необходима и намесата на полицията, допълни капитан Валентин Енчев.\r\nМарияна ВАЛЕНТИНОВА", "date": "2017.08.10", "title": "Варна: Десетки сигнали за навлизане на джетове в зоната за къпане са постъпили в Морска администрация през сезона"}
{"url": "http://www.focus-news.net/news/2017/08/10/2424437/sofiya-vavezhda-se-organizatsiya-na-dvizhenieto-po-ul-han-krum.html", "text": "Въвежда се организация на движението по ул. “Хан Крум“ в София. Това съобщиха от пресцентъра на Столична община. До 15 септември 2017 г. се забранява влизането на пътни превозни средства по ул. “Хан Крум“ между бул. “Патриарх Евтимий“ и бул. “Васил Левски“ и по северната лента за косо преминаване на бул. “Васил Левски“ с дължина на по 20 м от двете страни на осовата линия на ул. “Хан Крум“. \r\nЗа същия период от време се закриват местата за почасово платено паркиране.", "date": "2017.08.10", "title": "София: Въвежда се организация на движението по ул. “Хан Крум“"}
{"url": "http://www.focus-news.net/news/2017/08/10/2424438/ria-novosti-kuveyt-shte-prodalzhi-da-izdava-rabotni-vizi-na-grazhdani-na-severna-koreya.html", "text": "Кувейт ще продължи да издава визи на работници от Северна Корея, въпреки санкциите на ООН, съобщи правителството на страната чрез съобщение, предадено от РИА Новости.\r\nВ заявлението е написано, че Кувейт никога не е преставал да издава визи на граждани на Северна Корея, както бе написано в ежегоден доклад на държавния департамент на САЩ, който приветства решението на Кувейт да предприеме мерки за съкращаването на присъствието на северокорейски работници в страната.\r\nОсвен това в доклада на американското министерство е било написано, че от 2008 г. Северна Корея е отправила повече от 4 хиляди работници на принудителен труд по строителни площадки и че Кувейт е престанал да издава нови работни визи за работници от КНДР.\r\nМинистерството на информацията на Кувейт опроверга тази информация, като обяви, че в Кувейт в момента се намират 6064 работници от Северна Корея и че „Няма планове за експулсиране на северокорейски работници и Кувейт никога не е правил това“.\r\nПревод и редакция:", "date": "2017.08.10", "title": "РИА Новости: Кувейт ще продължи да издава работни визи на граждани на Северна Корея"}
{"url": "http://www.focus-news.net/news/2017/08/10/2424439/burgas-konferentsiya-na-softuernite-inzheneri-shte-se-provede-v-ekspozitsionen-tsentar-flora-na-27-avgust.html", "text": "От 13 часа на 27 август /неделя/ в Експозиционен център \"Флора\" ще се проведе конференцията Tech Talks Beach. Организатори са Община Бургас и общността за софтуерни инженери Tech Talks, основана от международната компания EPAM. Това съобщиха от пресцентъра на Община Бургас.\r\nКонференцията ще се проведе в два успоредни панела, с Java и JavaScript насоченост. Тя ще даде възможност на българските професионалисти да се запознаят с най-новите тенденции в конкретната сфера и да обменят опит. Това е първото събитие, което общността за софтуерни инженери Tech Talks организира извън София. Участието е безплатно, а лектори на събитието ще са Dr. Heinz Kabutz - Java Champion, Martin Knobloch - OWASP експерт, Ивайло Пашов - EPAM Lead Software Developer, Мартин Чаов - софтуерен дизайнер, Gerard Sans - Angular Expert, Радослав Станков - победител в Best New Startup Crunchies Award.", "date": "2017.08.10", "title": "Бургас: Конференция на софтуерните инженери ще се проведе в Експозиционен център \"Флора\" на 27 август"}
{"url": "http://www.focus-news.net/news/2017/08/10/2424440/vratsa-otstranen-e-ot-dlazhnost-direktorat-na-odmvr-starshi-komisar-dimitar-gazibarski.html", "text": "Отстранен е от длъжност директорът на ОДМВР-Враца старши комисар Димитър Газибарски. Отстраняването на ст. комисар Газибарски от директорския пост е във връзка с приключена проверка и незадоволително състояние на управлението на областната дирекция. Това съобщиха от пресцентъра на МВР. Димитър Газибарски е преназначен като началник група в друго направление на дейност и в друго населено място до приключване на разпоредената от министър Валентин Радев комплексна проверка на ОДМВР-Враца. \r\nПо МВР уточняват, че преназначаването на старши комисар Димитър Газибарски няма връзка с резултата от дисциплинарното производство и уволнението на младши инспектор в ОДМВР-Враца Цветан Благоев.", "date": "2017.08.10", "title": "Враца: Отстранен е от длъжност директорът на ОДМВР старши комисар Димитър Газибарски"}
{"url": "http://www.focus-news.net/news/2017/08/10/2424441/blagoevgrad-amerikanskiyat-poslanik-erik-rubin-se-sreshtna-s-kmeta-na-bansko-georgi-ikonomov.html", "text": "Кметът на Банско Георги Икономов проведе среща с американския посланик в България Ерик Рубин, който е в курорта във връзка с провеждащото се 20-то издание на джаз фестивала. Това съобщиха от пресцентъра на Община Банско. \r\nПосланикът на САЩ сподели, че това е второто му посещение в Банско, като първото е било по повод ски ваканция през декември. Той разкри на кмета Икономов впечатленията си от града и не пропусна да отбележи, че този път за своя престой е избрал да отседне в малък хотел, за да почувства духа на Банско, а вечерите да посвети на джаз музиката и вкусната банска кухня.\r\n„Освен близостта до природата, в Банско непрекъснато се провеждат събития, които са посещавани от високопоставени гости. Факт, който може само да ни радва” заяви на срещата кметът Икономов. В потвърждение на думите му, американският посланик изтъкна, че Банско вероятно е сред  малкото градове, освен столицата, които имат посещаемост от толкова високо ниво.\r\nНа срещата бяха засегнати въпроси за визовия режим в САЩ, както и привличането на външни инвестиции. Градоначалникът получи уверението на посланика, че ще съдейства за представянето на възможностите на Банско за инвестиции в хранително-вкусовата промишленост пред американската търговска камара.", "date": "2017.08.10", "title": "Благоевград: Американският посланик Ерик Рубин се срещна с кмета на Банско Георги Икономов"}
{"url": "http://www.focus-news.net/news/2017/08/10/2424442/ria-novosti-rusiya-izprati-helikopter-za-da-pomogne-na-zakleshten-v-ustieto-na-reka-kit.html", "text": "Министерството по извънредни ситуации на Русия изпрати хеликоптер, за да помогне на спасителите на остров Голям Шантар в Хабаровски край да спасят гренландски кит, който се е заклещил в устието на река, предаде РИА Новости, позовавайки се на съобщение от пресслужбата на МЧС.\r\nПо време на нощния прилив в устието на реката, изтичаща от Голямото езеро на остров Голям Шантар, се е заклещил 13-метров гренландски кит, който не може нито да влезе в езерото, нито да се върне в океана.\r\nСпециалистите се надяват, че китът ще може сам да отплува от реката, по време на нощния прилив, но все пак разработват и алтернативен план.“В близко време на Големия Шантар ще дойде хеликоптер на Далекоизточния регионален спасителен отряд и спасители от оперативната група на главното управление на МЧС за Хабаровския край. Те отиват на място, за да оценят обстановката и да окажат помощ в спасяването на кита“, заяви сътрудник на МЧС.\r\nВ момента китът бива обливан с вода, с помощта на мотопомпи. „Той и сам се опитва да се добере до вода, но за момента не се получава“, съобщиха спасителите.\r\nПревод и редакция:", "date": "2017.08.10", "title": "РИА Новости: Русия изпрати хеликоптер, за да помогне на заклещен в устието на река кит"}
{"url": "http://www.focus-news.net/news/2017/08/10/2424443/varna-zadarzhan-e-27-godishen-mazh-za-seksualnoto-posegatelstvo-nad-zhena-v-rayona-na-ulitsa-struga.html", "text": "В резултат на предприети бързи оперативни действия, криминалисти на ОДМВР- Варна установиха и задържаха автора на брутално посегателство над жена, извършено в ранните часове на 8 август в района на улица „Струга” в града. Това съобщиха от пресцентъра на ОДМВР – Варна. В хода на разследването са извършени множество разпити и процесуално-следствени действия.\r\n27-годишният К.П. от Варна, регистриран за различни криминални престъпления, е задържан в полицейския арест за срок до 24 часа. Работата по образуваното досъдебно производство продължава под ръководството на Районна прокуратура – Варна, като на същия е повдигнато обвинение.", "date": "2017.08.10", "title": "Варна: Задържан е 27-годишен мъж за сексуалното посегателство над жена в района на улица „Струга”"}
{"url": "http://www.focus-news.net/news/2017/08/10/2424444/ministar-nikolina-angelkova-taksa-prazen-stol-e-absolyutno-nedopustima-takiva-inovatsii-vredyat-na-balgarskiya-turizam.html", "text": "Изключително недопустимо е заведение да събира такса „празен стол“, независимо от ситуацията. Това заяви пред медии в Созопол министърът на туризма Николина Ангелкова по повод случая в града, при който заведение начисли на клиенти 80 лв. допълнително към сметката, защото на масата им останали четири незаети стола. Това съобщиха от пресцентъра на Министерството на туризма.\r\n\"Министерството на туризма направи светкавична проверка още в сряда вечерта. Тя показа, че заведението в Созопол, начислило  таксата, отговаря на определената му категория от две звезди. Неговото  удостоверение обаче е на името на друг ресторант, затова през миналия месец заведението  е стартирало процедура за промяна на обстоятелствата\", каза министърът. Тя припомни, че ден по-рано по разпореждане на премиера Бойко Борисов е извършена инспекцията на заведението както от експерти на Министерството на туризма, така и от Комисията за защита на потребителите (КЗП) и от Националната агенция за приходите (НАП).  \r\n\"Независимо от ситуацията, подобна такса е немислима\", подчерта Николина Ангелкова и коментира, че ако има нарушаване на обществения ред, следва да се сигнализира до МВР, а не да се търсят „иновативни“ начини. Министърът на туризма посочи, че те изключително много вредят на българския туризъм. Тя отбеляза, че е важно, когато бъде направена промяна в обстоятелствата, кметът на общината да попълни всички данни на заведението в Националния туристически регистър, който е достъпен на страницата на министерството. По този начин ще има достъпна информация за потребителите. \r\nМинистър Ангелкова подчерта, че заради нелоялна търговска практика се очаква Комисията за защита на потребителите да глоби собственика на заведението, като е много е важно такива ситуации да не се повтарят. \r\nПо повод постъпил сигнал за липса на достъп на инвалиди на някои от морските плажове министър Ангелкова обяви, че на стопаните на ивиците – концесионери и наематели, ще бъде разпоредено в най-кратък срок да вземат нужните мерки и, където е необходимо, да доизградят съоръжения, улесняващи хората с увреждания.", "date": "2017.08.10", "title": "Министър Николина Ангелкова: Такса „празен стол“ е абсолютно недопустима, такива „иновации“ вредят на българския туризъм"}
{"url": "http://www.focus-news.net/news/2017/08/10/2424445/martin-shults-donald-tramp-padna-na-nivoto-na-kim-chen-un.html", "text": "Ръководителят на Германската социалдемократическа партия Мартин Шулц счита за опасната риториката на американския президент Доналд Тръмп спрямо Северна Корея, предаде ТАСС, позовавайки се на интервю дадено от Шулц пред журналисти.\r\n„Безпокоим се, че президентът на САЩ пада на нивото на северокорейския диктатор. Намираме се в ситуация, в която американското правителство трябва ясно да каже, че словесното дрънкане на оръжие води към изостряне на конфликта“, заяви Шулц.\r\nСпоред него европейските политици трябва да дадат на Вашингтон да разбере, че не споделя този подход на САЩ. „Трябва да използваме всички възможни канали, за да стигнем до деескалация, трябва да кажем на американския президент, че неговата риторика е опасна“, е заявил лидерът на ГСДП. Освен това той е подчертал, че „ирационалните действия на лидера на Северна Корея се нуждаят от рационален отговор.“\r\nПревод и редакция:", "date": "2017.08.10", "title": "Мартин Шулц: Доналд Тръмп падна на нивото на Ким Чен-ун"}
{"url": "http://www.focus-news.net/news/2017/08/10/2424446/dotsd-r-petar-nenkov-spomenat-za-svalenite-na-zemyata-boyni-angliyski-znamena-pred-pobeditelya-ot-doyran-general-vazov-shte-ostane-vechno-zhiv-v-pametta-na-balgarite.html", "text": "Споменът за свалените на земята бойни английски знамена пред победителя от Дойран генерал Владимир Вазов ще остане вечно жив в паметта на българите. Това каза в предаването „Със славната 2-ра Тракийска дивизия – За честта на България” на Радио „Фокус” - Пловдив доц. д-р Петър Ненков, военен историк. „През месец юли 1936 година организацията на английските запасни чинове “Британски легион” организира тържество, посветено на победата на Антантата в Първата световна война”, разказа Ненков. На церемонията в Лондон са поканени редица видни пълководци от съглашенските армии на 11 държави. Единственият поканен от противниковата страна е българският генерал Владимир Вазов. „На гара Виктория българската делегация е посрещната лично от лондонския кмет, който е носител на най-високото английско благородническо звание, а почетната рота от британския легион свежда до земята 29 бойни английски знамена пред героя от Дойран генерал Владимир Вазов”, добави Ненков. Английският генерал Хамилтън извиква високо: „Гледайте, това е генерал Вазов, който беше наш противник на Солунския фронт, а сега е наш много добър приятел!“ Генерал Вазов е настанен в замъка на лорд Харболи, където е пребивавал Наполеон. На парада на ветераните от войната участват над 3000 запасни военни и 200 бойни знамена. При появата на нашата делегация фелдмаршал лорд Милн, противник на генерал Вазов в битката при Дойран, командва: „Свалете знамената! Минава генерал Вазов – победителят от Дойран!“\r\nНа следващия ден, председателят на „Британски легион”, майор Годли заявява в своя доклад, посветен на Първата световна война: “Генерал Владимир Вазов е един от малкото чужди генерали, чието име фигурира в официалната история на  Великобритания!”\r\nЦветана ТОНЧЕВА", "date": "2017.08.10", "title": "Доц.д-р Петър Ненков: Споменът за свалените на земята бойни английски знамена пред победителя от Дойран генерал Вазов ще остане вечно жив в паметта на българите"}
{"url": "http://www.focus-news.net/news/2017/08/10/2424447/stara-zagora-tsisterna-se-e-obarnala-pri-191-i-kilometar-na-avtomagistrala-trakiya-v-posoka-sofiya.html", "text": "Цистерна се е обърнала в района на 191-и километър на автомагистрала „Тракия“ в посока София. Това съобщиха за Агенция „Фокус“ от пресцентъра на ОДМВР-Стара Загора. От там уточняват, че при инцидента няма пострадали. Цистерната не затруднява движението в участъка, очаква се на място да пристигне кран, с който тя да бъде изтеглена.", "date": "2017.08.10", "title": "Стара Загора: Цистерна се е обърнала при 191-и километър на автомагистрала „Тракия“ в посока София"}
{"url": "http://www.focus-news.net/news/2017/08/10/2424448/burgas-12-mln-leva-evropeysko-finansirane-sa-otpusnati-za-prirodosaobrazni-resheniya-v-gradskite-teritorii.html", "text": "Община Бургас, съвместно с партньори от Ирландия, Белгия, Полша, Германия, Словения, Босна и Херцеговина, Гърция, Кипър, Испания, Италия, Грузия, Армения и Обединеното кралство, изпълнява проект „Природосъобразни решения за зелени градове – CONNECTING Nature“, който се финансира по програма Хоризонт 2020. Това съобщават от Община Бургас.\r\n37 организации от 19 страни се събраха в Дъблин за старта на проект Connecting Nature, финансиран от ЕС, с водещ партньор колеж „Тринити“, гр. Дъблин. Целта на проекта е превръщането на Европа в глобален лидер в процеса на преосмисляне на моделите, по които природосъобразните решения могат да бъдат прилагани по- ефективно в градовете. Значението и финансирането за тези решение непрекъснато нараства като се обръща все по- голямо внимание на важността за „връщане“ на природата обратно в градските пространства.\r\nТези иновативни решения помагат за подобряване на градската среда, но също така имат и значителен потенциал за създаване на допълнителна заетост в градовете и подобряване здравето и комфорта на гражданите.\r\nКметове, представители на местните власти, научните среди и бизнеса от цяла Европа бяха запознати с възможностите за финансиране на природосъобразни инфраструктурни проекти, предоставяни от Европейската инвестиционна банка. Пазарът е значителен. Към момента, над 70% от населението на Европа живее в градовете и се очаква този процент да нарасне до 80 % до средата на 21 век. Това означава 36 млн. нови граждани, които ще се нуждаят от дом, работа и грижи до 2050 год. Природосъобразните решения могат да се използват за справяне с много от предизвикателствата в градовете, като например непрекъснатото влошаване на  здравето на хората, унищожаване на природния потенциал и „услугите“, които предоставя (чисти въздух, вода и почва), изменение на климата и застрашаващо увеличение на риска от природни бедствия.\r\nЧрез проект Connecting Nature, партньорите от 13 града ще разработят иновативни природосъобразни решения за малки, средни и големи градове, които след това да се разпространят и сред други европейски градове. Например гр. Генк, Белгия (население 65 000 души) търси начини за превръщането на града от център на минната промишленост в център на устойчивата енергия. В Познан, Полша (население 500 000 души), властите стимулират интереса на местното население като им дават възможност да предлагат и след това да гласуват за различни природосъобразни решение, които да се приложат в кварталите или целия град. Бюджетът на тази инициатива през 2016 год. е бил 3, 3 млн. евро. А в Глазгоу, Шотландия (население 600 000 души), местният съвет цели всеки гражданин да има достъп до зелени или водни пространства на най-много 400 м от мястото, където живее. Към момента 60% от населението на Глазгоу живее на 50 м от изоставени и занемарени градски площи.\r\nПроект Connecting Nature е иновативен проект, финансиран от Хоризонт 2020 Програма за научни изследвания и иновации на Европейския съюз. Пет годишният проект стартира на 1 юни, 2017 год.\r\nОбщина Бургас е партньор по проекта и участва в консорциума като  „град-последовател“ (английски превод „fast-follower city“), чиято роля е да проучи добрите практики и приложи научените уроци, знания и опит на градове като Генк, Глазгоу и Познан в разработването на иновативни „зелени“ решения в градска среда, съотносими към нуждите на града. Финансирането, предоставено от ЕС на Община Бургас е 109 999,75 евро.", "date": "2017.08.10", "title": "Бургас: 12 млн. лева европейско финансиране са отпуснати за природосъобразни решения в градските територии"}
{"url": "http://www.focus-news.net/news/2017/08/10/2424449/dots-sonya-penkova-nay-tezhkata-posleditsa-na-bukureshtkiya-mir-ot-1913-g-e-podkopanata-vyara-na-naroda-za-natsionalno-obedinenie.html", "text": "Една от най-тежките последици на Букурещкия мир от 1913 г. е подкопаната вяра на народа за национално обединение. Това каза директорът на Националния военноисторически музей  доц. Соня Пенкова в интервю за Агенция „Фокус“ за подписването на Букурещкия мирен договор след Втората балканска война на 10 август 1913 г. По думите й договорът слага край на Втората балканска война и на един дълъг период на вяра в това, че националното обединение ще бъде постигнато. „Тази вяра, която храни българския народ в годините до Втората балканска война сякаш е несравнима с годините, които настъпват след първата национална катастрофа, дошла наистина на тази дата - 10 август 1913 г. Договорът е изключително неблагоприятен за нашата страна“, коментира тя и поясни, че не напразно е наречен национална катастрофа. Доц. Пенкова поясни, че той води до териториални загуби и сринати надежди. Директорът на НВИМ обясни, че с Букурещкия договор Румъния придобива освен Силистра, която има от преди война, а и останалата част на Южна Добруджа. „Сърбия взема не само спорната, но и безспорната зона на Вардарска Македония. Гърция си задържа Солун и целия регион. Присъединява Егейска Македония с Драма, Кавала, Сяр. Всъщност от земите, които Българската армия завоюва във времето на Балканските войни, България запазва само отчасти Западна Тракия и Струмица в Македония“, уточни доц. Пенкова. „Неведнъж България е подписвала договор в Букурещ, този обаче е най-трагичният от всички“, каза още доц. Соня Пенкова. \r\nДеница КИТАНОВА", "date": "2017.08.10", "title": "Доц. Соня Пенкова: Най-тежката последица на Букурещкия мир от 1913 г. е подкопаната вяра на народа за национално обединение"}
{"url": "http://www.focus-news.net/news/2017/08/10/2424450/mrrb-udostoverenieto-za-vavezhdane-v-eksploatatsiya-na-stroezhi-ot-chetvarta-i-peta-kategoriya-shte-se-izdava-ot-organa-koyto-e-izdal-i-razreshenieto-za-stroezh-za-tyah.html", "text": "Проект на Наредба за изменение и допълнение на  Наредба № 2 от 31.07.2003 г. за въвеждане в експлоатация на строежите в Република България и минимални гаранционни срокове за изпълнени строителни и монтажни работи, съоръжения и строителни обект предвижда удостоверението за въвеждане в експлоатация за строежи от четвърта и пета категория или отказ за такова, чрез мотивиран писмен отказ, да се издава от органът, който е издал разрешението за строеж. Това съобщиха от пресцентъра на Министерството на регионалното развитие и благоустройството (МРРБ). Чрез промените нормативният документ трябва да отговори на последните промени в Закона за устройство на територията. С тях се прецизират и действащите разпоредби за условията и реда за регистриране въвеждането в експлоатация на строежите от четвърта и пета категория по реда на Закона за устройство на територията, независимо от източника на тяхното финансиране. Те се отнасят за строежи от четвърта и пета категория по реда на Закона за устройство на територията. Такива са частни пътища, улици от второстепенната улична мрежа и съоръженията към тях, жилищни и смесени сгради с ниско или средно застрояване, сгради и съоръжения за обществено обслужване с разгъната застроена площ до 1000 кв. м и от 1000 до 5000 кв. м, производствени сгради, инсталации, съоръжения и прилежащата им инфраструктура, електронни съобщителни мрежи и съоръжения, изграждани в урбанизирани територии с ниско застрояване и други. \r\nПроектонаредбата предвижда още удостоверението за въвеждане в експлоатация да бъде издавано в седемдневен срок от постъпване на искане за такова, след проверка на документите. В същия срок може да бъде отказано издаване на удостоверение с мотивиран писмен отказ в случай на неизпълнение на необходимите изисквания, както и когато не е упражняван строителен надзор или такъв е упражняван от нелицензирано или нерегистрирано лице. \r\nПо преценка компетентният орган може да направи проверка на място, за която се съставя констативен протокол, неразделна част от досието на строежа. \r\nПредложенията за промяна на наредбата и мотивите към тях са публикувани на интернет страницата на Министерството на регионалното развитие и благоустройството в секция „Проекти на нормативни актове“, на сайта на Дирекцията за национален строителен контрол и на Портала за обществени консултации.", "date": "2017.08.10", "title": "МРРБ: Удостоверението за въвеждане в експлоатация на строежи от четвърта и пета категория ще се издава от органа, който е издал и разрешението за строеж за тях"}
{"url": "http://www.focus-news.net/news/2017/08/10/2424451/burgas-initsiativata-burgas-jam-shte-se-provede-na-3-septemvri.html", "text": "Инициативата Burgas Jam ще се проведе на 3 септември от 19.00 часа, до Морска гара, съобщават от Община Бургас. Всеки, който има китара, може да се включи безплатно в събитието, което се организира от местната администрация. Целите са три- да има повече хора, свирещи на инструмента, като ще имат възможността да се срещнат с известни майстори на китара. В края на събитието ще има масово изпълнение.  Засега над 50 китаристи са включени в организираното изпълнение на песента, но с подкрепата на останалите може да се получи нещо наистина внушително.", "date": "2017.08.10", "title": "Бургас: Инициативата Burgas Jam ще се проведе на 3 септември"}
{"url": "http://www.focus-news.net/news/2017/08/10/2424452/sofiya-okolo-265-000-evro-sa-otneti-v-polza-na-darzhavata-v-rezultat-na-nakazatelni-proizvodstva-vodeni-ot-rayonna-prokuratura-slivnitsa.html", "text": "Около 265 000 евро са отнети в полза на държавата, в резултат на наказателни производства, водени от Районна прокуратура-Сливница. Това съобщиха от пресцентъра на Апелативна прокуратура-София. За два дни е приключило наказателното производство срещу чуждите граждани Х.Ч. и З. Ч., нарушили Валутния закон на България. Те са се признали за виновни в извършване на незаконни действия и сключили споразумение с Районна прокуратура (РП)-Сливница. На 3 август 2017 г., на Митнически пункт Калотина, при влизане в страната от Сърбия, подсъдимите Х. Ч. и З. Ч., с двойно турско и германско гражданство, не изпълнили задължението си писмено да декларират пренасяната от тях сума от 218 415 евро. За извършеното от чужденците деяние веднага е било образувано наказателно производство, като на следващия ден РП-Сливница е внесла в съда обвинителен акт срещу тях. На основание одобреното от съда споразумение на подсъдимите е определено наказание „лишаване от свобода“, съответно, от по пет и четири месеца, чието изпълнение е отложено за срок от три години. Веществените доказателства, предмет на престъплението – сумата от 218 415 евро, са отнети в полза на държавата. \r\nСамо ден по-късно е било повдигнато обвинение за същото престъпление срещу турската гражданка Х. Г. Отново на Митнически пункт Калотина, подсъдимата не декларирала пренасяните през границата парични средства в размер на 45 950 евро. Делото е приключило със споразумение, с което на Х. Г. е определено наказание четири месеца „лишаване от свобода“ с тригодишен изпитателен срок, като сумата от 45 950 евро, е отнета в полза на държавата.", "date": "2017.08.10", "title": "София: Около 265 000 евро са отнети в полза на държавата, в резултат на наказателни производства, водени от Районна прокуратура - Сливница"}
{"url": "http://www.focus-news.net/news/2017/08/10/2424453/the-times-of-israel-vaorazhenite-sili-na-izrael-shte-vzrivyat-kashti-v-ivitsata-gaza-pod-koito-se-prokopavat-tuneli.html", "text": "Ръководителят на Южното управление на Въоръжените сили на Израел е разкрил местонахождението на два тунела на „Хамас“, които са прокопани под жилищни сгради в северната част на Ивицата Газа и заплаши, че армията ще ги взриви в случай на въоръжен конфликт между страните, въпреки желанието да се избягват цивилни жертви, пише The Times of Israel.\r\nПодозренията са, че тунелите са свързани с подземна мрежа в Газа, която „Хамас“ ще използва за да придвижва войници и оръжия в Ивицата, в случай на конфликт с Израел, заяви Генерал-майор Еял Замир по време на пресконференция.\r\nТой е обвинил терористичната групировка, че е построила тунелите под жилищни сгради, за да ги използва като прикритие за операциите си.\r\n„Разузнавателните данни, които имаме, показват, че „Хамас“ действа в жилищни райони, под прикритието на цивилното население, в подготовката на инфраструктурата си за следващ конфликт в тази зона.“, заяви Замир.\r\n„Тяхната цел, разбира се, е да ни причинят трудности“, добави генералът.\r\nПревод и редакция:", "date": "2017.08.10", "title": "The Times of Israel: Въоръжените сили на Израел ще взривят къщи в Ивицата Газа, под които се прокопават тунели"}
{"url": "http://www.focus-news.net/news/2017/08/10/2424454/blagoevgrad-rayonna-prokuratura-sandanski-e-povdignala-obvineniya-na-dvama-dushi-hvanati-s-250-000-kasa-nezakonni-tsigari.html", "text": "По обвинение на Районна прокуратура-Сандански е повдигнала обвинения на Д.Я. и Б.С. за незаконно държане на 250 000 къса цигари марка „Royal slims“. Това съобщиха от пресцентъра на Апелативна прокуратура-София. Тютюневите изделия без български акцизен бандерол били открити в лек автомобил в град Кресна. Стойността им възлиза на 93 750 лв. \r\nЗа същото престъпление Районна прокуратура – Разлог постигна споразумение със защитата на подсъдимия Р. М., който се е признал за виновен за притежание на акцизни стоки без бандерол. В обитаваната от него къща в с. Добърско, община Разлог, той държал 340 кутии цигари различни марки. Общата им стойност е 3 991.75 лв., с дължим акциз в размер на 2 335.17 лв. \r\nСъдът е одобрил сключеното споразумение, с което на Р. М. е определено наказание от шест месеца „лишаване от свобода“ с тригодишен изпитателен срок и глоба от 600 лв.", "date": "2017.08.10", "title": "Благоевград: Районна прокуратура-Сандански е повдигнала обвинения на двама души, хванати с 250 000 къса незаконни цигари"}
{"url": "http://www.focus-news.net/news/2017/08/10/2424455/burgas-na-12-avgust-shte-se-provede-sastezanie-po-byagane.html", "text": "На 12 август Община Бургас, със специалното съдействие на 5kmrun.bg, организира състезание по бягане. Стартът ще бъде даден в 09:00 часа пред Пантеона в Морската градина. Това съобщават от Община Бургас.\r\nМероприятието е част от Проект Vital Cities, финансиран по програма URBACT III, който има за цел да популяризира спорта в градски условия, предоставяйки възможности за безплатното му практикуване чрез оформяне на публичните пространства по подходящ начин – пътеки за ходене/бягане, велоалеи, фитнес съоръжения на открито. Проектът се стреми да популяризира активния начин на живот, като гаранция за здраве и дълголетие.\r\nВсеки желаещ да премери сили с другите или пък със себе си, може да се запише за участие на http://5kmrun.bg/, където също така може да намерите информация за трасето на бягането.\r\nОбщина Бургас ще раздаде тениски на всички участници, а най-бързите трима и още осем ще получат награди, които ще бъдат раздадени на лотариен принцип.", "date": "2017.08.10", "title": "Бургас: На 12 август ще се проведе състезание по бягане"}
{"url": "http://www.focus-news.net/news/2017/08/10/2424456/tass-turtsiya-otkri-bosfora-za-morski-trafik.html", "text": "Турските власти отново са открили Босфора за морски трафик, съобщи ТАСС, позовавайки се на публикации в турските медии.\r\nСпоред данните на руската агенция, протока е бил затворен в 08:45 местно време, за да се проведе операция по търсенето на тялото на 17-годишен юноша на име Фуркан Йълдъръм, който е скачал от кея на пристанището в Босфора, заедно със свои приятели. Силното течение е отнесло Йълдъръм във водата и оттогава той е в неизвестност.\r\nНяма данни дали спасителната операция е завършила с успех.\r\nПревод и редакция:", "date": "2017.08.10", "title": "ТАСС: Турция откри Босфора за морски трафик"}
{"url": "http://www.focus-news.net/news/2017/08/10/2424457/ivaylo-mirchev-op-turizam-asenovgrad-rekonstruktsiyata-na-otsechkata-ot-patya-asenovgrad-plovdiv-shte-povliyae-polozhitelno-varhu-razvitieto-na-turizma-i-ikonomikata-v-tozi-kray.html", "text": "Реконструкцията на отсечката от пътя Асеновград-Пловдив ще повлияе положително върху развитието на туризма и икономиката в този край. Това каза в предаването „Асеновград – Богоизбран пред портите на Родопите“ на Радио „Фокус“ – Пловдив Ивайло Мирчев, експерт в ОП „Туризъм“ в Асеновград. По думите му цялостното завършване на този участък ще допринесе изключително много за икономическите взаимовръзки между градовете Пловдив и Асеновград. „Вече няколко десетилетия този път е едно болезнено място в инфраструктурата, свързваща Асеновград и Пловдив“, коментира Мирчев.\r\nПо отношение на туристопотока в Асеновград, експертът в ОП „Туризъм“ каза, че броят на туристите се запазва устойчив спрямо миналата година, като дори се отчита увеличение. „За това помага богатата фестивална програма в Родопите, като в нея влизат събитията в Широка лъка  в началото на годината, скоро преминалото гайдарско надсвирване в село Гела, също Перелик Джаз Фест. Това са събития, които събират хиляди хора, в голямата си част преминаващи през Асеновград. В нашия край те задължително посещават поне един от нашите обекти, независимо дали това е Бачковския манастир, Асенова крепост или Палеонтологичния музей“, каза още Ивайло Мирчев. Според него, ако една година е била добра за туризма в Асеновград, това не е инцидентно. „Доброто местоположение на Асеновград, добрата инфраструктура и разпознаваемите обекти са гаранция за една устойчивост на посещаемостта и броя на туристите“, посочи експертът от ОП „Туризъм“.\r\nТони МИХАЙЛОВ", "date": "2017.08.10", "title": "Ивайло Мирчев, ОП „Туризъм“ – Асеновград: Реконструкцията на отсечката от пътя Асеновград-Пловдив ще повлияе положително върху развитието на туризма и икономиката в този край"}
{"url": "http://www.focus-news.net/news/2017/08/10/2424458/dots-d-r-elitsa-petrova-institut-po-ribni-resursi-varna-navlizaneto-na-invazivni-vidove-vliyae-varhu-bioraznoobrazieto-v-cherno-more.html", "text": "Фактор, който влияе върху биоразнообразието в Черно море, това е навлизането на инвазивни видове чрез връзката на Черно море със Средиземно море. Това каза в интервю за Радио „Фокус“ – Варна доц. д-р Елица Петрова, директор на Института по рибни ресурси във Варна. Тя допълни, че част от навлизащите видове се адаптират към условията на черноморската екосистема и я повлияват. „Един такъв типичен пример е навлизането на Rapana venosa, който е инвазивен вид за басейна, адаптира се успешно към условията в черноморската екосистема през 50-те години на миналия век и нанася щети върху струпванията от черна мида, тъй като тя е основна негова храна. Друг пример са инвазивните макрозоопланктонни видове, това е ктенофора Mnemiopsis leidyi. Mnemiopsis leidyi се храни с дребен зоопланктон, който е основна храна на планктоноядните риби и съответно става техен конкурент“, каза още експертът. Доц. д-р Елица Петрова обобщи, че в сравнение с пикът на замърсяването в Черно море през 90-те години има известно възстановяване на екосистемата по отношение чистотата на водите, например някои хидрохимични параметри, концентрация на различни биогенни елементи и основно това е във връзка с намалената индустриална активност в региона.\r\nМарияна ВАЛЕНТИНОВА", "date": "2017.08.10", "title": "Доц. д-р Елица Петрова, Институт по рибни ресурси – Варна: Навлизането на инвазивни видове влияе върху биоразнообразието в Черно море"}
{"url": "http://www.focus-news.net/news/2017/08/10/2424459/dots-d-r-petar-nenkov-voenen-istorik-edna-ot-nay-slavnite-epopei-v-nashata-istoriya-doyranskata-zavarshva-s-pametna-pobeda-na-balgarskata-armiya.html", "text": "Една от най-славните и героични епопеи в нашата 13-вековна история – Дойранската, завършва с паметна победа на Българската армия. Това каза в предаването „Със славната 2-ра Тракийска дивизия – За честта на България” на Радио „Фокус” Пловдив доц. д-р Петър Ненков, военен историк. По думите му Дойранската епопея донася слава както на воините от 2-ра Тракийска дивизия, начело с ген.-майор Димитър Гешов, така и на воините на 9-та Плевенска желязна дивизия, начело с ген.- майор Владимир Вазов. „Слава, която не е била използвана, защото след тази битка настъпва пробивът при Добро поле, който съглашенските войски успяват да извършат”, каза Ненков. Заради последиците от този пробив Главното българско командване разпорежда на 9-та Плевенска дивизия да отстъпи.\r\n„Това е най-кръвопролитното сражение в цялата Първа световна война, с най-голяма плътност на убитите на километър фронт. В никоя война англичаните не са давали наведнъж толкова много жертви, както при Дойран. В цялата тази сеч обаче 9-та Плевенска дава едва 494 убити и 1208 ранени”, добави Ненков. По думите му генерал Вазов е можел да стигне до Солун, но не му е било разрешено. На 20 септември 2018 година разузнаването докладва на генерал Вазов, че пред него няма вражески части. Той пита София да настъпи ли към незащитения вече от никого Солун, но не му разрешават. „Благодарение на Дойранската победа, обаче, в подготвяното там споразумение за примирие, загубилата войната България е спасена от окупация”, каза още Петър Ненков.\r\nЦветана ТОНЧЕВА", "date": "2017.08.10", "title": "Доц. д-р Петър Ненков, военен историк: Една от най-славните епопеи в нашата история – Дойранската, завършва с паметна победа на Българската армия"}
{"url": "http://www.focus-news.net/news/2017/08/10/2424460/tass-spored-rusiya-sanktsiite-sreshtu-venetsuela-sa-destruktivni.html", "text": "От Министерството на външните работи на Русия заявиха, че санкциите по отношение на Венецуела не помагат за нормализацията на ситуацията в страната и я водят към задънена улица, предаде ТАСС.\r\n„Въпреки логиката на събитията и призивите за „демократизация“ на действащите във Венецуела процеси, някои вътрешни и външнополитически сили, както и по-рано, провеждат деструктивна линия на демонтаж на формиращия се инструментариум за диалог и всъщност тласкат страната към първоначалните безперспективни позиции. Едва ли можем да възприемаме по друг начин приложените от ред страни едностранни санкционни рестрикции и изолационистки мерки, приети в ултимативен характер по отношение на Каракас“, отбелязаха от руското ведомство.\r\n„Не мислим, че такива действия имат съзидателни цели“, добавиха от външното министерство.\r\nПревод и редакция:", "date": "2017.08.10", "title": "ТАСС: Според Русия санкциите срещу Венецуела са деструктивни"}
{"url": "http://www.focus-news.net/news/2017/08/10/2424461/pernik-uslovna-prisada-e-nalozhena-na-44-godishen-mazh-shofiral-s-37-promila-alkohol-v-s-rudartsi.html", "text": "Със споразумение с Районна прокуратура – Перник е приключило дело срещу 44-годишния С. С., който се е признал за виновен за това, че на 3 март 2017 г. в с. Рударци управлявал лек автомобил „Фиат Улисе“ с 3,70 промила алкохол в кръвта. Това съобщиха от пресцентъра на Апелативна прокуратура-София. Наложеното му наказание е шест месеца „лишаване от свобода“ с изпитателен тригодишен срок, както и лишаване от право да управлява МПС за осемнадесет месеца.", "date": "2017.08.10", "title": "Перник: Условна присъда  е наложена на 44-годишен мъж, шофирал с 3.7 промила алкохол в с. Рударци"}
{"url": "http://www.focus-news.net/news/2017/08/10/2424462/sofiya-vremenno-se-stesnyava-krastovishteto-bul-praga-bul-pencho-slaveykov.html", "text": "Временно се стеснява кръстовището бул. „Прага“-бул. „Пенчо Славейков“ в София. Това съобщиха от пресцентъра на Столична община. От 00.00 часа на 11 август до 24.00 часа на 18 август се забранява влизането на пътни прeвозни средства през северозападната част на кръстовище бул. „Прага“ – бул. „Пенчо Славейков“ .\r\nПромяната в организацията на движение се налага във връзка с реконструкцията на бул. „Прага“.", "date": "2017.08.10", "title": "София: Временно се стеснява кръстовището бул. „Прага“-бул. „Пенчо Славейков“"}
{"url": "http://www.focus-news.net/news/2017/08/10/2424463/ministarat-na-sotsialnata-politika-na-ukrayna-ukraintsite-harchat-mnogo-za-hrana-zashtoto-yadat-mnogo.html", "text": "Министърът на социалната политика на Украйна Андрей Рева заяви, че украинците харчат 50% от своята заплата за хранителни продукти, защото ядат много, предаде РИА Новости, позовавайки се на интервю на министъра за украинската телевизия „112 Украина“.\r\n„Когато се обсъжда защо немците харчат (за храна) 14%, а ние – 50%, то тук е в сила система на приоритети. Моят баща цял живот имаше приоритет да се наяде добре. Той намираше за възможно да се лиши от някои неща, но здравото пълноценно ядене смяташе за много важно. Нашия народ има такава историческа традиция – голодомори и войни са ги принудили да се отнасят към проблема с яденето не така, както в други страни. Даже не споменавам за това, че отношението към хляба се е култивирало в обществото“, каза Рева.\r\nСпоред него, „немците се хранят по по-различен начин. Те имат друга дажба. Тяхната култура на хранене е много различна от нашата. Отчитайки, че цените на продуктите са горе-долу еднакви в Германия и Украйна, те ядат по-малко, не защото нямат възможност, а защото имат такава култура. Затова те харчат по-малко в сравнение с нас“, отбеляза министърът.\r\nПревод и редакция:", "date": "2017.08.10", "title": "Министърът на социалната политика на Украйна: Украинците харчат много за храна, защото ядат много"}
{"url": "http://www.focus-news.net/news/2017/08/10/2424464/stara-zagora-observatoriyata-v-grada-preminava-na-podchinenie-kam-obrazovatelnoto-vedomstvo.html", "text": "Астрономическата обсерватория „Юрий Гагарин” в Стара Загора се обособява в самостоятелен Център за подкрепа за личностно развитие. Това съобщиха от пресцентъра на Община Стара Загора. Със свое решение на последното си заседание Общинският съвет в града я извади от състава на Общинския център за подкрепа за личностно развитие. Дейността, функциите и структурата на Астрономическата обсерватория се уреждат съгласно Правилник за устройство и дейността на астрономическите обсерватории и планетариуми.\r\n„Благодаря на  кмета на Община Стара Загора Живко Тодоров за внесеното предложение в ОбС. Той обеща подкрепата си за това предложение и най-после то стана факт. Благодарение и на общинските съветници, които виждам, че единодушно са гласували в полза на изваждането ни от тази „шапка” - Национална Астрономическа Обсерватория „Юрий Гагарин” се възражда като институция. Отново преминаваме на подчинение към МОН и ще си имаме своя организация, структура и делегиран бюджет”, съобщи астрономът Надя Кискинова.\r\nОчаква се до края на седмицата принципалът – Регионално управление на образованието Стара Загора, да назначи временно изпълняващ длъжността „директор“, а в последствие да обяви конкурс за тази позиция. Очаква се също да се възстанови предишното щатно разписание – директор и астрономи.\r\nОт създаването на първата астрономическа обсерватория у нас, предназначена за широката общественост в България през 1961г. до наши дни, Община Стара Загора нееднократно е подпомагала работата и развитието ѝ. На 26.06.1994 г. става пожар на територията на обсерваторията – изгаря и планетариума. Само за една година, благодарение на тогавашния кмет Антон Андронов, сградата е възстановена в сегашния си вид. През тази година предстоят ремонтни дейности в обсерваторията, които да освежат и подобрят работното място на астрономите.\r\nНа 07.08.2017 г. старозагорската обсерватория разположи на площада пред общината част от наблюдателната си техника и я предостави безплатно на желаещите да наблюдават частичното лунно затъмнение. Присъствието на част от екипа на обсерваторията помогна на любознателните граждани да научат повече за това и други небесни явления. \r\nЗа 12-та поредна година обсерватория „Ю. Гагарин“ ще участва активно  в „Нощта на изкуствата”. Астрономите подготвят изложби, лектории и евентуални наблюдения (зависещи от метерологични условия), с които да впечатлят жителите и гостите на града. В началото на ноември астрономите ще отбележат и Международната седмица на астрономията. Допълнителна информация относно проекти, курсове и история на обсерваторията може да бъде намерена на официалния ѝ сайт (http://aogagarin.com/).", "date": "2017.08.10", "title": "Стара Загора: Обсерваторията в града преминава на подчинение към образователното ведомство"}
{"url": "http://www.focus-news.net/news/2017/08/10/2424465/tass-broyat-na-postradalite-ot-zemetresenieto-v-sechuan-stigna-pochti-do-500-choveka.html", "text": "Броят на пострадалите, в резултат от станалото във вторник земетресение в китайската провинция Сечуан, достигна до 493 човека, а броят на загиналите остава 20 човека, предаде ТАСС.\r\nСпоред информация от китайското правителство 45 души са с тежки травми, а още 56 имат относително тежки травми. Останалите 392 човека са с леки наранявания.\r\nПревод и редакция:", "date": "2017.08.10", "title": "ТАСС: Броят на пострадалите от земетресението в Сечуан стигна почти до 500 човека"}
{"url": "http://www.focus-news.net/news/2017/08/10/2424466/pregled-na-mezhdunarodnite-novini-do-18-chasa-agentsiya-fokus.html", "text": "Броят на арестите на нелегални мигранти в България през първата половина на 2017 г. е бил с 80% по-малко в сравнение с първите шест месеца на 2016 г., предава Balkan Independent News Agency. \r\nОт началото на тази година до  30 юни общо 1,461 души са били задържани за нелегална имиграция. За същия период през 2016 г. този брой е достигнал 7,134 души. \r\nСъщевременно официалните данни показват, че бежанските лагери в България са почти празни. Към 3 август 2017 г. общо 1,513 мигранти са настанени в бежански лагери в България, което представлява 29% от капацитета. \r\nОт Министерството на вътрешните работи уточниха, че по-голямата част от арестите са извършени в страната, а не по границите й.\r\n*** Посолството на Русия в Анкара изяснява обстоятелствата около задържането на руската гражданка Рената Бакиева, която турските власти подозират в терористична дейност, предава РИА Новости. \r\nПо-рано турските медии отбелязаха, че Бакиева е задържана по подозрение в подготвяне на атаката срещу военен американски самолет чрез използването на безпилотен летателен апарат в района на въздушната база Инджирлик. \r\n„Днес турските медии съобщиха, че руската гражданка Рената Бакиева е задържана на територията на Турция по подозрение, доколкото може да се прецени, в терористична дейност. Руското дипломатическо представителство работи за уточняване на дадената информация“, отбелязаха от посолството.\r\n*** Сръбският президент Александър Вучич заяви, че е готов на компромис в отношенията с Косово, предава Радио \"Свободна Европа\". Според радиото Вучич е заявил, че \"ако установим мир и стабилност по оста север-юг между двата най-големи народа на балканите - сърбите и албанците ще решим 89 % от нашите политически проблеми за следващите 100 години\".\r\n*** Европейският съюз разшири санкциите си срещу Северна Корея, като добави още лица и компании в „черния списък“, предаде AFP.\r\nЕС замрази средства на Северна Корея, съдържащи се в европейски банки и наложи забрана за пътуване в общността на голям брой лица от азиатската страна. Причината е ядрената програма на КНДР и постоянните нарушения на резолюциите на ООН.\r\n*** Косовските власти освободиха задържаните руски и сръбски граждани, които нелегално преминаха границите на страната, предава Радио \"Свободна Европа\".\r\nНа нарушителите е била наложена глоба за незаконно нарушаване на държавната граница на Косово в размер на 250 евро. По информация на адвоката на задържаните, те са напуснали страната веднага след като са заплатили глобата.\r\nКакто \"Фокус\" съобщи група от 11 чужденци, 6 руснаци и 5 сърби, беше задържана от косовската полиция за нелегално преминаване на границата със Сърбия в района на Подуево.\r\n*** Срокът на следващия кръг от преговорите в Астана зависи от готовността на правителството и опозицията, като има възможност той да се проведе до края на август, предава ТАСС. Това заяви в четвъртък специалният представител на руския президент по въпросите за Близкия Изток и страните от Африка Михаил Богданов. \r\n„Това зависи не само от трите държави гаранти (Русия, Иран и Турция), но и от готовността на сирийските страни, а именно правителството и въоръжената опозиция, която се присъедини към нашите споразумения за прекратяване на военните действия“, обясни Богданов. \r\nОтговаряйки на въпроса дали ще се състои срещата преди края на август, както беше планирано след предишния кръг от преговорите, Богадон  изрази надежда за това. Той обаче подчерта, че все още е рано да се говори за конкретни срокове.\r\n***Ръководителят на Социал-демократическата партия на Германия Мартин Шулц счита за опасната риториката на американския президент Доналд Тръмп спрямо Северна Корея, предаде ТАСС, позовавайки се на интервю дадено от Шулц на журналисти.\r\n„Безпокоим се, че президентът на САЩ се спуска на нивото на северокорейския диктатор. Намираме се в ситуация, в която американското правителство трябва ясно да каже, че словесното дрънкане на оръжие води към изострянена конфликта“, заяви Шулц.\r\nСпоред него европейските политици трябва да дадат на Вашингтон да разбере, че не споделя този подход на САЩ. „Трябва да използваме всички възможни канали, за да стигнем до деескалация, трябва да кажем на американския президент, че неговата риторика е опасна“, е заявил лидерът на ГСДП. Освен това той е подчертал, че „ирационалните действия на лидера на Северна Корея се нуждаят от рационален отговор.“\r\n***От Министерството на външните работи на Русия заявиха, че санкциите по отношение на Венецуела не помагат за нормализацията на ситуацията в страната и я водят към задънена улица, предаде ТАСС.\r\n„Въпреки логиката на събитията и призивите за „демократизация“ на действащите във Венецуела процеси, някои вътрешни и външнополитически сили, както и по-рано, провеждат деструктивна линия на демонтаж на формиращия се инструментариум за диалог и всъщност тласкат страната към първоначалните безперспективни позиции. Едва ли можем да възприемаме по друг начин приложените от ред страни едностранни санкционни рестрикции и изолационистки мерки, приети в ултимативен характер по отношение на Каракас“, отбелязаха от руското ведомство.\r\n„Не мислим, че такива действия имат съзидателни цели“, добавиха от външното министерство.\r\n*** Министърът на социалната политика на Украйна Андрей Рева заяви, че украинците харчат 50% от своята заплата за хранителни продукти, защото ядат много, предаде РИА Новости, позовавайки се на интервю на министъра за украинската телевизия „112 Украина“.\r\n„Когато се обсъжда защо немците харчат (за храна) 14%, а ние – 50%, то тук е в сила система на приоритети. Моят баща цял живот имаше приоритет да се наяде добре. Той намираше за възможно да се лиши от някои неща, но здравото пълноценно ядене смяташе за много важно. Нашия народ има такава историческа традиция – голодомори и войни са ги принудили да се отнасят към проблема с яденето не така, както в други страни. Даже не споменавам за това, че отношението към хляба се е култивирало в обществото“, каза Рева.\r\nСпоред него, „немците се хранят по по-различен начин. Те имат друга дажба. Тяхната култура на хранене е много различна от нашата. Отчитайки, че цените на продуктите са горе-долу еднакви в Германия и Украйна, те ядат по-малко, не защото нямат възможност, а защото имат такава култура. Затова те харчат по-малко в сравнение с нас“, отбеляза министърът.\r\n*** Броят на пострадалите, в резултат от станалото във вторник земетресение в китайската провинция Сечуан, достигна до 493 човека, а броят на загиналите остава 20 човека, предаде ТАСС.\r\nСпоред информация от китайското правителство 45 души са с тежки травми, а още 56 имат относително тежки травми. Останалите 392 човека са с леки наранявания.", "date": "2017.08.10", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/08/10/2424467/sofiya-vavezhda-se-organizatsiya-na-dvizhenieto-za-remont-na-bul-tsarigradsko-shose-i-pl-orlov-most-posoka-vhod.html", "text": "Въвежда се организация на движението за ремонт на бул. „Цариградско шосе” и пл. „Орлов мост” в София – посока вход. Това съобщиха от пресцентъра на Столична община. От 24.00 часа на 11 август 2017 г. до 24.00 часа на 20 август 2017 г. се забранява влизането на пътни превозни средства по входното пътно платно на бул. „Цариградско шосе” (от страната на сграда „Царевецъ“) от края на разделителната ивица /ул. Виктор Юго/ до бул. „Евлоги и Христо Георгиеви” /източно пътно платно/. Движението ще се извършва двупосочно в срещуположното пътно платно. \r\nОт 24.00 часа на 13 август 2017 г. до 24.00 часа на 20 август 2017 г. се забранява влизането на пътни превозни средства по входното пътно платно през пл. „Орлов мост” ( бул „Евлоги и Христо Георгиеви”) между североизточно и северозападно пътни платна. \r\nОт 04.30 часа на 12 август 2017 г. до 24.00 часа на 20 август 2017 г. се променя маршрута на автобусна линия № 213: в посока Централна гара – от пл. „Орлов мост” направо по бул. „Цар Освободител”, по бул. „Васил Левски”, по ул. „Шипка”, наляво по бул. „Евлоги и Христо Георгиеви“ и по маршрута си. В посока ж.к. Младост 4, маршрутът на линията не се променя. \r\nЗакрива се спирка с код: 1288 „пл. Орлов Мост“ за тролейбусни линии №№ 4, 5, 8, 11 и за автобусни линии №№ 280 и 306. \r\nРазкрива се временна спирка с код: 6444 „пл. Орлов мост“ на бул. „Цар Освободител” след пл. „Орлов мост” в посока бул. „Васил Левски”, която ще обслужва тролейбусни линии №№ 4, 5, 8 и 11 и автобусни линии № 213, 280 и 306. \r\nПревозните средства от обществения транспорт ще спират на всички съществуващи спирки по променените маршрути. \r\nПревозните средства от тролейбусни линии №№ 4, 5, 8 и 11 ще се движат на дизелови двигатели в посока СУ „Св. Климент Охридски” от спирка с код: 1395 „Полиграфически комбинат“ до временна спирка с код: 6444 „пл. Орлов мост“. \r\nОт 24.00 часа на 13 август 2017 г. до 24.00 часа на 20 август 2017 г. се променя маршрута на следните автобусни линии: \r\nАвтобусна линия № 9, като в посока СУ „Св.Климент Охридски” ще се движи от ул. „Оборище” направо до бул. „Васил Левски”, наляво по ул. „Шипка” с крайна спирка СУ „Св. Климент Охридски”. В посока Автобаза Искър – от ул. „Шипка” без промяна в маршрута. \r\nПроменя се и маршрута на автобусна линия № 72: в посока ж.к. „Западен парк” – от ул. „Оборище” направо до бул. „Васил Левски”, по бул. „Цар Освободител”, по бул. „Евлоги и Христо Георгиеви” и по маршрута си. В посока хотел „Плиска” – от бул. „Евлоги и Христо Георгиеви” наляво по ул. „Ген. Гурко”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви”, надясно по ул. „Оборище” и по маршрута си. \r\nАвтобусна линия № 75: - в посока СУ „Св. Климент Охридски”– от бул. „Мадрид” направо по бул. „Янко Сакъзов”, наляво по бул. „Васил Левски”, наляво по ул. „Шипка” с крайна спирка СУ „Св. Климент Охридски”. В посока Автостанция „Гео Милев“ – от ул. „Шипка” наляво по бул. „Евлоги и Христо Георгиеви”, по бул. „Мадрид” и по маршрута си. \r\nАвтобусна линия № 213: - в посока Централна гара – от пл. „Орлов мост” направо по бул. „Цар Освободител”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрута си. В посока ж.к. „Младост 4” – от бул. „Евлоги и Христо Георгиеви” /Театър София/ надясно по бул. „Янко Сакъзов”, наляво по бул. „Васил Левски”, наляво по бул. „Цар Освободител”, направо по бул. „Цариградско шосе” и по маршрута си. \r\nАвтобусна линия № 280: в посока СУ „Св. Климент Охридски” – от бул. „Цариградско шосе” налявопо бул. „Евлоги и Христо Георгиеви”, по ул. „Ген. Гурко”, по бул. „Васил Левски”, по бул. „Цар Освободител”. В посока Студентски град – от бул. „Цар Освободител” направо по бул. „Цариградско шосе” и по маршрута си. \r\nАвтобусна линия № 306: в посока СУ „Св. Климент Охридски” – от бул. „Цариградско шосе” наляво по бул. „Евлоги и Христо Георгиеви”, надясно по ул. „Ген. Гурко”, надясно по бул. „Васил Левски”, по бул. „Цар Освободител”. В посока ж.к. „Младост 2“ – от бул. „Цар Освободител“, по бул. Цариградско шосе и по маршрута си. \r\nЗакрива се спирка с код: 1288 „пл.Орлов Мост“ за тролейбусни линии №№ 4, 5, 8, 11и за автобусни линии №№ 280 и 306. \r\nРазкри се временна спирка с код: 6444 „пл. Орлов мост“ на бул. „Цар Освободител” след пл. „Орлов мост” в посока бул. „Васил Левски”, която обслужва тролейбусни линии №№ 4, 5, 8 и 11 и автобусна № 213. \r\nПревозните средства от обществения транспорт ще спират на всички съществуващи спирки по променените маршрути. \r\nПревозните средства от тролейбусни линии №№ 4, 5, 8 и 11 ще се движат на дизелови двигатели в посока СУ „Св. Климент Охридски” от спирка с код: 1395 „Полиграфически комбинат“ до временна спирка с код: 6444 „пл. Орлов мост“.", "date": "2017.08.10", "title": "София: Въвежда се организация на движението за ремонт на бул. „Цариградско шосе” и пл. „Орлов мост” – посока вход"}
{"url": "http://www.focus-news.net/news/2017/08/10/2424468/plovdiv-promenya-se-marshrutat-na-tri-avtobusni-linii-ot-gradskiya-transport-v-asenovgrad-zaradi-izpalnenie-na-deynosti-po-vodniya-tsikal.html", "text": "Променя се маршрутът на три автобусни линии от градския транспорт в Асеновград заради изпълнение на дейности по Водния цикъл. Това съобщиха за Радио „Фокус“ – Пловдив от отдел „Връзки с обществеността“ на Общината. Промените влизат в сила от 11 август и касаят автобусните линии № 1, 2 и 3. Актуални са определените временни спирки на ул. „Цар Иван Асен ІІ” до търговски комплекс „Тянков” от двете страни на улицата за спиране и качване на пътници по маршрутите на трите автобусни линии. За времето до 2 септември е определена временна спирка на ул. „Васил Левски”, пред Автогара-Асеновград, за междуселищните автобусни линии от общинската, областната и републиканската транспортни схеми по направленията Тополово, Новаково, Леново, Стоево, Мулдава, Нови извор, Конуш, Боянци, Садово, Милево, Хасково и Дълбок извор. До 2 септември е  определена и временна спирка до ЖП гара Асеновград за тръгване и пристигане на пътници за автобусните линии от областната транспортна схема по направлението Пловдив-Асеновград.\r\nОт 11 до 24 август се забранява движението на всички моторни превозни средства по ул. „Съединение” в Асеновград, в участъка от ул. „Марица” до ул. „Капитан Петко Войвода”. Причината за въведените ограничения отново са дейностите по изпълнение на Водния цикъл на града.\r\n„Призовават се всички участници в движението за повишено внимание, стриктно спазване на пътната сигнализация и указанията на изпълнителя на Водния проект, за да не се възпрепятства извършването на ремонтните дейности и да не се създават предпоставки за възникването на сериозни пътнотранспортни произшествия“, казаха още от отдел „Връзки с обществеността“ на община Асеновград.\r\nТони МИХАЙЛОВ", "date": "2017.08.10", "title": "Пловдив: Променя се маршрутът на три автобусни линии от градския транспорт в Асеновград заради изпълнение на дейности по Водния цикъл"}
{"url": "http://www.focus-news.net/news/2017/08/10/2424469/aktsenti-v-sutreshniya-blok-dobro-utro-balgariya-na-11-avgust.html", "text": "Опасно мъртво вълнение се очаква в следващите няколко дни по Черноморието. Какво да направим, ако попаднем в такова? С полезни съвети очаквайте Антон Налбантов, директор на Водноспасителната служба към БЧК. \r\nСтолична община продължава с плановите ремонти през лятото. За големия ремонт на бул. „Цариградско шосе“ от площад Орлов мост – как ще се осъществява движението през ключовата точка на столицата, докога ще продължи и кои ще са алтернативните маршрути ще научим от заместник-кмета в направление „Транспорт и транспортни комуникации“ в Столична община Евгени Крусев. \r\n20 случая на западнонилска треска от началото на годината са регистрирани в Гърция, има и два смъртни случая. Какво представлява западнонилската треска и дали има опасност за нас – на тези и други въпроси ще потърсим отговорите от директора на Центъра за заразни и паразитни болести проф. Тодор Кантарджиев. \r\nБългария е известена с качествените си вина, поради което винаги е представлявала интерес за ценителите на алкохолните напитки. За да се стигне до получаването на хубава напитка, обаче се изисква дълъг технологичен процес и хубаво грозде. Какви са най-честите унищожители на реколтата, хубаво ли е да третираме растенията с препарати ще научим от репортажа на колегата от Радио „Фокус“ – Пирин Ливия Нинова. \r\nКъм времето отпреди 161 години ще ни върне репортажът на Ивелина Иванова от Радио „Фокус“- Шумен, разказващ за шуменците, станали зрители на първото театро в България. \r\nТези и още теми в „Добро утро, България“ от 6.00 до 10.00 часа с водещ Милослава Ангелова.", "date": "2017.08.10", "title": "Акценти в сутрешния блок „Добро утро, България“ на 11 август"}
{"url": "http://www.focus-news.net/news/2017/08/10/2424470/dotsd-r-petar-nenkov-v-boevete-pri-doyran-saglashenskite-sili-imat-blizo-12000-ubiti-raneni-i-pleneni-sreshtu-1736-ubiti-i-1000-raneni-balgari.html", "text": "В резултат на ожесточените боеве при Дойран съглашенските сили имат близо 12000 убити, ранени и пленени срещу 1736 убити и 1000 ранени българи. Това каза в предаването „Със славната 2-ра Тракийска дивизия – За честта на България” на Радио „Фокус” Пловдив доц. д-р Петър Ненков, военен историк. По думите му цели английски полкове оставят костите си в подножието на върховете Дуб и Кала тепе. Това е най-кръвопролитното сражение на Македонския фронт през Първата световна война. Доц. д-р Петър Ненков обясни, че по-късно известният като враг на България премиер на Обединеното кралство Лойд Джордж ще напише: „В никоя война англичаните не са давали наведнъж толкова много жертви, както при Дойран!”. Военен кореспондент на Лондонски вестник пише, че британските войници наричат българската отбранителна точка „Борис” – Долината на смъртта”. Доц. д-р Ненков посочи, че освен пословичната храброст, проявена от защитниците на Дойранската позиция, отбраната се отличава с майсторство в изграждането, умело водене на боя, ефективно използване на огъня, тясно взаимодействие, твърдо и непрекъснато управление. Тя е неоценим опит, който развива българската тактика при отбранителния бой  и е причина за национална гордост. Това спечелва на 9-та пехотна Плевенска дивизия  името “желязна“, а на нейния командир генерал Владимир Вазов – слава и авторитет на талантлив пълководец.\r\nЦветана ТОНЧЕВА", "date": "2017.08.10", "title": "Доц.д-р Петър Ненков: В боевете при Дойран съглашенските сили имат близо 12000 убити, ранени и пленени срещу 1736 убити и 1000 ранени българи"}
{"url": "http://www.focus-news.net/news/2017/08/10/2424471/sofiya-vavezhda-se-vremenna-organizatsiya-na-dvizhenieto-za-remont-na-simeonovsko-shose.html", "text": "Въвежда се временна организация на движението за ремонт на „Симеоновско шосе”, съобщиха от пресцентъра на Столична община.\r\nОт 00.00 часа на 14 август до 24.00 часа на 20 август се забранява влизането на пътни превозни средства по дясната пътна лента от северното пътно платно на Околовръстен път при пътен възел „Симеоновско шосе” на 165 м в посока гр. Перник. Движението ще се извършва  в останалите две ленти от пътното платно в същия участък. \r\nОт 00.00 часа на 21 август до 24.00 часа на 27 август се забранява влизането на пътни превозни средства по две ленти от дясната страна на северното пътно платно на Околовръстен път при пътен възел „Симеоновско шосе” на 165 м в посока гр. Перник. Движението ще се извършва в останалата една лента от пътното платно в същия участък. \r\nОт 00.00 часа на 28 август до 24.00 часа на 3 септември  се забранява влизането на превозни средства по лявата пътна лента от северното пътно платно на Околовръстен път при „Симеоновско шосе” на 165 м в посока гр. Перник. Движението ще се извършва  в останалите две ленти от пътното платно в същия участък. \r\nОт 00.00 часа на 04 септември  до 24.00 часа на 10 септември  се забранява влизането на пътни превозни средства по дясната пътна лента от южното пътно платно на Околовръстен път при пътен възел „Симеоновско шосе” на 165 м в посока Пловдив. Движението ще се извършва в останалите две ленти от пътното платно в същия участък. \r\nОт 00.00 часа на 11 септември  до 24.00 часа на 17 септември  се забранява влизането на превозни средства по две ленти от дясната страна на южното пътно платно на Околовръстен път при пътен възел „Симеоновско шосе” на 165 м в посока гр. Пловдив. Движението ще се извършва в останалата една лента от пътното платно в същия участък. \r\nОт 00.00 часа на 18 септември  до 24.00 часа на 24 септември  се забранява влизането на превозни средства по лявата пътна лента от южното пътно платно на Околовръстен път при пътен възел „Симеоновско шосе” на 165 м в посока гр. Пловдив. Движението ще се извършва в останалите две ленти от пътното платно в същия участък.", "date": "2017.08.10", "title": "София: Въвежда се временна организация на движението за ремонт на „Симеоновско шосе”"}
{"url": "http://www.focus-news.net/news/2017/08/10/2424472/prof-petko-petkov-velikotarnovski-universitet-shipchenskata-epopeya-v-dnite-ot-sredata-na-avgust-provalyat-osnovniya-turski-zamisal.html", "text": "Шипченската епопея в дните от средата на август – тогава 9-13 август, по – късно 21 – 25 август, е преломен момент в хода на войната, каза за Радио „Фокус“ професорът по история във Великотърновския университет Петко Петков. Той поясни, че ако проходът не е бил удържан и се бяха осъществили турските замисли 40-хилядната армия на Сюлейман паша да премине в Северна България и да се съедини със също толкова османски редовни войници в Плевен и много повече в големите крепости Русе, Шумен и Варна, войната щеше да приключи до месеци: „Провален е основният турски замисъл и то по един начин, който изглежда на всички специалисти невъзможен, защото там се сражават 27-хилядна армия на османската държава и 5 500 руси и опълченци в началото. Българските опълченци и русите изразяват сякаш желанието на нацията да се покаже на света и да заяви, че е достойна за самостоятелна държава. Ние трябва да се признателни“. В този смисъл проф. Петков обърна внимание на факта, че неслучайно първите паметници започват да се издигат непосредствено след войната, а опълченските дружества още в началото на 20 век започват да градят паметници на своите другари. И най-големият израз на преклонение на българския народ е дългогодишната подготовка и строеж, откриване и освещаване на Паметника на свободата, направен по решение на Учредителното събрание в Търново. \r\nПроф. Петков поясни, че предложението за този паметник е на един от депутатите извън българските земи, от Браила, Стефан Берон, и става въпрос за това, на връх Свети Никола, защото е и паметен, защото е и най-висок в прохода, да се издигне паметник на нашата признателност на загиналите в боевете. Подкрепят го Петко Славейков и другите депутати. Това става на заседанието на 13 април 1879 година. Забавя се самата процедура, която започва в 20-те години на 20 век, строи се бавно и трудно, защото е висок връх Свети Никола. Паметникът на свободата се открива тържествено през август през 1934 година, като на откриването присъства лично цар Борис III. „Той се радва на огромна почит и уважение и до днес, защото там е събрано цялото ни преклонение пред тези защитници. Неслучайно Шипченският общински съвет през 1934 година дарява цялата местност 1 180 декара общински земи на върховете Свети Никола и Шипка за направата на паметник, на парк и за спомен на тези наши герои“, каза проф. Петков.\r\nСлавяна ГАЙДАРОВА", "date": "2017.08.10", "title": "Проф. Петко Петков, Великотърновски университет: Шипченската епопея в дните от средата на август провалят основния турски замисъл"}
{"url": "http://www.focus-news.net/news/2017/08/10/2424473/reuters-myusyulmanite-hristiyanite-i-evreite-v-bosna-i-hertsegovina-obviniha-polititsite-za-razdelenieto-v-stranata.html", "text": "Религиозните лидери в Босна и Херцеговина твърдят, че политиците стоят на пътя на мирното съвместно съществуване между мюсюлмани, християни и евреи в страната и им пречат да забравят и простят събитията от войната през 90-те, предаде Reuters.\r\nСтотиците църкви, джамии и синагоги са свидетел за повече от пет века мирно съжителство на религиите в Босна и столицата Сараево е известна в региона като „малкия Ерусалим“ със своите основни религиозни групи – Ортодоксални сърби, хървати католици и мюсюлмани бошняци, които провеждат религиозните си ритуали само на няколко метра един от друг.\r\nМюфтия Хюсеин Кавазович, лидер на ислямската общност в Босна заяви, че вярващите хора не могат да донесат мир сами.\r\n„Политическите елити са отговорни за постигането на повече. Като за начало, ще бъде добре те да спрат с идеологическата манипулация на религиозна основа, за да постигнат политическите си цели. Зависи от нас, разбира се, да не им позволяваме да го правят“, подчерта мюфтията.\r\nПревод и редакция:", "date": "2017.08.10", "title": "Reuters: Мюсюлманите, християните и евреите в Босна и Херцеговина обвиниха политиците за разделението в страната"}
{"url": "http://www.focus-news.net/news/2017/08/10/2424474/ministar-nikolina-angelkova-zaedno-s-kulturnite-tsentrove-v-chuzhbina-shte-reklamirame-balgariya.html", "text": "Стартираме съвместни инициативи с Министерството на културата, с които да използваме културните центрове извън страната за реклама на дестинация България. Това заяви в Созопол министърът на туризма Николина Ангелкова, където с дебат бе отбелязан 25-ият юбилей на вестник \"Стандарт\", както и 7-години от старта на кампанията \"Чудесата на България\", съобщиха от пресцентъра на Министерството на туризма. В събитието участваха също заместник-министърът на културата Амелия Гешева и кметът на Созопол Панайот Рейзи. \r\nМинистър Ангелкова поздрави екипа по повод 25-ия рожден ден на изданието и подчерта, че мерило за качеството на работата му е отзвукът от редица редакционни инициативи, сред които най-популярна е \"Чудесата на България“. „Тези проекти помагат да се популяризира страната като дестинация за четири сезона и аз ще се радвам да подкрепя всеки, който полага усилия за развитие на културните маршрути у нас\", допълни още тя.\r\nМинистърът припомни, че предстои съвместно с бизнеса да бъдат изготвени балнео- и СПА дестинации, които, комбинирани с вече утвърдените културно-исторически маршрути, ще станат част от Националния туристически регистър заедно с фестивалите и другите културни събития. „С новите маршрути ще подпомогнем усилията на местната власт да разнообрази туристическите оферти и да предлагат типичните за региона услуги“, посочи още министър Ангелкова. \r\n„Откриването на мощите на Йоан Кръстител е изключително важно за Созопол“, каза кметът Панайот Рейзи. \"Успяхме да променим много града, който вече е една от емблемите на България“, допълни той и подчерта доброто сътрудничество с Министерство на туризма. \r\nПо-късно пред медии министър Ангелкова коментира случая с поставените видеокамери на плаж „Делфин“. Тя акцентира, че предстои проверка и ще се установи дали поставените видеокамери са регистрирани според изискванията и дали има табела, която информира за тях, както изисква законодателството. Министърът допълни, че ако наемателят на този плаж не спазва задълженията си, договорът му може да бъде прекратен.", "date": "2017.08.10", "title": "Министър Николина Ангелкова: Заедно с културните центрове в чужбина ще рекламираме България"}
{"url": "http://www.focus-news.net/news/2017/08/10/2424475/sofiya-udalzhava-se-srokat-za-vremenna-organizatsiya-na-dvizhenieto-po-bul-shipchenski-prohod-ot-ul-ivan-dimitrov-kuklata-do-bul-asen-yordanov.html", "text": "Удължава се срокът за временна организация на движението по бул. „Шипченски проход” от ул. „Иван Димитров-Куклата” до бул. „Асен Йорданов”, съобщиха от пресцентъра на Столична община. До 14 август се удължава срокът за временна организация на движение за ремонт на „Шипченски проход\". Затваря се за движение северното платно в участъка от булеварда между ул. „Иван Димитров-Куклата\" и бул. „Асен Йорданов\". Движението ще се извършва двупосочно в южното платно.", "date": "2017.08.10", "title": "София: Удължава се срокът за временна организация на движението по бул. „Шипченски проход” от ул. „Иван Димитров-Куклата” до бул. „Асен Йорданов”"}
{"url": "http://www.focus-news.net/news/2017/08/10/2424476/ria-novosti-opozitsiyata-v-severna-siriya-tarsi-kontakt-s-rusiya-za-sazdavaneto-na-zona-za-deeskalatsiya.html", "text": "Въоръжените групировки в северна Сирия се опитват да осъществят контакт с Русия, за да се организира среща, на която ще предложат да се определи граница на четвърта зона за деескалация, съобщи РИА Новости, позовавайки се на думите на един от командирите на Свободната сирийска армия.\r\n„Стремим се, чрез посредник, да се свържем с руснаците, за да стигнем до договорка за зона на деескалация в Идлиб и южните предградия на Алепо. Упълномощени сме за това от различни групировки, които искат да водим преговори от тяхно име“, съобщи той.\r\nКомандирът е отбелязал, че възможна договорка „зависи от срещата с руската страна.“\r\nПревод и редакция:", "date": "2017.08.10", "title": "РИА Новости: Опозицията в северна Сирия търси контакт с Русия за създаването на зона за деескалация"}
{"url": "http://www.focus-news.net/news/2017/08/10/2424477/kmetat-na-obshtina-tsarevo-georgi-lapchev-za-poredna-godina-na-plazh-koral-ima-nezakonno-razpolozheni-karavani.html", "text": "Проверка установи, че за поредна година няколко каравани са отново върху плажа за природосъобразно ползване и вместо да бъде ползват като плаж, той се ползва за битуване. Това каза за Агенция „Фокус“ кметът на Община Царево Георги Лапчев във връзка с разположените на плаж \"Корал\" каравани. „Тази сага наистина продължава вече трета или четвърта година. Това е поредната регулярна проверка, която общината извърши преди няколко дни“, отбеляза кметът на Царево. „Вчера, на 9 август написах заповед, с която изпълних прокурорско решение, за да може да бъдат установени тези нередности, тъй като собствениците на земи, които са зад плажа \"Корал\", са подали множество сигнали. На базата на тези сигнали и жалби съответно прокуратурата се разпореди да направим такава проверка“, обясни той. Георги Лапчев уточни, че при вчерашната проверка е изпратил на място и геодезист, който да заснеме рамките на плажа, за да бъде абсолютно ясно до къде е природосъобразния плаж \"Корал\" и от къде започват частните имоти. „Проверката установи, че за поредна година няколко каравани са отново върху плажа за природосъобразно ползване и вместо да бъде ползват като плаж, той се ползва за битуване“, съобщи кметът на Царево. По думите му голяма част от хората там наистина ходят на плаж, но не малка просто нощуват в продължение на месеци. „Имаше и такива, които заявиха, че по три-четири месеца стояли там, което лично за мен е необяснимо, но е факт, че те го правят“, посочи той, като отбеляза, че се пали се огън и се извършват множество други действия, които са забранени. „За поредна година установихме, че има заровени кабели в земята“, подчерта още Георги Лапчев. „От държавния имот миналата година имаше партиди, които бяха в имота на собственици на земи зад плаж \"Корал\". Аз написах искания до  EVN и те бяха закрити. Установи се сега, че в държавния имот има кабел, който идва от редовна партида от държавен имот, а не от частен и вече съм сигнализирал EVN също да го закрие, ако установи, че има някакви нарушения и няма договори, защото през този кабели се ретранслира електричество до цялото пространство зад Корал. Едни твърдят, че ползват, други твърдят, че не ползват ток. Факт е, че има много кабели, които са заровени в пясъка и това е опасно за самите къмпиращи“, обясни кметът на Царево. „Днес установихме и, че водата от локви, дерета и открити водоизточници се събира в нещо като кладенец, после там се хлорира и посредством хидрофорна помпа се изпомпва към караваните. Това за мен е необяснимо и свръх опасно, но факт е, че и това го видяхме в частен имот, зад същинския плаж, където има цял един къмпинг с кухни, подвижни бани и всичко, което може да си представите“, разказа още той. \r\nВесела ПЕТРОВА", "date": "2017.08.10", "title": "Кметът на Община Царево Георги Лапчев: За поредна година на плаж \"Корал\" има незаконно разположени каравани"}
{"url": "http://www.focus-news.net/news/2017/08/10/2424478/anadolu-turtsiya-prizova-evropa-da-ne-stroi-steni-sreshtu-bezhantsite.html", "text": "Министърът за въпросите, свързани с ЕС на Турция Омер Челик е разкритикувал Европа, за това, че създава бариери срещу бежанците, вместо да им помага, предаде Anadolu Agency.\r\nВ серия от публикации на своята страница в Туитър, министърът е заявил, че сред всички други държави, „Турция е единствената, която искрено приема тези, които бягат от смъртта.“\r\n„Европа не трябва да строи стени срещу мигрантите, а да строи мостове за тях. Това е изпит за хуманност.“, е написал Челик.\r\nОсвен това, той е коментирал скорошна присъда за затвор на френски фермер, който е помагал на бежанци. Министърът е написал, че това не е първият случай, в който европейски страни са пречели на хора да помагат на бежанците. В допълнение той е разкритикувал условията, в които са държани мигрантите в бежанския лагер в Кале, Франция.\r\nПревод и редакция:", "date": "2017.08.10", "title": "Anadolu: Турция призова Европа да не строи стени срещу бежанците"}
{"url": "http://www.focus-news.net/news/2017/08/10/2424479/api-vremenno-e-ogranicheno-dvizhenieto-po-am-maritsa-pri-km-46-v-posoka-sofiya-poradi-ptp.html", "text": "Временно е ограничено движението по АМ \"Марица\" при км 46, в посока София поради ПТП. Това съобщиха от пресцентъра на Агенция \"Пътна инфраструктура\". Обходният маршрут е - Харманли - път I-8 - Хасково - път I-5 - пътен възел \"Крепост\".", "date": "2017.08.10", "title": "АПИ: Временно е ограничено движението по АМ \"Марица\" при км 46, в посока София поради ПТП"}
{"url": "http://www.focus-news.net/news/2017/08/10/2424480/plovdiv-v-asenovgrad-startira-proekt-na-stoynost-blizo-58-mln-lv-za-podobryavane-na-gradskata-sreda-i-blagoustroyavane-na-mezhdublokovite-prostranstva.html", "text": "В Асеновград стартира проект „Градска среда – благоустрояване на открити публични пространства“, финансиран по ОП „Региони в растеж“. Това съобщиха за Радио „Фокус“ – Пловдив от отдел „Връзки с обществеността“ към Общината. Проектът е на стойност близо 5,8 млн. лв. и е насочен към подобряване на градската среда в град Асеновград и в частност благоустрояване на междублоковите пространства.  Инвестиционният проект предвижда изпълнение на мащабни озеленителни дейности, изграждане на поливна система, изграждане на детски и спортни площадки, също кътове за отдих, рехабилитация на вътрешно-квартални улици и тротоарни настилки, оформяне на допълнителни паркоместа, изграждане на електроспестяващо улично и парково осветление, както и система за видеонаблюдение в комплекса.\r\n„Главната цел на проектното предложение е подобряване качеството на градската среда и привлекателността на град Асеновград чрез благоустрояване и обновяване на откритите публични пространства в един от най-гъсто населените квартали на града“, обясниха от отдел „Връзки с обществеността“ към Община Асеновград.  Срокът за реализация на проекта е 30 месеца. Предстои да бъдат избрани изпълнители за строително-ремонтните и монтажни дейности по проекта.\r\nТони МИХАЙЛОВ", "date": "2017.08.10", "title": "Пловдив: В Асеновград стартира проект на стойност близо 5,8 млн. лв. за подобряване на градската среда и благоустрояване на междублоковите пространства"}
{"url": "http://www.focus-news.net/news/2017/08/10/2424481/chavdar-chervenkov-kmet-na-selo-smilyan-targovtsi-zloupotrebyavat-s-markata-smilyanski-fasul-prodavat-drug-bob-kato-go-predstavyat-za-smilyanski.html", "text": "Търговци злоупотребяват с марката „Смилянски фасул“, продават друг боб, като го представят за смилянски. Това каза за Радио „Фокус“ – Смолян Чавдар Червенков – кмет на село Смилян. По главни пътищата в Родопите отстрани застават  търговци  и поставят табели, че продават смилянски боб, смолянски картофи, сладка, мед и т.н. и никак не са редки случаите купувачът да бъде подведен за произхода на стоката.  „Най-сигурно е, когато човек наистина иска да си купи фасул от Смилян, който е с доказани вкусови качества не само в България, но и в чужбина, да дойде на място и да си купи боб от производител“, посочи кметът. Червенков каза още, че високите температури оказват неблагоприятно влияние и върху фасула. Засега в селото нямат проблеми с водата, но я пестят и се молят да не настава продължително засушаване.\r\nДаниела БОЙКОВА", "date": "2017.08.10", "title": "Чавдар Червенков, кмет на село Смилян: Търговци злоупотребяват с марката „Смилянски фасул“, продават друг боб, като го представят за смилянски"}
{"url": "http://www.focus-news.net/news/2017/08/10/2424482/reuters-amerikanski-razrushitel-e-provel-operatsiya-za-svoboda-na-navigatsiyata-v-yuzhnokitaysko-more.html", "text": "Американски военен кораб, тип разрушител, е провел „Операция по свобода на навигацията“ в Южнокитайско море, като се е приближил на 12 морски мили от един от изкуствените острови, построени от Китай там, предаде Reuters, позовавайки се на източници от американската армия.\r\nОперацията е проведена, докато администрацията на президентът на САЩ Доналд Тръмп иска съдействие от Китай, за решението на ядрения проблем със Северна Корея и това действие може да навреди на тези усилия.\r\nАмериканецът, който е поискал анонимност, е заявил, че корабът USS John S. McCain е преминал близо до риф, около островите Спратли. В този район са най-горещите териториални спорове между Китай и другите страни.\r\nТова е третата подобна операция, проведена по време на управлението на Тръмп. Все още няма коментар от китайска страна.\r\nПревод и редакция:", "date": "2017.08.10", "title": "Reuters: Американски разрушител е провел „Операция за свобода на навигацията“ в Южнокитайско море"}
{"url": "http://www.focus-news.net/news/2017/08/10/2424483/haskovo-van-e-katastrofiral-na-am-maritsa-nyama-danni-za-postradali.html", "text": "Ван е катастрофирал на автомагистрала „Марица“, няма данни за пострадали. Това съобщиха за Агенция „Фокус“ от пресцентъра на МВР. Извършва се оглед на местопроизшествието. Движението в района е временно ограничено. \r\nДеница КИТАНОВА", "date": "2017.08.10", "title": "Хасково: Ван е катастрофирал на АМ „Марица“, няма данни за пострадали"}
{"url": "http://www.focus-news.net/news/2017/08/10/2424484/pazardzhik-sas-sredstva-ot-kapitalovata-programa-na-obshtina-velingrad-se-remontira-patyat-velingrad-selo-draginovo.html", "text": "Със средства от капиталовата програма на Община Велинград през това лято се извършва ремонт на пътя Велинград – село Драгиново, каза за Радио „Фокус” – Пазарджик кметът на велинградското село Бисер Маджиров. „Там в момента се прави изкърпване. За нас пътят е важен, тъй като се надяваме да увеличим активността на туристите и селото да стане по-посещавано. Сега при нас идват немалко от избралите Велинград за почивка, защото имаме хубав плаж, който привлича посетители“, допълни Маджиров. Той каза също, че със средства от бюджета вече е направено едно разширение и огради на гробищния парк. „Частично изкърпваме също улици с павета там, където има нужда, като ни предстои и асфалтиране на няколко улици”, уточни кметът на село Драгиново.\r\nТеодора ДИМИТРОВА", "date": "2017.08.10", "title": "Пазарджик: Със средства от капиталовата програма на Община Велинград се ремонтира пътят Велинград – село Драгиново"}
{"url": "http://www.focus-news.net/news/2017/08/10/2424485/kmetat-na-obshtina-tsarevo-georgi-lapchev-vinata-na-sobstvenitsite-na-chastni-imoti-zad-plazh-koral-e-ne-po-malka-ot-tazi-na-samite-kampingirashti.html", "text": "Собствениците на земите са ми декларирали писмено, че те не желаят и не са давали никакво съгласие на всички тези хора да са там. Това каза за Агенция „Фокус“ кметът на Община Царево Георги Лапчев във връзка с разположените на плаж \"Корал\" каравани. „Моето лично мнение, и министърът се съгласи с него, е че вината на тези собственици е не по-малка от тази на самите хора, които къмпингират незаконно. Ако с грижата на добър стопанин, те се грижиха за собствените си имоти, може би нямаше да се случва това, което вече за четвърта или за пета година се случва в тези територии“, коментира кметът на Царево. „По отношение на самия плаж е абсолютно нередно върху него да се разполагат каравани, кемпери, палатки. Радостно е, че самите хора казват – „да, ние не сме знаели, прави сте“. Някои от тях декларираха, че ще си тръгнат, някои от тях получиха разпореждане от общината, че до 48 часа трябва да премахнат караваните си от плажа. Дали това ще стане, ще видим. Ние ще продължим да съблюдаваме закона“, заяви още той. „Законът е един за всички и той трябва да се спазва. Нямам нищо против тези хора и никой няма, но за тяхната лична безопасност и затова да могат те наистина да си почиват, както трябва, наистина трябва да има регламент относно къмпирането на правилните места и по правилния начин. Най-малкото изобщо не е честно спрямо местните хора, защото те плащат сметката“, отбеляза Георги Лапчев. Той допълни, че общината има достатъчно възможности да санкционира всеки от нарушителите и увери, че мерки се взимат само срещу тези, които са разположили караваните и палатките си на самия плаж, защото нямат право да са там.  „Собствениците в частните имоти те имат същата отговорност, каквато имат и къмпингиращите. Така че ще потърсим контакт с тях и най-вероятно, ако получим предписание от министерството, ще има глоби към самите собственици на имоти. Те трябва да вземат мерки, защото те са онези, които трябва да пазят имота си, а не общината да им го пази“, каза още кметът на Царево. \r\nВесела ПЕТРОВА", "date": "2017.08.10", "title": "Кметът на Община Царево Георги Лапчев: Вината на собствениците на частни имоти зад плаж „Корал“ е не по-малка от тази на самите къмпингиращи"}
{"url": "http://www.focus-news.net/news/2017/08/10/2424486/ukragroconsult-balgariya-ochakva-rekorden-dobiv-na-pshenitsa-prez-2017-godina.html", "text": "Добивът на пшеница в България се очаква да достигне до рекордни нива от 5,85-5,95 милиона тона през 2017 г., което е растеж от 8% на годишна база. Има растеж и на добива на хектар, който е достигнал до 5,13 тона, предаде UkrAgroConsult, позовавайки се на информация от Министерството на селското стопанство на България.\r\nДобивът през миналата година е бил 5,66 милиона тона.\r\nТазгодишния добив се очаква да бъде и с по-високо качество от миналогодишния.\r\nИзносът на пшеница се очаква да премине един милион тона до 15 август.\r\nПревод и редакция:", "date": "2017.08.10", "title": "UkrAgroConsult: България очаква рекорден добив на пшеница през 2017 година"}
{"url": "http://www.focus-news.net/news/2017/08/10/2424487/predstoyashti-sabitiya-v-stranata-za-11-avgust-agentsiya-fokus.html", "text": "*** \r\nОт 11.00 часа в зала „Колегиум” в Министерството на културата министър Боил Банов ще представи приоритетите на правителството в сферата на културата.\r\n*** \r\nВ 19.00 часа в градината на Bookies на ул. „Доспат”, 37 Тед Кочев ще представи автобиографичната книга „Моят живот в киното: Режисьорска версия”, част от престижната поредица „Амаркорд” на издателство „Колибри”.\r\n*** \r\nВ 18.00 часа на сцената на „Охлюва” в Морска градина ще се проведат  IX Летни празници на изпятата поезия – „Солени ветрове”. \r\n*** \r\nВ 20.30 часа на открита сцена пред „Пантеона”  в Морската градина ще се проведе състезание по бийтбокс по повод Международния ден на младежта. \r\n*** \r\nВ експо център „Флора” в Морската градина ще бъде открито третото издание на Burgas Skate Open.\r\n*** \r\nВ 11.00 часа във Военноморския музей ще бъде открита изложбата „Филателно море”, посветена на 138-ата годишнина на Българския военен флот. Ще бъдат представени над 100 ценни екземпляра пощенски марки, картички и печати.\r\n*** \r\nВ 14.00 часа в Щаба на ВМС ще се проведе церемония за награждаване на военнослужещи от Военноморските сили от областния управител на Варненска област, кмета на град Варна и командира на ВМС. От 19.30 часа на входа на Морската градина Представителния духов оркестър на ВМС ще изнесе концерт.\r\n*** \r\nВ 21.00 часа в Английския двор на Археологическия музей ще се проведе концерт с участието на Константин Костов – пиано, Димитър Карамфилов – контрабас и Невян Ленков – перкусии с импровизации по класически и български произведения и авторски работи.\r\n*** \r\nВ Лятния театър Мария Илиева ще даде концерт.\r\n*** \r\nОт 21.00 часа на крепостта Царевец Театрално-музикален продуцентски център – Варна ще представи на фестивала „Сцена на вековете” операта „Манон Леско” от Джакомо Пучини.\r\n*** \r\nОт 18.00 часа  в храм „Св. вмчк Георги Победоносец“ Златоград  ще пристигне Чудотворната икона „Златна ябълка“ и Пловдивският митрополит Николай ще оглави богослужение. \r\n*** \r\nВ 20.00 часа в парка на селото ще бъде открит Традиционен събор Войнягово с оркестър „Славяни” и ръководител Николай Трифонов.\r\n***\r\nОт 10.30 часа в Държавно горско стопанство „Кюстендил” ще се проведе регионална среща по проблемите с горите. \r\n***\r\nОт 11.00 часа в читалище „Братство” ще бъдат открити фотоизложби: „Марин Големинов”, „Виктор Мержанов”, ”Валерий Халилов“, „Сергей Прокофиев“, „Едуардо дел Пуейо“. \r\n*** \r\nВ 10.00 часа в Заседателна зала на Община Русе ще се проведе пресконференция по повод предстоящия „Грийн рок фест” през септември. \r\n***\r\nОт 10.00 часа в Детския отдел на Градската библиотека ще се проведе инициативата „С пламъка на дядо Славейков” – запознаване с живота и делото на първия български детски писател  и четене на разкази от Светослава Славейкова.  \r\n***\r\nОт 11.00 часа кметът Стефан Радев ще посети археологическия екип, който провежда разкопки край Кермен.", "date": "2017.08.10", "title": "Предстоящи събития в страната за 11 август (Агенция „Фокус”)"}
{"url": "http://www.focus-news.net/news/2017/08/10/2424488/burgas-za-poredna-godina-zhitelite-na-grad-balgarovo-otbelyazvat-svetovniya-den-na-mladezhta-12-avgust.html", "text": "За поредна година жителите на град Българово отбелязват Световния ден на младежта – 12 август. Това съобщават от Община Бургас. Читалище „Тракия 2015“ – Бургас, Читалище „Съгласие 1905“ – Българово и Астрономическото дружество – Бургас са организатори на мероприятието.\r\nНа 12 август, събота, от 20.00 часа в Читалището ще се открие изложба „Весела ваканция“ със снимки от летния живот на децата от гр. Българово.\r\nВ 20.30 часа всички желаещи ще тръгнат на нощен поход към една от височините над града – място за наблюдение на звездното небе. Те трябва да са екипирани с топла дреха, фенерче и задължително да са обути с удобни обувки.", "date": "2017.08.10", "title": "Бургас: За поредна година жителите на град Българово отбелязват Световния ден на младежта – 12 август"}
{"url": "http://www.focus-news.net/news/2017/08/10/2424489/inzh-tonka-atanasova-riosv-burgas-pri-proverka-na-kampinguvashtite-na-plazh-koral-ustanovihme-che-v-chasten-imot-ima-nezakonna-sonda-za-voda.html", "text": "При проверка на плаж „Корал“ установихме, че в  частен имот има незаконна сонда за вода. Това каза за Агенция „Фокус“ инж. Тонка Атанасова, директор на РИОСВ – Бургас във връзка с проверката на плаж „Корал“, където са установени незаконно разположени каравани, кражба на електричество и други нарушения.  „Тези, които са се настанили в имота на собственика ползват тази вода. Тя не е регистрирана и не е регламентирана, съгласно Закона за водите. Нямат разрешителни от Басейнова дирекция. В същото време има поставени екотоалетни“, съобщи директорът на РИОСВ – Бургас. По думите й те също са в имот на частна испанска фирма. „Не ни представиха договори. Сега разбира се, от собственика ще поискаме“,  допълни тя. Инж. Атанасова поясни, че освен сключен договор, трябва да има и регламентирано извозване и почистване със съответните документи. Тя поясни, че РИОСВ ще изиска всичко това да бъде предоставено от собственика на имота. \r\n„По време на проверката представители на сдружението „Да спасим Корал“ заявиха, че те са събрали собствени средства и са поставили тези тоалетни, но ще изискаме договора от фирмата, която ги е предоставила“, посочи инж. Атанасова. \r\n„Беше установено, че част от караваните бяха върху дюни. Това вече е ангажимент на Общината и Областната администрация по Закона за устройство на Черноморското крайбрежие. Те ще предприемат съответните действия“, допълни инж. Атанасова.", "date": "2017.08.10", "title": "Инж. Тонка Атанасова, РИОСВ - Бургас: При проверка на къмпингуващите на плаж „Корал“ установихме, че в  частен имот има незаконна сонда за вода"}
{"url": "http://www.focus-news.net/news/2017/08/10/2424490/lyubomir-maryanski-horeograf-ansambal-veselie-simitli-be-sred-nay-dobre-predstavilite-se-formatsii-na-mezhdunarodniya-festival-byalata-liliya-v-kahul-moldova.html", "text": "Ансамбъл „Веселие“ – Симитли бе сред най-добре представилите се формации на Международния фестивал „Бялата лилия“, който се проведе през юли в град Кахул, Р Молдова. Това каза в интервю за Радио „Фокус“ -Пирин Любомир Марянски, художествен ръководител на ансамбъла. Поканата за участие на танцьорите от Симитли на фестивала е дошла от бесарабска българка, която преди години е посетила България и се е запознала с Марянски. „Поканата всъщност получихме лично от Община Кахул, която бе главният организатор на събитието. Фестивалът, в който взехме участие, се казва „Бялата лилия“ в български превод. Характерното за молдовския град Кахул е, че една голяма част – от около 20 – 30 % от населението, са бесарабски българи, които не пропуснаха нито един от нашите концерти, също така постоянно ни спираха по улиците, за да ни поздравяват и да се снимат с децата. Някак си си пролича, че носталгията по родния край ги „гони“ много силно. Мисля, че за тях, срещата с нас – техните сънародници бе утеха, макар и малка“, каза още Марянски. Ансамбъл „Веселие“ – Симитли за първи път е участвал във фестивала. „Искам да отбележа, че на него участвахме представители на общо 8 държави, като имаше доста ансамбли от Турция, Латвия, Украйна, Македония, Черна Гора, Румъния и разбира се домакините от Молдова“, коментира Марянски.\r\nЛивия НИНОВА", "date": "2017.08.10", "title": "Любомир Марянски, хореограф: Ансамбъл „Веселие“ – Симитли бе сред най-добре представилите се формации на Международния фестивал „Бялата лилия“ в Кахул, Молдова"}
{"url": "http://www.focus-news.net/news/2017/08/10/2424491/nimh-utre-otnovo-shte-bade-goreshto-s-maksimalni-temperaturi-mezhdu-34-i-39.html", "text": "През нощта ще бъде ясно, утре – отново слънчево. Ще духа слаб до умерен вятър от изток-югоизток. Горещо време с максимални температури между 34° и 39°. Атмосферното налягане е малко по-високо от средното за август – бавно ще се понижава. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nНад Черноморието ще бъде слънчево. Ще духа до умерен вятър от изток-югоизток. Максимални температури на въздуха: 30° и 33°. Температурата на морската вода е 25°-28°. Вълнението на морето ще бъде 1-2 бала. Над планините ще бъде слънчево с незначителна купеста облачност. По билата ще духа до умерен северозападен вятър. Максимална температура на височина 1200 метра около 27°, на 2000 метра – около 19°.\r\nВ събота в Централна и Източна България ще се задържи слънчево и горещо. В западните райони в следобедните часове ще се развива купесто-дъждовна облачност и привечер и през нощта срещу неделя ще има краткотрайни валежи и гръмотевични бури. Възможни са и градушки. Вятърът ще е все още от изток, но през нощта ще започне да се ориентира от запад-северозапад и да се усилва; с него ще нахлува студен въздух. В неделя в западната половина от страната ще се задържи със значителна облачност и валежи, а на изток ще има повече слънце. Там в следобедните часове ще се развива купеста облачност и на отделни места също е възможно да превали и прегърми. В цялата страна вятърът ще е вече от запад-северозапад. Температурите ще се понижат и максималните ще са от 21-23° в западните райони до 33-34° - в източните. В началото на следващата седмица ще преобладава слънчево време, температурите бавно ще се повишават. Вятърът ще е слаб, в източните райони умерен, от север-североизток.", "date": "2017.08.10", "title": "НИМХ: Утре отново ще бъде горещо с максимални температури между 34° и 39°"}
{"url": "http://www.focus-news.net/news/2017/08/10/2424492/the-new-york-times-dokato-tramp-razstroyva-aziatskite-si-sayuznitsi-kitay-se-opitva-da-se-vazpolzva-ot-situatsiyata.html", "text": "След като съюзниците на САЩ в Азия се разстроиха от заплахите на президента Доналд Тръмп да отговори с „огън и ярост“ на Северна Корея, Китай вижда шанс да капитализира от страха и объркването и да се изяви като трезвомислещата сила в региона, пише The New York Times.\r\nВъв връзките си с новите американски президенти – осем, откакто Ричард Никсън започна отношенията със страната – лидерите на Китай търсят няколко основни качества у тях, най-вече отговорност и надеждност.\r\nДори и да са имали съмнения относно добрите намерения на президентите към Китай, ако те бъдат приети като „каопу“ или надеждни, китайците са спокойни, защото могат да очакват стабилност в отношенията, дори при най-неприятните разногласия.\r\nДоналд Тръмп все по-често е разглеждан като ненадежден, или „бу каопу“ в Китай. Неговите изказвания, че Северна Корея „ще бъде посрещната от огън и ярост, каквито светът още не е виждал“, ако продължи да заплашва САЩ с ядрена атака само затвърди тази оценка, казват анализатори.\r\nНо вместо да изкажат тази оценка в публичното пространство, в държавните медии или в официалните изказвания, ръководителите на Китай се сдържат, удовлетворени да наблюдават как Тръмп губи доверие сред съюзниците и противниците на САЩ в региона.\r\n„Китайците не одобряват ядрената програма на Северна Корея, но ситуацията служи на техните дългосрочни интереси, които са ерозия на лидерството на Съединените щати. Събитията очертават съвсем нова картина, която подчертава слабостите на Вашингтон“, заяви Хю Уайт, бивш висш военен стратег от правителството на Австралия.\r\nЗаплахите на Тръмп, практически са разтревожили съюзниците на САЩ в Азия – Япония и Южна Корея, които са противници и съседи на Северна Корея и имат сериозно лоби за получаването на свое собствено ядрено оръжие, в противовес на Пхенян.\r\nКитай и Япония далеч не са близки съюзници, но Пекин се опитва да подобри отношенията си с Южна Корея и вижда възможност да направи това, след заплахите на Тръмп за предваряващ удар срещу КНДР, което ще бъде анатема от страна на либералното правителство на новия президент в Сеул Мун Дже-ин.\r\nПревод и редакция:", "date": "2017.08.10", "title": "The New York Times: Докато Тръмп разстройва азиатските си съюзници, Китай се опитва да се възползва от ситуацията"}
{"url": "http://www.focus-news.net/news/2017/08/10/2424493/dimitar-popov-bdzp-gotse-delchev-posegatelstvo-varhu-shtarkel-e-izvarsheno-v-selo-kochan.html", "text": "Посегателство върху щъркел е извършено в село Кочан. Това каза за Радио „Фокус“ Пирин Димитър Попов, председател на структурата на Българското дружество за защита на птиците (БДЗП) в Гоце Делчев. Той обясни, че двама души са му изпратили в съобщение снимка от въпросното посегателство, на която се вижда как мъж е разпънал крилата на щъркела и го държи във въздуха. Попов отбеляза, че веднага е сигнализирал до Регионалния инспекторат по околната среда и водите в Благоевград и Регионалния инспекторат по околната среда и водите в Смолян, след което са предприети мерки и щъркелът е взет от този човек, а преди няколко дни щъркелът е бил транспортиран до спасителния център в Стара Загора. Той уточни, че щъркелът има някакви травми, като преди това е паднал от гнездо в селото и вероятно тогава въпросният човек, който е извършил посегателството, го е взел. Димитър Попов подчерта, че най-шокиращото от цялата ситуация е, че човекът, който на снимката държи щъркела, е ветеринарен лекар.\r\nНатали СТЕФАНОВА", "date": "2017.08.10", "title": "Димитър Попов, БДЗП-Гоце Делчев: Посегателство върху щъркел е извършено в село Кочан"}
{"url": "http://www.focus-news.net/news/2017/08/10/2424494/afp-libiyskiyat-flot-zabrani-na-chuzhdi-korabi-da-provezhdat-operatsii-po-tarsene-i-spasyavane-na-migranti.html", "text": "Военноморските сили на правителството в Триполи нареди да не бъдат допускани чужди плавателни съдове до операции по „търсене и спасяване“ на мигранти около брега на Либия, предаде AFP.\r\n„Искаме да изпратим ясно послание до всички, които се опитват да нарушават суверенитета на Либия и нямат уважение към нашата служба за брегова защита и флота ни“, заяви говорителят на военноморските сили на Либия генерал Аюб Касъм.\r\nДруг генерал от Триполи е заявил, че „Чуждите кораби няма да имат право на достъп“ до района, без позволението на либийските власти.\r\nПревод и редакция:", "date": "2017.08.10", "title": "AFP: Либийският флот забрани на чужди кораби да провеждат операции по „търсене и спасяване“ на мигранти"}
{"url": "http://www.focus-news.net/news/2017/08/10/2424495/toma-bikov-gerb-kmetat-na-pernik-vyara-tserovska-stabilizira-grada-sled-razruhata-ot-trite-mandata-na-upravlenie-na-bsp-i-ot-tazi-partiya-nyamat-pravo-da-iskat-ostavkata-.html", "text": "Кметът на Перник Вяра Церовска стабилизира града след разрухата от трите мандата на управление на БСП и от тази партия нямат право да искат оставката ѝ. Това коментира в предаването „Това е България“ на Радио „Фокус“ народният представител от ГЕРБ Тома Биков по повод скандала около детската градина в Перник. По думите му от БСП търсят изява, като превръщат измислени скандали в национална тема. „БСП бърка, че говори за Перник, защото този град е един от съсипаните от тях градове. Като цяло, за да докараш Общината до фалит, не е малко усилие, така че, за съжаление, трябва да обясняваме всички тези неща в един момент, в който със сигурност имаме и по-големи проблеми, но след като ни питат, сме длъжни да обясним. Тяхната генерална задача и цел е да създават усещане за несигурност, да се опитват с всички средства и без никакви скрупули да разклащат държавата, защото те са наясно, че могат да ловят риба само в мътна вода. Те нямат полза от стабилност и от ред. БСП винаги са идвали на власт в мътни времена и са се възползвали от това по най-бруталния начин, а сметката е била плащана от всички“ , коментира Тома Биков. Той допълни, че целта на мнозинството е България да бъде стабилна държава, а хората да се чувстват уверени, че страната върви в правилната посока. По думите му от ГЕРБ ще противодействат с политически действия и изпълняване на програмата си.", "date": "2017.08.10", "title": "Тома Биков, ГЕРБ: Кметът на Перник Вяра Церовска стабилизира града след разрухата от трите мандата на управление на БСП и от тази партия нямат право да искат оставката ѝ"}
{"url": "http://www.focus-news.net/news/2017/08/10/2424496/dots-sonya-penkova-nvim-revolyutsionnata-borba-za-osvobozhdenieto-na-vardarska-i-egeyska-makedoniya-se-vazobnovyava-skoro-sled-resheniyata-v-bukuresht-ot-1913-g.html", "text": "Революционната борба за освобождението на Вардарска и Егейска Македония  се възобновява скоро след решенията в Букурещ от 1913 г.  Това каза директорът на Националния военноисторически музей  доц. Соня Пенкова в интервю за Агенция „Фокус“ за подписването на Букурещкия мирен договор на 10 август 1913 г., който слага край на Втората балканска война. „Цялата ситуация около Македония – тази голяма българска болка, има своята дълга предистория доста преди Втората балканска война. Във връзка с тези тежки клаузи на Букурещкия договор, не закъсняват и действията на революционната борба за освобождението на Вардарска и Егейска Македония“, каза историкът. Тя посочи, че Централният комитет на Вътрешната македоно-одринска революционна организация започва действия за подготовка на нови революционни акции. „Започват доста инициативи, една от които е свързана с делегация от университетски преподаватели, която посещава правителствата на европейските Велики сили, търсейки справедливост, разрешаване на проблема с Македония. След това започва подготовката и избухването на въстанието, обхващащо Охридско, Дебърско и целия този регион“, обясни доц. Пенкова. По думите й независимо, че въстанието няма никакъв завършек, за какъвто лелеят всички и носи нови около 50 хил. бежански потоци към България, то показва, че никой не се е примирил с това, което се е сключило с Букурещкия договор. Доц. Пенкова поясни, че въстанието показва и  енергичния протест срещу поредната несправедливост към България. „Разбира се, ние носим своята вина за  всичко, което се случва и тя е безспорна“, коментира историкът. Доц. Пенкова отчете, че загиналите в двете Балкански войни са около 70 хил., а ранените - около 100 хил. \r\nДеница КИТАНОВА", "date": "2017.08.10", "title": "Доц. Соня Пенкова, НВИМ: Революционната борба за освобождението на Вардарска и Егейска Македония  се възобновява скоро след решенията в Букурещ от 1913 г."}
{"url": "http://www.focus-news.net/news/2017/08/10/2424497/burgas-shte-se-provede-leten-fermerski-art-festival-v-ekspozitsionen-tsentar-flora.html", "text": "Ще се проведе „Летен Фермерски & Арт Фестивал“ в Експозиционен център „Флора“ на 12 и 13 август от 10.00 до 20.00 часа. Това съобщават от Община Бургас.\r\nНеделният Фермерски пазар за натурални и биосертифицирани продукти, който традиционно се провежда на „Славейковото пазарче“, с производители от цялата страна на млечни, месни, пчелни продукти, сезонни плодове и зеленчуци, хляб с квас, здравословни сладкиши, сиропи, вина и др., отново ще бъде съчетан с духовната храна, от която имаме не по-малка нужда.\r\nВ Арт Зоната ще се насладите на изобилие от оригинални ръчни творби и натурална козметика. Любителите на временните татуировки ще бъдат рисувани с къна. Тайландският сладолед с пресни плодове ще ни разхлади в августовската жега, както и още една атракция – пресен сок от захарна тръстика, приготвен на момента.", "date": "2017.08.10", "title": "Бургас: Ще се проведе „Летен Фермерски & Арт Фестивал“ в Експозиционен център „Флора“"}
{"url": "http://www.focus-news.net/news/2017/08/10/2424498/shumen-obshtinata-dava-30-dneven-srok-na-firmata-izpalnitel-da-zavarshi-kachestveno-remonta-na-ul-chervena-roza.html", "text": "Община Шумен дава 30-дневен срок на фирмата изпълнител да завърши качествено ремонта на ул. „Червена роза“. Това съобщиха от пресцентъра на Община Шумен. Във връзка с възникналите дефекти по асфалтовата настилка след изпълнението на проектите за рехабилитация и разширяване на канализационната мрежа и за интегриран воден цикъл, община Шумен прикани изпълнителя да извърши съответните ремонти. След две писма до фирмата от края на март и средата на май, тази година – през юли все пак ремонтни дейности бяха извършени. След приключването им обаче при съвместна проверка от страна на общината и на В и К – Шумен стана ясно, че не са възстановени в пълен обхват доста големи участъци – цялото платно на бул. „Симеон Велики“ и улиците „Антим I“, „Ален мак“ и най-вече „Червена роза“, където просто е изрязан асфалтът там, където има пропадания и е уплътнена настилката само непосредствено под асфалтовия слой. Вероятно това технологично решение компрометира трайността на покритието, което се руши лесно при недобре уплътнена основа. С оглед констатираното некачествено извършване на възстановителните дейностите Община Шумен дава на изпълнителя срок от 30 календарни дни да ремонтира за своя сметка проблемните трасета и особено обратния насип по протежение на целия изкоп на ул. „Червена роза“. В противен случай общината ще претендира по съдебен път за всички разходи по отстраняването на последиците от зле свършената работа. От фирмата ще се търси отговорност и за пътните инциденти, които биха възникнали в станалите опасни след ремонта участъци.", "date": "2017.08.10", "title": "Шумен: Общината дава 30-дневен срок на фирмата изпълнител да завърши качествено ремонта на ул. „Червена роза“"}
{"url": "http://www.focus-news.net/news/2017/08/10/2424499/china-daily-ikomikata-na-kitay-e-osnoven-faktor-za-vazstanovyavaneto-sled-svetovnata-finansova-kriza.html", "text": "Световната финансова система вече е стабилна и глобалната икономика плавно се възстановява, с Китай начело, след световната финансова криза, започнала преди 10 години, пише The China Daily.\r\nНа 9 август 2007 година, денят, считан за начало на кризата, френската банка БНП Париба, една от най-големите в Европа, замрази три фонда, за които претендираха инвеститори и които бяха свързани с краха на ипотечното кредитиране в САЩ.\r\nТози ход даде началото на най-тежката финансова криза, след Голямата депресия от 1929 г.\r\nКитай поведе възстановяването\r\nКогато световната икономика се огъваше под напрежението на кризата, Китай стоеше стабилно и помогна на останали свят да излезе от рецесията.\r\nДесет години по-късно, възстановяването на световната икономика е на стабилна основа и Китай, който има най-големият принос за световния растеж, продължава да се развива с бързи темпове.\r\nПрез първата половина на тази година икономиката на Китай продължи стабилния си растеж, като брутният вътрешен продукт е нарастнал с 6,9% на годишна база, доста над предвижданията на някои икономисти, показаха данни от Националното статистическо бюро на Китай през юли.\r\nПревод и редакция:", "date": "2017.08.10", "title": "China Daily: Икомиката на Китай е основен фактор за възстановяването след Световната финансова криза"}
{"url": "http://www.focus-news.net/news/2017/08/10/2424500/tass-osse-napomni-na-sasht-i-kndr-che-deeskalatsiyata-tryabva-da-bade-postignata-po-diplomaticheski-pat.html", "text": "Изострената ситуация на Корейския полуостров трябва да бъде решена по дипломатически път и съблюдавайки резолюциите на Съвета за сигурност на ООН. Това заяви председателят на Организацията са сигурност и сътрудничество на Европа и Министър на външните работи на Австрия Себастиян Курц, цитиран от ТАСС.\r\n„Обезпокоен съм от развитието на ситуацията около Северна Корея. Трябва да бъдат съблюдавани резолюциите на ООН и деескалацията да бъде постигната по дипломатически път“, написа Курц в своята страница в Туитър.\r\nПревод и редакция:", "date": "2017.08.10", "title": "ТАСС: ОССЕ напомни на САЩ и КНДР, че деескалацията трябва да бъде постигната по дипломатически път"}
{"url": "http://www.focus-news.net/news/2017/08/10/2424501/nimh-oranzhev-kod-za-opasno-visoki-temperaturi-e-v-sila-za-tsyalata-strana-i-utre.html", "text": "Оранжев код за опасно високи температури е в сила за цялата страна за 11 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). От НИМХ предупреждават, че горещото време продължава. Максималните температури в страната ще са между 34° и 39°. Високите температури могат да доведат до здравни проблеми за чувствителни и болни хора, възрастни и деца. От НИМХ препоръчват да се следят прогнозите и да се действа според съветите на властите.", "date": "2017.08.10", "title": "НИМХ: Оранжев код за опасно високи температури е в сила за цялата страна и утре"}
{"url": "http://www.focus-news.net/news/2017/08/10/2424502/prof-petko-petkov-velikotarnovski-universitet-tryabva-po-podhodyasht-nachin-da-se-zapali-interesat-na-mladite-hora-kam-rodnata-istoriya.html", "text": "Понякога увлечени от традиционното усещане, че младите хора са далеч от хуманитаристиката, от родната история, твърде много се отвориха за света, ние си мислим, че те не разбират случилото се преди 140 години на Шипка и не го тачат, каза за Радио „Фокус“ проф. Петко Петков от Великотърновския университет. Той поясни, че противно на това мнение и на 3-ти март и през август на Шипка се качват предимно млади хора. Според него просто трябва по подходящ начин да се запали интересът на младите хора, трудно е, но не е невъзможно. „В този смисъл голяма е ролята на медиите и ние ще продължим да ги търсим и чрез тях да се обръщаме към цялото общество, защото има и възрастни хора, които не знаят историята и това е по-страшно. Няма време да го научат, а и не си признават, че не знаят и пишат едни страшни работи в социалните мрежи и на тях не може да им се каже, че грешат. Така че това е въпрос на лично отношение, на лична култура, но мисля, че не сме на грешен път и не сме загубили много, просто сме на една проходна височина, от която можем да паднем, можем и да се въздигнем“, посочи проф. Петков.\r\nТой коментира, че в последните години има отлив от интереса към и от истинското знание, от съществените проблеми на родната ни история и изобщо от хуманитаристиката. „Най-прекият път да се възстанови онова славно време, когато нашето средно ниво на образованост бе едно от най-високите в света, е пряката просвета“, каза професорът.\r\nСлавяна ГАЙДАРОВА", "date": "2017.08.10", "title": "Проф. Петко Петков, Великотърновски университет: Трябва по подходящ начин да се запали интересът на младите хора към родната история"}
{"url": "http://www.focus-news.net/news/2017/08/10/2424503/plovdiv-21-sa-repatriranite-izlezli-ot-upotreba-avtomobili-v-rayon-trakiya-ot-nachaloto-na-godinata.html", "text": "21 са репатрираните излезли от употреба автомобили в пловдивския район „Тракия“ от началото на годината. Това каза за Радио „Фокус“ – Пловдив районният кмет Костадин Димитров. По думите му продължават активните дейности по преместване на излезли от употреба моторни превозни средства във връзка с изпълнението на Наредбата за управление на отпадъците на територията на Общината. „Вдигнатите автомобили са транспортирани на площадка за събиране и временно съхранение. Ако в 14-дневен срок не бъдат потърсени от собствениците им, автомобилите се разкомплектоват. Към репатрирането се пристъпва след като бъдат спазени нормативните изисквания. До собствениците на излезли от употреба автомобили, паркирани по тротоари, улици, площадки, открити обществени паркинги, зелени площи и други терени общинска собственост, се прави предписание. То представлява стикер по образец, който се залепва на видно място на колите“, обясни Костадин Димитров. Той апелира притежателите на подобни моторни превозни средства сами да ги преместят на частни терени, да преминат годишен технически преглед или да ги предадат в център за разкомплектоване. „Ако това не се случи, автомобилите ще бъдат принудително репатрирани от служители на районната администрация“, подчерта районният кмет. Костадин Димитров посочи, че гражданите също могат да подават сигнали за местоположението на излезли от употреба моторни превозни средства на територията на район „Тракия“ в Пловдив.\r\nТони МИХАЙЛОВ", "date": "2017.08.10", "title": "Пловдив: 21 са репатрираните излезли от употреба автомобили в район „Тракия“ от началото на годината"}
{"url": "http://www.focus-news.net/news/2017/08/10/2424504/dobrich-obshtinata-publikuva-spisak-na-svobodnite-mesta-v-detskite-gradini-za-klasiraneto-na-17-avgust.html", "text": "Общината публикува списък на свободните места в детските градини за класирането на 17 август, предаде кореспондентът на Радио „Фокус” – Варна. Общо обявените свободни места за 17 целодневни детски градини са 159. Най-много свободни места има в детски градини с номера: 11, 20, 29 и 32. На сайта на Община град Добрич в рубриката „Е-услуги“ – Прием в детските заведения, са посочени подробно свободните места по групи за всяка детска градина. 105 деца чакат класиране. Предходното класиране се състоя на 15 юни, тогава в списъка на чакащите бяха регистрирани 89 заявления, като близнаците участват с едно заявление. От тази година Общината въведе електронно регистриране за участие в класиранията за улеснение на гражданите, включително и тези, които живеят извън страната и имат намерение да се завърнат. Опцията вече e използвана от семейство българи, живеещи в Канада, на които предстои да се завърнат в България, съобщи д-р Емилия Баева, зам.-кмет „Хуманитарни дейности“. В интернет страницата на Общината в посочената рубрика с подлинк „Прием в детските заведения“ е поместена подробна информация за самите детски заведения – детски градини и ясли, график на дейностите, наредби, наредби, регистрации и актуална информация.\r\nЖулиета НИКОЛОВА", "date": "2017.08.10", "title": "Добрич: Общината публикува списък на свободните места в детските градини за класирането на 17 август"}
{"url": "http://www.focus-news.net/news/2017/08/10/2424505/afp-krayno-desni-organizatsii-se-sabirat-v-malak-grad-v-sasht-za-da-poprechat-na-sabaryaneto-na-statuya-na-general-robart-liy.html", "text": "Голям брой членове на крайно-десни организации и бели националисти се очаква да се съберат в малък университетски град в САЩ, за да попречат на събарянето на статуя на генерал Робърт Лий, един от лидерите на Конфедерацията по време на гражданската война в САЩ, предаде AFP.\r\nХиляди бели националисти, включително поддръжници на организацията Ку-Клукс-Клан се очаква да се сблъскат с анти-фашистки активисти в Шарлоствил, щата Вирджиния, където се очаква да бъде демонтирана статуя на генерал Робърт Лий.\r\nПрез изминалия месец няколко десетки членове на Ку-Клукс-Клан протестираха срещу събарянето на статуята в града, но бяха доста по-малко от контра-протестиращи. \r\nТози път крайно-десните се надяват да са повече, благодарение на присъствието на различни организации, които са заявили, че ще защитават паметника. Те се чувстват одързостени от идването на Доналд Тръмп на власт, пише агенцията.\r\nПревод и редакция:", "date": "2017.08.10", "title": "AFP: Крайно-десни организации се събират в малък град в САЩ, за да попречат на събарянето на статуя на генерал Робърт Лий"}
{"url": "http://www.focus-news.net/news/2017/08/10/2424521/kaloyan-pargov-bsp-rabotni-grupi-podgotvyat-alternativniya-byudzhet-na-bsp-i-ot-esenta-predstoi-da-bade-predstaven-za-obshtestveno-obsazhdane.html", "text": "Работни групи подготвят алтернативния бюджет на БСП и от есента предстои да бъде представен за обществено обсъждане, съобщи в предаването “Това е България“ на Радио „Фокус“ председателят на структурата на БСП в София Калоян Паргов. По думите му решението на левицата е продиктувано от убеждението, че бюджетът е част от дългосрочната визия за държавата, както и на политиките, които ще провежда всяко правителство. Според Паргов предстоящото Председателство на Съвета на ЕС е възможност за налагане на политики в рамките на Европа. „Председателството, което идва следващата година, е възможност, което в случая ще мине гръмко и разбира се, ръководено по-здраво от Брюксел от обикновено, колкото и да ни убеждават, че ние сами ще го правим. Ще завърши с някакви резултати, но въпросът е за ползата на България. Разбира се, върхът е един и той е повишаване на жизнения стандарт и благосъстоянието. Истината е, че търсенето на подходи отляво и отдясно има значение за постигането на тези цели. Точно затова БСП като алтернатива няма как да пренебрегне управленската програма за нейното бюджетно изражение, което всяка година тя ще получава и ще следим за изпълнението на тези приоритети. Калоян Паргов изтъкна, че целта на една политика е да има ефект и съответно крайни резултати.", "date": "2017.08.10", "title": "Калоян Паргов, БСП: Работни групи подготвят алтернативния бюджет на БСП и от есента предстои да бъде представен за обществено обсъждане"}
{"url": "http://www.focus-news.net/news/2017/08/10/2424522/varna-voennomorskiyat-muzey-predstavya-izlozhbata-filatelno-more-posvetena-na-138-ata-godishnina-na-balgarskiya-voenen-flot.html", "text": "Военноморският музей във Варна представя изложбата „Филателно море“, посветена на 138-ата годишнина на Българския военен флот. Това каза в интервю за Радио „Фокус“ – Варна Мариана Кръстева, директор на Военноморски музей – Варна. Изложбата включва над 100 ценни екземпляра пощенски марки, картички и печати – част от фонда на музея и екземпляри от личните колекции на варненски филателисти. „На 13 август отбелязваме 138 години от вдигане на флаговете на първите кораби на Дунавската флотилия. Това е поводът за откриването на изложбата. Названието й „Филателно море“ е както условно, така и подсказва всеобхватността и на филателията като занимание, и на възможните теми. Подбрали сме филателни материали – пощенски марки, картички и друга документация, свързана с тях, но всички те са със сюжети, които са пряко свързани с морските дейности. Отразяват събития и личности, конкретни постижения, юбилейни годишнини на организации и учреждения. Всички тези събития, които споменавам, са били повод да бъде създадена пощенска марка или плик, които са пуснати в обръщение в различни периоди“, допълни Мариана Кръстева.\r\nИзложбата „Филателно море“ ще бъде открита от 11.00 часа на 11 август и ще остане във Военноморския музей до 31 октомври.\r\nМарияна ВАЛЕНТИНОВА", "date": "2017.08.10", "title": "Варна: Военноморският музей представя изложбата „Филателно море“, посветена на 138-ата годишнина на Българския военен флот"}
{"url": "http://www.focus-news.net/news/2017/08/10/2424523/hurryiet-govoritel-na-psr-oproverga-tvardeniyata-za-predsrochni-izbori-v-turtsiya.html", "text": "Заместник-председателят на Партията на справедливостта и развитието, която управлява Турция, Махир Юнал заяви, че изборите за президент и парламент ще се проведат, както е предвидено, през 2019 г., в опровержение на слуховете, че правителството смята да проведе предсрочни избори, пише Hurryiet.\r\n“Не обмисляме предсрочни избори при никакви обстоятелства. Ще проведем изборите, както е предвидено.“, заяви Юнал пред местен ТВ канал.\r\nСпекулациите се появиха, след като президентът Реджеп Таийп Ердоган подчерта важността на предстоящият конгрес на управляващата партия, в своя реч на 9 август.\r\n„Най-важната характеристика на ПСР е способността ѝ да се обновява, способността ѝ да се освежава. В момента ни предстои труден период. Изборите през 2019 г. са много важни за нас и за Турция“, заяви турският президент по време на изказването си.\r\nПревод и редакция:", "date": "2017.08.10", "title": "Hurryiet: Говорител на ПСР опроверга твърденията за предсрочни избори в Турция"}
{"url": "http://www.focus-news.net/news/2017/08/10/2424524/haskovo-vazstanoveno-e-dvizhenieto-po-am-maritsa-pri-km-46-v-posoka-sofiya.html", "text": "Възстановено е движението по АМ \"Марица\" при км 46, в посока София. Това съобщиха от пресцентъра на Агенция \"Пътна инфраструктура\".", "date": "2017.08.10", "title": "Хасково: Възстановено е движението по АМ \"Марица\" при км 46, в посока София"}
{"url": "http://www.focus-news.net/news/2017/08/10/2424525/silistra-v-tri-uchilishta-v-obshtina-glavinitsa-shte-ima-malomerni-paralelki-prez-uchebnata-20172018-godina.html", "text": "В три училища в община Главиница ще има маломерни паралелки през учебната 2017/2018 година. Това съобщи за Радио „Фокус“- Шумен Ганка Милчева, заместник-кмет на общината. В СУ „Васил Левски“ – Главиница недостигът е 8 ученици, ще бъдат формирани 4 маломерни паралелки, а общината ще дофинансира със средства в размер на 3 520 лв. Маломерни паралелки ще има още в ОУ „Св. св. Кирил и Методий” с. Сокол, където недостигът на ученици е 43 и в ОУ „Отец Паисий” с. Стефан Караджа с недостиг на 50 деца. В село Стефан Караджа ще има и слята паралелка първи и втори клас с общо 14 деца – 6 от тях първи клас и 8 – втори клас. Общата сума, с която Общината ще дофинансира трите школа е над 44 000 лв. Средищните училища са три - СУ „Васил Левски“ – Главиница, ОУ „Св. св. Кирил и Методий” с. Сокол и Обединено училище „Иван Вазов“, с. Зафирово. Очакваният брой ученици за 2017/2018 година е 709, а прогнозният брой на първокланиците – 50.\r\nИвелина ИВАНОВА", "date": "2017.08.10", "title": "Силистра: В три училища в община Главиница ще има маломерни паралелки през учебната 2017/2018 година"}
{"url": "http://www.focus-news.net/news/2017/08/10/2424526/otnovo-nezakonno-razpolozheni-karavani-na-plazh-koral-ot-ministerstvoto-na-turizma-predvizhdat-sanktsii-za-sobstvenitsite-na-chastnite-imoti-obzor.html", "text": "Заради безстопанственост и липса на заграждение ще бъдат санкционирани собствениците на частните имоти, разположени зад морски плаж „Корал“. Причината е, че при проверката на един от трите плажа за природосъобразен туризъм беше констатирано, че има каравани, разположени в терена на частна фирма, монтирани са и тоалетни. Това показа изненадваща проверка на министъра на туризма Николина Ангелкова и екипа й. Инспекцията бе извършена съвместно с кмета на Община Царево Георги Лапчев, представители на РИОСВ, РЗИ, МВР, областна управа. Сред откритите нарушения на морски плаж „Корал“ е и това, че къмпингуващите черпят незаконно електроенергия и вода.  При инспекцията се констатира незаконна постройка, разположена в имот държавна собственост, от която нерегламентирано се черпи електроенергия. По този повод Министерството на туризма ще подаде незабавно сигнали до електроразпределителното дружество ЕВН и до кмета на Община Царево Георги Лапчев, МВР и прокуратурата. \r\nМинистър Ангелкова коментира, че ситуацията на „Корал“ доказва за пореден път необходимостта от ясен регламент къде може да се къмпингува. Идеята е със Закона за изменение и допълнение на Закона за туризма да се облекчи режимът за изграждане на къмпинги, но те да бъдат само на регламентирани места с необходима инфраструктура и хигиенно-санитарни условия. През септември 2017 г. работната група, създадена със заповед на министър Ангелкова, трябва да излезе с предложение за регламент на къмпингуването или да препотвърди вече гласувани миналата година текстове. В комисията участват експерти от различни ведомства и представители на екологични и други неправителствени организации.\r\nКметът на Царево коментира, че вината на собствениците на частни имоти зад плаж „Корал“ е не по-малка от тази на самите къмпингиращи. „Ако с грижата на добър стопанин, те се грижиха за собствените си имоти, може би нямаше да се случва това, което вече за четвърта или за пета година се случва в тези територии“, заяви той.  „Законът е един за всички и той трябва да се спазва. Нямам нищо против тези хора и никой няма, но за тяхната лична безопасност и затова да могат те наистина да си почиват, както трябва, наистина трябва да има регламент относно къмпирането на правилните места и по правилния начин. Най-малкото изобщо не е честно спрямо местните хора, защото те плащат сметката“, отбеляза още Георги Лапчев. \r\nИнж. Тонка Атанасова, директор на РИОСВ – Бургас, посочи от своя страна, ще от собствениците на частния имот ще се изискат договорите за поставените екотоалетни. Във връзка с установената незаконна сонда за вода тя подчерта, че водата от нея е регистрирана и не е регламентирана, съгласно Закона за водите, нито има разрешителни от Басейнова дирекция.", "date": "2017.08.10", "title": "Отново незаконно разположени каравани на плаж \"Корал\" - от Министерството на туризма предвиждат санкции за собствениците на частните имоти (ОБЗОР)"}
{"url": "http://www.focus-news.net/news/2017/08/10/2424527/deutsche-welle-nato-ne-e-zadalzheno-da-zashtitava-guam-v-sluchay-na-napadenie-ot-severna-koreya.html", "text": "Остров Гуам не влиза в териториите, защитата на която е гарантирана от държавите в състава на НАТО. Ако се стигне до подобни действия, то те биха били плод на политическо решение, предава Deutsche Welle.\r\nВ четвъртък, 10 август, представител на Алианса припомни, че по устав страните от военната организация на Запада не са задължени да защитават тихоокеанския остров, който е владение на САЩ.\r\nВ чл. 5 от Северноатлантическия договор се казва, че въоръжено нападение срещу един от членовете на НАТО ще се разглежда като нападение срещу Алианса като цяло. Но в чл. 6 се уточнява, че това правило се отнася само за Европа, Северна Америка, Турция, а също и островите, разположени в Северноатлантическата зона, северно от Тропика на Рака. Остров Гуам се намира извън границите на упоменатите територии.\r\nРешението за защита на Гуам в случай на нападение от страна на Северна Корея би било изцяло политическо. Източници в НАТО подчертават обаче, че съюзниците едва ли ще откажат помощ на САЩ, позовавайки се на чл. 6 от основополагащия документ на НАТО..Тереза Герова", "date": "2017.08.10", "title": "Deutsche Welle: НАТО не е задължено да защитава Гуам в случай на нападение от Северна Корея"}
{"url": "http://www.focus-news.net/news/2017/08/10/2424528/sport-sasht-vodi-ubeditelno-v-klasiraneto-po-medali.html", "text": "Напълно очаквано Съединените щати водят в класирането по медали на световното първенство в Лондон. Янките имат най-много титли досега – 4, след победи в късия спринт на Джъстин Гатлин и Тори Боуи, титлите на 400 м Филис Франсис и на овчарски скок Сам Кендрикс, както и най-много медали – общо 15. \r\nСледват Кения – общо 7 медала, от които 3 златни. На трето място във временното класиране са атлетите на Южна Африка – с 2 титли и 2 бронзови отличия.\r\nВенцислав ДРАГОМАНОВ", "date": "2017.08.10", "title": "Спорт: САЩ води убедително в класирането по медали"}
{"url": "http://www.focus-news.net/news/2017/08/10/2424529/sliven-dvizhenie-v-edna-lenta-po-pat-i-7-petolachkata-zimnitsa-poradi-ptp.html", "text": "Движение в една лента по път I-7 Петолъчката - Зимница, поради ПТП, се казва в съобщение от Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.10", "title": "Сливен: Движение в една лента по път I-7 Петолъчката - Зимница, поради ПТП"}
{"url": "http://www.focus-news.net/news/2017/08/10/2424530/orf-sloveniya-poiska-podrobni-obyasneniya-za-granichniya-kontrol-nalozhen-ot-avstriya.html", "text": "След като Австрия обяви началото на мащабни проверки по границите, властите в Словения изискаха от дипломатическото представителство на страната в Любляна подробни обяснения за наложените мерки. Това съобщи в четвъртък словенският министър на външните работи Карл Ерявец, предава австрийската медия ORF. \r\nПървият дипломат на Любляна подчерта, че запазва възраженията си срещу мерките на Виена, които биха могли да окажат въздействие върху трансграничния трафик.\r\nМартин Хермгес, представител на дипломатическата мисия на Австрия в Словения, обясни, че проверките ще бъдат извършвани в граничните зони, а не на граничните пунктове. Той обясни, че по-строгият контрол ще бъде прилаган предимно върху тежкотоварни превозни средства, следователно няма да има ефект върху трансграничния трафик. \r\nМинистърът на вътрешните работи на Австрия Волфганг Соботка разпоредил в сряда нови мерки за борба с нелегалната миграция. Соботка оправда мерките с факта, че в последно време се наблюдава увеличение на залавянето на по-големи групи мигранти в граничните зони. Тереза Герова", "date": "2017.08.10", "title": "ORF: Словения поиска подробни обяснения за граничния контрол, наложен от Австрия"}
{"url": "http://www.focus-news.net/news/2017/08/10/2424531/zdf-edinadeset-darzhavi-ot-es-sa-zasegnati-ot-skandala-sas-zarazenite-yaytsa.html", "text": "Скандалът с вредните инсектициди в яйцата се разраства: вече 11 държави от Европейския съюз се оказаха засегнати от него, предава германският телевизионен канал ZDF.\r\nВ Румъния бе докладвано за откриването на един тон заразен с фипронил яйчен жълтък. В Дания пък са регистрирани 20 тона замърсени яйца, разпространени от белгийски доставчик в кафенета и ресторанти. Австрия също съобщи за замърсени яйца. Другите страни са: Германия, Холандия, Белгия, Франция, Швейцария, Швеция, Великобритания и Люксембург. Тереза Герова", "date": "2017.08.10", "title": "ZDF: Единадесет държави от ЕС са засегнати от скандала със заразените яйца"}
{"url": "http://www.focus-news.net/news/2017/08/10/2424532/gazeta-express-uchreditelnoto-zasedanie-na-parlamenta-v-prishtina-otnovo-be-otlozheno-zaradi-lipsa-na-kvorum.html", "text": "Учредителното заседание на парламента в Прищина, на което трябаше да бъде избран нов председател на органа, не се състоя заради липса на форум, съобщава вестник Gazeta Express.\r\nСесията бе свикана от Адем Микуловци, най-старият депутат, който отговаря за изпълнението на процедурите до гласуването на председателя. \"Учредителното събрание ще се състои на 10 август 2017 г. в 10.00 часа, в пленарната зала. Всички членове на събранието са поканени да присъстват\", се казваше в покана, която Адем Микуловци изпрати на народните представители. В писмото бе приложен и проектът за дневния ред на заседанието, който предвиждаше избора на председателя и неговите заместници.\r\nНо в насрочения ден и час Микуловци бе принуден да информира депутатите, че липсва кворум и поради тази причина е принуден да закрие сесията. В парламента присъстваха само 59 от общо 120 народни представители. \r\nНовото заседание ще се състои най-вероятно в понеделник, 14 август. Тереза Герова", "date": "2017.08.10", "title": "Gazeta Express: Учредителното заседание на парламента в Прищина отново бе отложено заради липса на кворум"}
{"url": "http://www.focus-news.net/news/2017/08/10/2424533/faz-mazhat-napadnal-s-avtomobil-frenski-voynitsi-e-nastanen-v-bolnitsa.html", "text": "Източници от съдебните кръгове потвърдиха, че 36-годишен мъж, който вряза автомобил в група френски военнослужещи в предградията на Париж, е настанен в болница, съобщава германският ежедневник Die Frankfurter Allgemeine Zeitung. \r\nЗаподозреният бе заловен на магистрала близо до Булон часове след атаката. Срещу него са произведени изстрели. Към момента е известно, че мъжът не е бил в полезрението на разузнавателните служби заради предполагаема радикализация. Следователите обаче проучват дали той не е имал евентуални съучастници.Тереза Герова", "date": "2017.08.10", "title": "FAZ: Мъжът, нападнал с автомобил френски войници, е настанен в болница"}
{"url": "http://www.focus-news.net/news/2017/08/10/2424534/hurriyet-turskata-politsiya-zadarzha-ruski-ekstremist-planiral-da-svali-amerikanski-samolet-v-bazata-indzhirlik.html", "text": "В четвъртък, 10 август, турската полиция арестува предполагаем член на „Ислямска държава“ от руски произход, планирал да свали с дрон американски самолет, стациониран в натовската база „Инджирлик“ в провинция Адана, съобщава вестник Hurriyet.\r\nАнтитерористичната полиция е задействала операция след получаване на разузнавателна информация, че предполагаемият екстремист, Ренат Бакиев, разузнава в провинцията, за да извърши атака в базата „Инджирлик“ от името на близкоизточната радикална групировка. \r\nПолицията е проследила мъжа и го е заварила да наблюдава района от велосипед. \r\nВ показанията Бакиев признава, че е привързан към джихадистката група и че по-рано е планирал да извърши нападение срещу американски войници в Сирия, но се е провалил в начинанието си. \r\nБакиев е казал на полицията, че е пристигнал в провинцията, за да извърши атака от името на „Ислямска държава“, като свали самолет на американските военни. .Тереза Герова", "date": "2017.08.10", "title": "Hurriyet: Турската полиция задържа руски екстремист, планирал да свали американски самолет в базата „Инджирлик“"}
{"url": "http://www.focus-news.net/news/2017/08/10/2424535/sport-mirela-demireva-e-na-final-v-london.html", "text": "Спортист № 1 на България за 2016 година Мирела Демирева се класира за финала на висок скок на световното първенство по лека атлетика в Лондон.\r\nИвет Лалова остана девета в спринта на 200 метра в Лондон. 11 стотни не достигнаха на най-бързата българка да участва на финалите в тази дисциплина. \r\nНационалният отбор на България по футбол се изкачи с две места в обявената днес ранглиста на ФИФА за месец август. Тимът на Петър Хубчев е на 52-ра позиция в света. \r\nАнди Мъри ще загуби първото място в световната ранглиста през настоящия месец. Това стана факт, след като шотландецът обяви, че ще пропусне предстоящия „Мастърс” турнир в Синсинати.\r\nВенцислав ДРАГОМАНОВ", "date": "2017.08.10", "title": "Спорт: Мирела Демирева е на финал в Лондон"}
