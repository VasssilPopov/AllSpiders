{"url": "http://www.focus-news.net/news/2018/01/18/2478910/the-guardian-spored-naydzhal-faradzh-sporazumenieto-za-podsilvaneto-na-sigurnostta-na-kale-e-kapitulatsiya.html", "text": "Бившият лидер на Британската партия на независимостта Найджъл Фараж определи споразумението за подсилване на сигурността на Кале като „капитулация“, пише британският вестник Guardian. По-рано в четвъртък от Лондон разкриха, че страната ще плати допълнителни почти 45 милиона паунда за подсилване на общата граница между Великобритания и Франция в град Кале. В съобщение от официалната си страница в социалната мрежа „Туитър“, Фараж изрази мнението, че действията на „Даунинг стрийт“ №10 може да се определят като „унизителна капитулация“. „Защо плащаме 45 милиона паунда и едновременно с това се съгласихме да приемаме повече мигранти?“, добави Фараж. : Цанко Цолов", "date": "2018.01.18", "title": "The Guardian: Според Найджъл Фарадж, споразумението за подсилването на сигурността на Кале е „капитулация“"}
{"url": "http://www.focus-news.net/news/2018/01/18/2478881/blagoevgrad-18-prepodavateli-doktoranti-i-sluzhiteli-uchastvaha-na-turnir-po-tenis-v-yuzu-neofit-rilski.html", "text": "Преподаватели, докторанти и служители на Югозападния университет „Неофит Рилски“ показаха умения на турнир по тенис на двойки, организиран от Катедрата по спорт към университета. Това съобщиха от пресцентъра на висшето учебно заведение. \r\nСред участниците в оспорваната надпревара, която се проведе в Университетския спортен комплекс бяха помощник-ректорът на университета Николай Тахов, деканът на Факултета по обществено здраве, здравни грижи и спорт доц. д-р Стоян Везенков, ръководителят на Катедрата по спорт доц. д-р Стефан Капралов, преподавателите от Правно-историческия факултет – доц. д-р Димитрина Стефанова и доц. д-р Николай Попов, доц. Даниела Томова от Катедрата по теория и методика на физическото възпитание и други. Главен организатор на турнира бе доц. д-р Димитър Томов, който също участва в надпреварата.\r\nВ оспорван двубой на полуфинала доц. Капралов и доц. Томов отстъпиха на компютърния специалист Йордан Спиров и докторанта Янко Руменов с 1:2 сета след тайбрек. На финала Йордан Спиров и Янко Руменов победиха с резултат 2:1 в много оспорван и равностоен мач Станислав Атанасов и Стоян Стоянов, преподаватели в Катедрата по спорт.\r\nОрганизаторите планират още два турнира в този формат, които ще се проведат на изкуствените (акрилните) и червените кортове на Югозападния университет. Тези прояви ще дадат възможност на участниците да играят на различни настилки и да покажат уменията си по тенис.", "date": "2018.01.18", "title": "Благоевград: 18 преподаватели, докторанти и служители участваха на турнир по тенис в ЮЗУ „Неофит Рилски“"}
{"url": "http://www.focus-news.net/news/2018/01/18/2478882/sofiya-vazstanoveno-e-dvizhenieto-prez-krastovishteto-pri-orlov-most.html", "text": "Възстановено е движението през кръстовището при Орлов мост, което по-рано днес бе блокирано от протестиращите срещу промяната в плана за управление на НП \"Пирин\", предаде репортер на Агенция „Фокус“.", "date": "2018.01.18", "title": "София: Възстановено е движението през кръстовището при Орлов мост"}
{"url": "http://www.focus-news.net/news/2018/01/18/2478883/afp-velikobritaniya-i-frantsiya-sklyuchiha-novo-sporazumenie-za-granichna-sigurnost.html", "text": "Великобритания и Франция сключиха ново споразумение за засилване на граничната сигурност, след като президентът на Франция Еманюел Макрон поиска това, загрижен от твърде големия брой мигранти в град Кале, опитващи се да достигнат до британските градове, предава  AFP.\r\n„Двете страни се споразумяха по нов договор, който да засили управлението на споделената граница“, пише в общо заявление, публикувано след срещата между Макрон и британския министър-председател Тереза Мей.  Виктор Турмаков", "date": "2018.01.18", "title": "AFP: Великобритания и Франция сключиха ново споразумение за гранична сигурност"}
{"url": "http://www.focus-news.net/news/2018/01/18/2478884/predsedatelyat-na-parlamenta-tsveta-karayancheva-shte-bade-patron-na-chestvaniyata-po-povod-170-ata-godishnina-ot-rozhdenieto-na-hristo-botev-obzor.html", "text": "И днес словата на Христо Ботев звучат като да са писани в сегашно време и нямат равни по сила и ръст. Това каза председателят на парламента Цвета Караянчева по време на учредяването в Народното събрание на Национален инициативен комитет за честване на 170-ата годишнина от рождението на Христо Ботев. Почетен патрон на честванията е председателят на Народното събрание Цвета Караянчева, а в инициативния комитет влизат вицепремиерът по икономическата и демографската политика Валери Симеонов, вицепремиерът по обществен ред и сигурността и министър на отбраната Красимир Каракачанов, министърът на образованието Красимир Вълчев, министърът на културата Боил Банов и министърът на туризма Николина Ангелкова, кметовете на Враца и Карлово – Калин Каменов и д-р Емил Кабаиванов, президентът на Агенция и Радио \"Фокус\" Красимир Узунов и др. \r\n„Приех да бъда патрон на тази инициатива, защото преди 170 години в поробена България се ражда един от най-светлите умове – авантюрист и пророк. Безумец и спасител. Знаменосец на правдата, изключително мъдър за възрастта си. Той изумява с ораторска дарба, поетически гений с нечовешка дързост и чутовна промисъл”, заяви председателят на парламента Цвета Караянчева и подчерта, че учреденият инициативен комитет ще действа през цялата година и ще организира множество събития и прояви.\r\nПо думите на кмета на Карлово д-р Емил Кабаиванов вече е започнала и работата по подготовката на много събития, с които годишнината да бъде отбелязана. Сред тях са научна конференция, изложби, Национален ученически събор на училищата, носещи името на Христо Ботев, музикален конкурс, конкурс за есе и много други. Д-р Кабаиванов призова, ако някой има още идеи за събития, да ги отправи към Комитета, за да може той да ги подсигури организационно.\r\nИнициатива ще получи институционална подкрепа от Министерство на културата и Министерство на отбраната, а по време на дискусията инициативният комитет обсъди и създаването на юбилейна монета, издаване на публицистиката на Ботев, организиране на цялостно издание, достъпно в Интернет.  Ще бъде създадена и интернет страница, която ще съдържа календара от събития по повод честванията. \r\nКметът на Враца Калин Каменов съобщи, че общината вече е заделила близо 100 хил. лева за над 40 инициативи, които да се провеждат целогодишно, но припомни на присъстващите, че 54 години след построяване на паметника на Христо Ботев той се нуждае от спешно възстановяване.\r\nИван ЛАЗАРОВ", "date": "2018.01.18", "title": "Председателят на парламента Цвета Караянчева ще бъде патрон на честванията по повод 170-ата годишнина от рождението на Христо Ботев (ОБЗОР)"}
{"url": "http://www.focus-news.net/news/2018/01/18/2478885/blagoevgrad-shofyorite-da-se-dvizhat-s-povisheno-vnimanie-i-saobrazena-skorost-po-pat-i-1-simitli-kresna-v-uchastaka-kriviya-tunel-poradi-avariya-v-elektricheskoto-zahranvane.html", "text": "Шофьорите да се движат с повишено внимание и съобразена скорост по път I-1 Симитли - Кресна в участъка „Кривия“ тунел поради авария в електрическото захранване. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Благоевград: Шофьорите да се движат с повишено внимание и съобразена скорост по път I-1 Симитли - Кресна в участъка „Кривия“ тунел поради авария в електрическото захранване"}
{"url": "http://www.focus-news.net/news/2018/01/18/2478886/api-vremenno-e-ogranicheno-dvizhenieto-po-pat-ii-84-yakoruda-yundola-poradi-avariral-tezhkotovaren-avtomobil.html", "text": "Временно движението по път II-84 Якоруда – Юндола е ограничено за всички МПС поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Водачите изчакват на място, съобразно указанията на \"Пътна полиция\".", "date": "2018.01.18", "title": "АПИ: Временно е ограничено движението по път II-84 Якоруда – Юндола поради аварирал тежкотоварен автомобил"}
{"url": "http://www.focus-news.net/news/2018/01/18/2478887/yens-stoltenberg-e-kategorichen-che-makedoniya-shte-vleze-v-nato-edinstveno-ako-razreshi-spora-s-imeto-obzor.html", "text": "Генералният секретар на НАТО Йенс Столтенберг е на официално двудневно посещение в Македония, в рамките на което проведе срещи с редица политици в страната. \r\nПравителството на Македония съобщава, че посещението на Столтенберг се осъществява по покана на министър-председателя Зоран Заев.Последният генерален секретар на НАТО, посетил страната, е Андерс Фог Расмусен през 2014 г.\r\nНа пристигане вечерта на 17 януари, Столтенберг бе посрещнат на летището от македонския министър на отбраната Радмила Шекеринска.След това той присъства на неформална вечеря с министър-председателя Зоран Заев, вицепремиера Буяр Османи и с външния министър Никола Димитров. На срещата присъстваха и  Шекеринска и Стево Пендаровски, национален координатор за НАТО.\r\nПо време на втория ден от посещението си, 18 януари, норвежкият политик разговаря с държавния глава на страната Георги Иванов. По-рано Столтенберг проведе среща с първия дипломат на Скопие Никола Димитров, а в следобедните часове направи обръщение пред парламента, на което присъстваха и депутатите от опозиционната ВМРО-ДПМНЕ. След това генералният секретар на НАТО разговаря с премиера Зоран Заев (СДСМ), а също и с лидерите на ВМРО-ДПМНЕ и ДСИ, съответно Християн Мицкоски и Али Ахмети.\r\nОсновното послание на генералния секретар на Алианса бе, че Македония трябва да разреши спора за името в Гърция, за да се присъедини към НАТО.  „Вратите на НАТО остават отворени“, заяви Столтенберг пред журналисти в Скопие, след като се срещна с македонския министър-председател Зоран Заев. Той допълни, че разрешаването на спора с Гърция е необходимо, за да може Македония да влезе в НАТО, но предупреди, че страната трябва да подобри върховенството на закона, да изгради добри отношения със съседите си и да развие мултиетническо общество. „Това не е лесно, но трябва да се направи“, допълни той.   Генералният секретар н заяви, че пред централата на Алианса има място за нови знамена, но няма \"план Б\" за Македония. Единственият начин, според него, който ще отвори вратите на НАТО е сключване на споразумение с Гърция и промяна на името.\r\nСъщевременно той изрази задоволство, че Македония се е превърнала от държава на ръба на нестабилността в така на възможности. \" Македония показа, че има способността да провежда реформи в духа на ценностите на НАТО, да се съсредоточи върху демократичните процеси и промените в областта на отбраната, да насърчава добросъседските отношения и да се превърне във фактор за стабилност в региона\", допълни Столтенберг. По време на речта си пред македонския парламент той  отбеляза прогреса на страната в прозрачността и надзора над службите за разузнаване и сигурност, както и в правосъдните реформи. „Така трябва и да продължи. Надяваме се на подобен прогрес и в избирателната реформа, реформите в медиите, както и на повече прозрачност в правителствените финанси“, заяви генералният секретар. Виктор Турмаков", "date": "2018.01.18", "title": "Йенс Столтенберг е категоричен, че Македония ще влезе в НАТО, единствено ако разреши спора с името (ОБЗОР)"}
{"url": "http://www.focus-news.net/news/2018/01/18/2478888/vitseadmiral-plamen-manushev-gerb-dogovorat-za-dobrosasedstvo-mezhdu-balgariya-i-makedoniya-dava-vazmozhnost-dvete-darzhavi-da-zazhiveyat-bratski.html", "text": "Договорът за добросъседство между България и Македония дава възможност двете държави да заживеят братски. Това коментира пред Радио „Фокус“ вицеадмирал Пламен Манушев, член на Комисията на външна политика в НС. Той добави, че договорът не стъпва на „македонизма“, а на уважението и доверието.\r\n„Едно от най-важните неща в този договор е, че се признава общата ни история и това дава възможност да се празнуват събития, личности. Създава се комисия от специалисти, която да се занимава с исторически документи, факти, артефакти и да спорят историците, да доказват кое как е било, за да има обективност, тъй като в продължение на десетки години се изкривяваше историята от нашите съседи“, коментира Пламен Манушев. \r\nТой каза още, че Договорът за добросъседство между България и Македония дава знак към държавите от Балканите, че ще получат помощ в тяхната евроатлантическа интеграция.", "date": "2018.01.18", "title": "Вицеадмирал Пламен Манушев, ГЕРБ: Договорът за добросъседство между България и Македония дава възможност двете държави да заживеят братски"}
{"url": "http://www.focus-news.net/news/2018/01/18/2478889/blagoevgrad-vazstanoveno-e-osvetlenieto-v-tunela-po-pat-i-1-simitli-kresna-v-kriviya-tunel.html", "text": "Възстановено е осветлението в тунела по път I-1 Симитли - Кресна в \"Кривия\" тунел. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Благоевград: Възстановено е осветлението в тунела по път I-1 Симитли - Кресна в \"Кривия\" тунел"}
{"url": "http://www.focus-news.net/news/2018/01/18/2478890/ria-novosti-ruskoto-vanshno-ministerstvo-obvini-sasht-che-podkrepya-opozitsionni-grupi.html", "text": "Според официално заявление  на руското външно министерство посолството на САЩ в Москва скришно предава средства на опозиционни групи, в това число и за дестабилизация на вътрешнополитическата обстановка, предава РИА Новости.\r\n„За разлика от посолството на САЩ, нерядко прибягващо към скрито предаване на средства на различни видове опозиционни групи, в това число и целящи дестабилизацията на вътрешнополитическата обстановка, Русия не се занимава с подобни неща“, заявиха в МВнР на Русия.  Виктор Турмаков", "date": "2018.01.18", "title": "РИА Новости: Руското външно министерство обвини САЩ, че подкрепя опозиционни групи"}
{"url": "http://www.focus-news.net/news/2018/01/18/2478891/aktsenti-v-sutreshniya-blok-dobro-utro-balgariya-na-19-yanuari.html", "text": "Жълт код за силен вятър бе обявен за цялата страна в четвъртък. Бурният вятър причини множество щети и проблеми в различните части на страната. Най-тежки се оказаха пораженията за община Смолян, където със заповед на кмета бе обявено бедствено положение. Какви са щетите, нанесени от бурните ветрове? По темата ще разговаряме с кмета на Община Смолян Николай Мелемов. От данни, базирани на ежемесечния сондаж на „Галъп интернешънъл“ първите 12 месеца на президента Румен Радев показват устойчиви нива на доверие. Какво е свършила президентската институция? Ще се запази ли този висок рейтинг? Отговорите на тези и още въпроси ще потърсим със социолога Кънчо Стойчев. За програмата около честванията по повод 140-ата годишнина от освобождението на Хасково ще говорим с кмета на община Хасково Добри Беливанов. Вече девета поредна година в Кюстендил работи общински приют за безпризорни кучета. За работата на приюта през изминалата година ще разберем повече от репортажа на колегата от Радио \"Фокус\" - Кюстендил Венцеслав Илчев. \r\nТези и още теми в „Добро утро, България“ от 6.00 до 10.00 с водещ Деница Узунова.", "date": "2018.01.18", "title": "Акценти в сутрешния блок „Добро утро, България“ на 19 януари"}
{"url": "http://www.focus-news.net/news/2018/01/18/2478892/the-new-york-times-senatat-na-sasht-podnovi-programata-za-sledene-na-tseli-v-chuzhbina.html", "text": "Сенатът на САЩ прие проектозакон, с който подновява програмата за събиране на разузнавателна информация от чужбина, наричана от специалистите „Светия Граал“, защото позволява на шпионските агенции в страната да следят цели в чужбина, пише  The New York Times.\r\nСенатът гласува с 65 срещу 34 гласа, за да поднови програмата за шест години. Проектозаконът, който вече е приет от Камарата на представителите, сега ще се запъти към Белия дом, където президентът на САЩ Доналд Тръмп вече съобщи, че ще го ратифицира. \r\nПрограмата се фокусира върху цели в чужбина, но често случайни цели на наблюдение стават електронната кореспонденция и телефонните разговори на американските граждани. Проектозаконът дава на ФБР правото да наблюдава базата данни със събраната разузнавателна информация за чужди цели, включително и това, което са търсили в интернет.  Виктор Турмаков", "date": "2018.01.18", "title": "The New York Times: Сенатът на САЩ поднови програмата за следене на цели в чужбина"}
{"url": "http://www.focus-news.net/news/2018/01/18/2478893/parlamentat-ratifitsira-dogovora-za-dobrosasedstvo-s-makedoniya-obzor.html", "text": "След като в понеделник македонският парламент ратифицира Договора за приятелство, добросъседство и сътрудничество между България и Македония, в четвъртък това направиха и българските депутати. Те приеха документа единодушно, със 186 гласа „за“. Веднага след това българският външен министър Екатерина Захариева заяви, че няма как интересите на България да са различни от това да имаме стабилна, демократична и приятелска република Македония. Тя подчерта, че изпълнението на договора с Македония е започнало още преди ратификацията му, с общото честване на личности и обеща, че ще информира редовно Народното събрание за изпълнението на този договор. Депутатът от ГЕРБ вицеадмирал Пламен Манушев заяви по време на дебатите, че документът с Македония ще даде възможност на всички, които се чувстват българи да го кажат свободно и да не се страхуват. Според зам.-председателя на НС и депутат от ПГ на „БСП за България“ Валери Жаблянов договорът за добросъседство с Македония стъпва върху македонизма, защото признава съществуването на два народа и два езика. Народният представител от ПГ на ДПС Ирмен Мехмедова посочи, че подписването на договора за добросъседство с Македония е исторически пробив в историята на двете страни и, че ДПС приветства усилията на привителството за присъединяване на Република Македония към ЕС. Депутатът от ПГ на „Обединени патриоти“ Красимир Богданов каза от своя страна: \"Днес правим опит да успокоим душите на онези стотици хиляди българи, които загинаха в името на един свят идеал, завещан ни от Левски, Ботев, Даме Груев. Да не приемаме този договор за край, а като начало за това, че Македония и България могат да покажат, че Балканите бъдат място на мир, просперитет и единство“.\r\nДоговорът беше подписан в Скопие на 1 август 2017 година от министър-председателите на България и Македония. Двамата премиери определиха подписването му като историческа стъпка. С него се определят основни принципи в двустранните отношения между България и Македония - уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави. Предвижда се двете държави да провеждат срещи между представителите на органите на държавната власт на различни равнища, да си съдействат за поддържане на контакти между местните власти и гражданите. Предвижда се осигуряване на подкрепа за разширяване на туристическия обмен и на транспортните връзки. Важен момент в договора е създаването на Съвместна мултидисциплинарна експертна комисия по историческите и образователните въпроси. Мониторинг на изпълнението на разпоредбите на договора ще прави Съвместна междуправителствена комисия. Договорът въвежда и гаранция за ненамеса във вътрешните работи на България и задължение за предприемане на мерки за предотвратяване на недобронамерена пропаганда и омраза.", "date": "2018.01.18", "title": "Парламентът ратифицира договора за добросъседство с Македония (ОБЗОР)"}
{"url": "http://www.focus-news.net/news/2018/01/18/2478894/temata-balgariya-v-svetovnite-medii-ratifitsiraneto-na-dogovora-za-dobrosasedstvo-s-makedoniya-reformi-na-migrantskata-politika-na-es-vlivane-v-energiya-v-razshiryavaneto-na-sayuza-agentsiya-fokus.html", "text": "С 186 гласа \"за\", нито един \"против\" или \" въздържал се\" българският парламент гласува споразумението за добросъседски отношения, приятелство и сътрудничество с Македония. Ратифицирането беше приветствано с аплодисменти от депутатите, предава македонската медия  \"ТВ 21\" .\r\nСпоред депутатите в Народното събрание само два месеца след смяната на старото правителство на  Македония са се  решили споровете, които 10 години са били пречка за подписването на документа.\r\n\"Да дадем възможност на нашите братя от другата страна на Осогово да имат европейска перспектива\", заяви Красимир Иванов от \"Обединените патриоти\".\r\n\"Това не означава, че не трябва да внимаваме по въпроса как това споразумение ще бъде приложено впоследствие на практика\", на свой ред заяви депутатът от левицата Кристиян Вигенин.\r\nПрез следващите шест месеца Съветът на ЕС  ще бъде председателстван от България. В навечерието на поемането на председателския пост, премиерът Бойко Борисов заяви, че България и Македония с подписването на споразумението са дали изключителен пример, че има държави на Балканите, които добросъвестно могат да решават проблемите. \r\nСпоред българския външен министър Екатерина Захариева изпълнението на споразумението за добросъседски отношения и сътрудничество започна още преди ратификацията му.\r\n***\r\nБългарският парламент единодушно ратифицира споразумението за добросъседски отношения с Македония. То бе подкрепено от всички парламентарни партии. В залата присъства и посланикът на Македония в България Марян Гьорчев, предава македонската медия  „МРТ“ .\r\n\"Няма причина интересът на България да  е различен от това да има стабилна и демократична Македония“, заяви българският външен министър Екатерина Захариева. \r\nНа 15 януари македонския парламент с 61 гласа \"за\" и един \"въздържал се\" гласува проектозакона за ратификация на договора за приятелство, добросъседство и сътрудничество с България, която на 1 август 2017 г. бе подписан от министър-председателите Зоран Заев и Бойко Борисов.\r\nУкрепването на двустранните приятелски отношения, насърчаването на добросъседството, развитието на всестранни взаимоотношения, в съответствие с международното право станаха основни принципи, на които се основава споразумението.\r\n***\r\n Народното събрание на България ратифицира Договора за добросъседски отношения и сътрудничество с Република Македония, предава скопската електронна медия „24 Вести“, като отбелязва, че споразумението е подкрепено от всички парламентарно представени партии.\r\nДоговорът бе подписан на 1 август 2017 г. от премиерите на двете държави, Зоран Заев и Бойко Борисов, с цел укрепване на двустранните приятелски отношения, насърчаване на добросъседството, развитие на взаимоотношенията. Документът е резултат от петгодишен процес на преговори на работните групи на външните министерства в София и Скопие, и представлява надграждане на подписаното през 1990 г. споразумение между двете страни. \r\nНа 15 януари македонския парламент с 61 гласа \"за\" и един \"въздържал се\" гласува законопроекта за ратифициране на Договора за приятелство, добросъседство и сътрудничество между Република България и Република Македония, припомня медията.\r\n***\r\nБългария и Австрия са уверени, че миграционната политика на ЕС и системата на предоставяне на убежище на мигрантите се нуждае от сериозни реформи. Това бе съобщено от външните министри на двете държави Карин Кнайсл и Екатерина Захариева, предава ТАСС.\r\n„Австрия смята, че миграционната политика се нуждае от сериозна и широка реформа, която да гарантира сигурността на външните граници на ЕС. Ние нямаме право да оставяме пограничните държави сами да се справят с този проблем. Австрия ще продължи да работи по въпроса и по време на своето председателство в Съвета на ЕС“, заяви Кнайсл. Тя еднозначно подкрепи желанието на България да стане пълноправен член на Шенгенското пространство. \r\n„В рамките на нашето председателство в Съвета на ЕС ние трябва да постигнем общо съгласие по въпроса за миграционната политика и предоставянето на убежище за това, че заедно трябва да защитаваме външните граници на Европейския съюз“, отбеляза Захариева. Тя благодари на представителите на агенцията на ЕС по сигурността на външните граници Фронтекс за помощта при охраната на българските граници. \r\nАвстрия ще стане ротационен председател на Съвета на ЕС на 1 юли 2018 г. след България.\r\n***\r\n Според унгарския евродепутат от групата на ЕПП Андор Дели  с българското председателство в Съвета на ЕС присъединяването на Западните Балкани към Съюза може да се ускори, предава унгарската медия Index.hu.\r\n„България е представила като приоритет в програмата на председателството си европейската перспектива на Западните Балкани, затова и мисля, че 2018 г. ще се отърсим от умората от политиката на разширяване“, заяви Дели, който е и член Делегация в Парламентарния комитет по стабилизиране и асоцииране ЕС – Сърбия.\r\n \"Унгария подкрепя  разширяването на ЕС в  Западните Балкани. Убеден съм, че българското председателство като на  една от страните в региона,  ще внесе нова енергия в политиката на разширяването и ще получи подкрепата на унгарското правителство за това. Поради геостратегическото му значение, все повече  глобални центрове на сила се опитват да получат влияние в региона, така че ЕС не може да си позволи да загуби водещата си роля. Необходими са последователни политически послания и осезаеми резултати\", подчерта европейският депутат. \r\n***\r\n В сряда, 17 януари, в българската столица София бе дадено началото на делото за атентата на летище „Сарафово“ от 2012 г., в резултат на който при взривяване на автобус загинаха петима израелци и един гражданин на България, отбелязва вестник The Jerusalem Post. \r\nДвамата обвиняеми успяха да избягат в Ливан, а властите в Бейрут отказаха да ги екстрадират обратно в България. Прокурорът Красимир Тренчев заяви пред репортери в Специализирания съд: „Те ще бъдат съдени задочно за терористична атака и убийство на няколко души, както и за редица други престъпления като измами с документи и планиране на терористичен акт\".\r\nПри атентата пострадаха 32-ма граждани на Израел. Съдебното разследване разкри липсата на адекватни мерки за сигурност на летището, разположено в морския курортен град Бургас на Черно море, припомнят от редакцията.", "date": "2018.01.18", "title": "Темата България в световните медии – ратифицирането на договора за добросъседство с Македония, реформи на мигрантската политика на ЕС, вливане в енергия в разширяването на Съюза ( Агенция „Фокус“ )"}
{"url": "http://www.focus-news.net/news/2018/01/18/2478895/predsedatelyat-na-parlamenta-tsveta-karayancheva-lichnosti-kato-botev-obedinyavat-balgariya.html", "text": "Личности като Ботев обединяват България, каза в предаването „Това е България“ на Радио „Фокус“ председателят на парламента и патрон на инициативите за посветената на Христо Ботев година Цвета Караянчева. Тя коментира и как такива годишнини се отразят върху политическия живот на България. „Аз мисля, че те ни отрезвяват, особено нас, политиците. Сещам се за една мисъл на Петко Славейков, която казва: „всяка власт, която се отдалечава от народа, пада като дърво, отсечено от корен“. Политиците трябва да бъдем между хората, трябва да чуваме гласа на хората, защото ние сме част от тях. Когато се скъса тази връзка, наистина губим почва под краката си. Това, че някой е загинал, за да я има България, трябва винаги да ни свети като лампичка“, коментира Цвета Караянчева. Тя добави, че освен герои като Ботев и Левски има много знайни и незнайни герои като българските опълченци, загинали за свободата на България, а съвременното поколение е стъпило върху техните кости.\r\nПредседателят на парламента отбеляза, че фокусът на инициативите в годината на Ботев ще бъде насочен към младите хора, защото те трябва да се „заразят с идеята Ботев“.", "date": "2018.01.18", "title": "Председателят на парламента Цвета Караянчева: Личности като Ботев обединяват България"}
{"url": "http://www.focus-news.net/news/2018/01/18/2478411/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на палестинската автономия Махмуд Аббас разкритикува президента на САЩ Доналд Тръмп в пламенна реч, заявявайки, че решението на американския  лидер да признае оспорвания Ерусалим за столица на Израел е „греховно и злощастно“, пише изданието The New York Times.\r\nПо време на конференция в Кайро Аббас заяви, че САЩ са се самоизключили от посредничеството в преговорите между Израел и Палестина – роля, заемана от Вашингтон в течение на десетилетия. „Палестинците ще продължат мирно да следват своите искания, докато не си върнем правата“, уточни той. \r\n„Ерусалим ще бъде порта към мира, единствено ако е столица на Палестина и ще бъде порта към войната, страха и липсата на сигурност и стабилност, не дай боже, ако ли не“, заяви Аббас. „Той е порта към мир и към война и президентът Тръмп трябва да направи своя избор“, допълни той. \r\nПрезидентът на Палестинската автономия поднови призива си към арабите и мюсюлманите да посещават Ерусалим, уверявайки ги, че подобни посещения не са равни на „нормализация“ на отношенията с Израел-. \r\n„Не ни изоставяйте. Посещенията на мюсюлмани, араби и християни дават подкрепа за града, защитават светите му места и подкрепят арабските му жители“, допълни той. \r\n*** В американския щат Калифорния тази седмица е стартирана кампания за създаването на 51-ви щат, който да раздели селските области от крайбрежната част на най-населения щат на САЩ, пише The Hill.\r\nДвижението призовава към „свободен и независим щат“ с пълната власт „да установи и поддържа закона и реда и който да дава просперитет на всички“. От кампанията уточняват, че не искат отделяне от САЩ.\r\nДвижението за „Нова Калифорния“ твърди, че настоящият щат е провален заради твърде високите си данъци и залязващата си здравна система.  От там посочват, че ще си сътрудничат със законодателните власти на щата, за да се проведе гласуване за разделянето на Калифорния. В случай на успех съответната резолюция ще бъде представена на Конгреса на САЩ. \r\n*** Иранското МВнР отхвърли твърденията, че правителството на страната е съгласно да води преговори относно ракетната си програма, пише  Tehran Times.\r\n„Всички сме наясно, че ракетната програма на Иран не подлежи на преговори“, заяви прессекретарят на министерството Бахрам Касеми. „Политиката и позицията на страната относно нейната ракетна програма е напълно ясна и другите страни знаят какви са те“, допълни той и допълни, че Иран не е променял позициите си, въпреки заплахите от вън. \r\n„Иранската ракетна програма е напълно защитна и сдържаща и не е насочена срещу никоя държава. Иран не променя своята принципна и основна позиция“, заяви Касеми. Той допълни, че Иран няма да позволи намеса във вътрешните му дела и в политиката му на сигурността, особено по отношение на ракетната програма. \r\n*** Приемането на севернокорейската 500-членна  делегация на Зимните олимпийски игри град Пьончан в Южна Корея заплашва да се превърне в логистичен кошмар, съобщава южнокорейското издание “Чосун Илбо“.\r\nЮжна Корея предложи на севернокорейците да пресекат границата по суша, което най-вероятно означава, че те ще се струпат на единствения граничен пункт при село Пханмунджом. „Делегацията е толкова голяма, че очакваме големи затруднения по отношение на сигурността“, заяви представител на южнокорейското правителство. \r\nМежду 500 и 600 души от Северна Корея присъстваха на Азиатските игри в град Пусан и на Универсиадата от 2003 г. в град Дегу в Южна Корея, но тогава  те пътуваха с кораб и самолет. Предвид санкциите, наложени от Съвета за сигурност на ООН, това няма да бъде възможно този път. \r\nОткриването на хотели за тях на толкова късен етап, едва броени седмици преди Олимпийските игри, също ще бъде предизвикателство. \r\nКметът на разположения на около 40 км. от Пьончан град  Ганнънг Чой Мьон-хе  предложи да настани севернокорейските посетители безплатно. \r\n*** Австрийският канцлер Себастиан Курц използва първото си посещение в Австрия на този пост, за да разсее страховете, че неговото правителство ще се отдалечи в позициите си от другите европейски държави. Той заяви по време на обща пресконференция с германския канцлер Ангела Меркел, че ще има „засилено сътрудничество“, пише  Politico.\r\nКурц заяви, че двете страни ще работят съвместно за „по-силни граници“, които да намалят нелегалната миграция – идея, подкрепена от Меркел по време на пресконференцията. „Ние не сме просто съседи, а партньори. Германия е може би нашият най-важен партньор“. \r\nАвстрийският канцлер преди се изказваше критично по мигрантската политика на Меркел и действията ѝ по време на бежанската криза, докато бе външен министър. Сега двамата изразиха намерение за по-близко сътрудничество между двете страни. \r\n„Трябва да намалим нелегалната миграция“, заяви Меркел по време на пресконференцията. „Трябва да засилим своето партньорство със страните на произход и да се фокусираме върху икономическо решение“, допълни тя. \r\n*** Трима турски войници са загинали при катастрофа на военен самолет в турската провинция Ъспарта в сряда, пише Hurriyet. Кметът на едноименния град е потвърдил данните за смъртта на намиращите се на борда двама пилоти и един техник. Военни вече са на мястото на произшествието, като все още не е известна причината за катастрофата, но по предварителни данни е имало мъгла по време на полета. \r\nВ свое становище, турските военни разкриха, че връзката с машината е била изгубена малко към 12:50 часа местно време, малко след което е започнала операция по издирване на самолета. Останките му са намерени около 14:30 местно време. \r\n***", "date": "2018.01.18", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/01/18/2478412/predstoyashti-sabitiya-v-stranata-za-18-yanuari-agentsiya-fokus.html", "text": "***\r\nОт 14.30 часа президентът Румен Радев ще приеме на „Дондуков“ 2 представители на германски фирми, членуващи в Германо-българската индустриално-търговска камара.  От 16.30 часа държавният глава Румен Радев ще разговаря с федералния министър за Европа, интеграция и външни работи на Австрия доктор Карин Кнайсл. \r\n***\r\nОт 09.00 часа ще се проведе заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 13.00 часа в сградата на Министерството на икономиката ще се състои брифинг, на който министър Емил Караниколов ще даде актуална информация за размера на издадените от началото на 2018 година сертификати и сключените договори за насърчаване на сертифицирани проекти от края на 2017 г. и началото на 2018 година.\r\n***\r\nВ 14.45 часа заместник министър-председателят по правосъдната реформа и министър на външните работи Екатерина Захариева ще приеме в МВнР федералния министър за Европа, интеграция и външни работи на Република Австрия д-р Карин Кнайсл. Министрите ще направят съвместни изявления за медиите в 15.50 часа. \r\n***\r\nОт 14.30 часа в зала „Изток“ на Народното събрание  ще бъде учреден Национален инициативен комитет за честване на 170-тата годишнина от рождението на Христо Ботев.\r\n***\r\nОт 09.30 часа 15 състав на СГС ще гледа делото срещу Роман Л., обвинен, че е организирал нападението над Алексей П., чл.116 НК.\r\n***\r\nОт 09.30 часа VI състав на Специализирания наказателен съд ще гледа делото срещу Иван Г., Чавдар Г. и Павел Б. за организиране и ръководене на организирана престъпна група. \r\n***\r\nОт 09.30 часа XVI състав на Специализирания наказателен съд ще гледа делото срещу Мирослав С., Данаил А. и Георги К. за изнудване. \r\n***\r\nОт 10.00 часа ХII състав на Специализирания наказателен съд ще гледа делото срещу Иван М., Марио Г., Методи З. и др. за организиране и ръководене на организирана престъпна група. \r\n***\r\nОт 11.00 часа VIII състав на Специализирания наказателен съд ще гледа делото срещу Георги И., Димитър П., Найден В. и др. за организиране и ръководене на престъпна група. \r\n***\r\nОт 11.00 часа в зала партер в Перформ Бизнес Център ще се проведе кръгла маса със заглавие „Да върнем Витоша на гражданите“. \r\n***\r\nВ 11.30 часа в зала „Запад” на Народното събрание делегацията на Групата за приятелство в Милли Меджлиса на Азербайджан ще разговаря с председателя на Комисията по транспорт, информационни технологии и съобщения Халил Летифов.\r\n***\r\nВ 12.50 часа на Терминал 2 на летище „София“ се завръща Ръководителят на 26-та Национална Антарктическа Експедиция и Директор на Българския Антарктически Институт проф. дн Христо Пимпирев.\r\n***\r\nОт 13.30 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 16.00 часа в Централната софийска синагога, ОЕБ „Шалом“ ще даде пресконференция, на която ще бъдат обявени  годишният календар със събития в цялата страна, инициативата „75 години – Незабравените лица на спасението“ и издаването на книга с имената и историите на неизвестните български спасители; предстоящото издание на първа по рода си книга за историята на българската еврейска общност; кампанията #WeRemember на Световния еврейски конгрес по повод 27 януари – Международния ден за възпоменание на Холокоста; откриване на петицията „Да кажем НЕ на езика на омразата в българските медии“.\r\n***\r\nОт 18.30 часа от площад „Независимост“ и ще тръгне по жълтите павета граждани ще протестират в защита на Национален парк „Пирин“. \r\n***\r\nОт 19.00 часа в Дома на киното, Посолството на Република Азербайджан ще бъде домакин на вечер на азербайджанското кино в рамките на Sofia MENAR Film Festival.\r\n***\r\nОт 09.00 часа в храм „Св. Атанасий Велики“, пловдивският митрополит Николай ще отслужи Архиерейска света Литургия. \r\n***\r\nОт 09.30 часа в Районен съд-Асеновград ще се гледа делото срещу Борис Р., обвинен в противозаконно повреждане на чужда недвижима вещ - помещение за търговска дейност.\r\n***\r\nАсеновград ще отбележи тържествено 140-тата годишнина от Освобождението на града от турско робство. Тържественото честване ще започне в 12.00 часа с поклонение пред паметника на генерал Виктор Дандевил. От 17.30 часа в Исторически музей-Асеновград ще се състои откриването на гостуващата изложба „Нашето Освобождение“ на Военноисторически музей – Плевен.\r\n***\r\nОт 16.30 до 18.00 часа в централата на ПП ГЕРБ (ул. „Конт Андрованти” 5) общинският съветник Антон Вечерников ще има приемен ден с граждани.\r\n***\r\nОт 19.30 часа в Културен център „Морско казино“, Академията за млади дами в Бургас организира събитие  на тема „Моите права“. \r\n***\r\nОт 09.00 часа в храм „Св. Атанасий“, Негово Високопреосвещенство Варненският и Великопреславски митрополит Йоан ще оглави празнична Архиерейска св. Литургия. От 18.00 часа в храма ще се проведе среща – разговор с архимандрит Максим, който е предстоятел на храм „Св. Архангел Михаил” в Таксиархис - Република Гърция.\r\n***\r\nОт 14.00 до 16.00 часа в офиса на ПП ГЕРБ (ул. „Георги Бенковски” №1), общинският съветник Веселин Ангелов ще има приемен ден.\r\n***\r\nОт 11.00 часа в зала 302 в Община Велико Търново ще се състои пресконференция във връзка с предстоящия спектакъл на сцената на МДТ „Константин Кисимов“, с който ще бъде отбелязано настъпването на Китайската Нова година. \r\n***\r\nОт 18.00 часа на пл. „Майка България\" ще се проведе протест в защита на Национален парк „Пирин\".  \r\n***\r\nОт 13.00 часа в Регионалния пресклуб на БТА ще се състои пресконференция на тема „Проблемите в Българската православна църква и причините за тях“. \r\n***\r\nОт 15.00 часа в Регионалния пресклуб на БТА ще се състои пресконференция на Сдружение Свободен младежки център по проект CB007.22.1.012 “Youth Riders“ (Младежки пътници), финансиран по Програма ИНТЕРРЕГ-ИПА България-Сърбия.\r\n***\r\nОт 10.00 часа в Конферентна зала на Община Враца, екипът по управление и изпълнение на проекти Енергийна ефективност в многофамилни жилищни сгради в гр. Враца - Проект 1 и Проект 2 организира пресконференция във връзка с реализацията на двата проекта.\r\n***\r\nОт 09.30 часа в Детска градина № 24 ще се играе куклен спектакъл „Косе Босе“ на Държавен куклен театър „Дора Габе“.\r\n***\r\nОт 13.15 часа в Регионална библиотека „Дора Габе“ ще се състои литературно четене с драматизация „Ала в приказките всичко е възможно“ по повод 390 години от рождението на Шарл Перо.\r\n***\r\nОт 15.00 часа в кабинета на председателя на Общински съвет ще се проведе пресконференция по повод предстоящо заседание .  \r\n***\r\nОт 17.30 часа в Художествена галерия „Владимир Димитров – Майстора” ще бъде открита изложба живопис на Димитър Стоименов. \r\n***\r\nОт 11.00 часа Окръжният съд в Пазарджик гледа делото срещу кмета на Община Белово Костадин Варев.\r\n***\r\nОт 18.30 до 20.30 часа на площад „Константин Величков“ ще се състои втори протест под мотото „Пазарджик: Да защитим Пирин, да защитим България!“, като част от националния протест „Да спасим Пирин!“.\r\n*** \r\nВ 11.00 часа с поклонение и поднасяне на цветя пред паметника на Райна Княгиня и в къщата-музей, ще бъдат отбелязани 162 години от рождението и.\r\n***\r\nОт 09.30 часа в зала 10 на Окръжен съд-Пловдив ще се гледа делото, образувано по жалба на подсъдимия и протест на Окръжна прокуратура – Стара Загора, с която подсъдимият Христо Тиляшев е признат за виновен в причиняване на смърт по непредпазливост и причиняване на телесни повреди на четири лица. \r\n***\r\nОт 10.00 часа в зала 1 на Окръжен съд-Пловдив ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nВ 18.30 до 20.00 часа на площад „Съединение“ в града ще се състои трети протест в защита на Национален парк „Пирин“. \r\n***\r\nОбщинските съветници от ГЕРБ в град Пловдив ще проведат приемни с гражданите: Петър Попов и Ясен Михайлов от 17:30 до 19:00 часа в офиса на ГЕРБ в район „Западен” на ул.  „Царевец” № 9; Гошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А. \r\n***\r\nОт 17.30 часа в зала „Сирак Скитник“ ще бъде представена изложбата „София комикс експо 2017“. \r\n*** \r\nОт 10.30 часа в сградата на Община Смолян, ще се проведе пресконференция на тема „Данъчно-осигурителна кампания 2018“ .  \r\n*** \r\nОт 11.30 часа в Зала 115 на Областна администрация – Смолян ще се проведе пресконференция, на която ще бъде предоставена информация във връзка с промени в социалното законодателство и оказана подкрепа на лица и семейства от дирекциите „Социално подпомагане“ в област Смолян през 2017 г. \r\n***\r\nОт 19.00 часа в Драматичния театър ще се играе постановката „Голям колкото малка ябълка“ от Петър Анастасов. \r\n***\r\nОт 13.00 часа в Пресклуба на БТА в Шумен ръководителя на школата \"А и Б\" Бисерка Йовчева ще представи участието на шуменските информатици на олимпиада в Казахстан. \r\n***\r\nОт 14.00 часа  в VI-то ОУ ще се състои заседание на ПК „Просвета, образование и наука.", "date": "2018.01.18", "title": "Предстоящи събития в страната за 18 януари (Агенция „Фокус“)"}
{"url": "http://www.focus-news.net/news/2018/01/18/2478413/ekspert-evraziya-politikata-na-rusiya-v-blizkiya-iztok-prez-2018-godina-stsenariiriskove-vazmozhnosti.html", "text": "Изминалата 2017 година беше доста успешна за руската политика в Близкия Изток. И военната кампания в Сирия, заедно с преговорния процес, и отношенията с Египет, със Саудитска Арабия, Турция и Иран – всичко се развива достатъчно успешно през цялата година. В резултат, Русия стана играч, с който е по-добре да се сътрудничи, отколкото да се влиза в активна конфронтация. Едновременно с повишения си статут и влияние в Близкия Изток, подобно положение налага на Москва и тежък товар от отговорности за своите действия и политика в региона. Очакванията от страна на традиционните играчи неизбежно ще растат, което ще направи последствията от неуспехите и разочарованията крайно болезнени. Освен това, непростото икономическо положение на Русия не помага за разширяването на влиянието й в региона. Кремъл е наясно с това и се старае да поставя своята политика най-вече върху съображения за обезпечаване на сигурността на своята страна и икономическите интереси от проектите в енергетиката, атомната сфера и военно-техническото сътрудничество, пише руският геополитически портал „Експерт Евразия“.Сирия\r\nПрез 2017 година Русия постави началото на доста ефективно функциониращ формат на сирийските преговори в Астана, които позволиха на страната да стигне до споразумения за образуване на четири зони за деескалация, да намали съществено нивото на насилие и да заложи основите на бъдещия политически процес.\r\nМосква успа да минимизира негативното участие в конфликта на САЩ и Саудитска Арабия за сметка на техните собствени проблеми: Вашингтон и до момента няма ясен план относно Сирия, а Рияд е зает с войната в Йемен и противоречията между страните в района на Персийския залив.\r\nРусия успя да се установи трайно в две военни бази: военновъздушна в Латакия и военноморска в Тартус. Освен това, активната фаза на бойните действия в Сирия  успешно върви към своя край и основното внимание вече ще е фокусирано върху политическия процес. Но всичко това в никакъв случай не опростява конфликта.\r\nПолитическата фаза на противоборство носи още повече рискове за Русия, отколкото военната. Въпреки убеждението на мнозина, Москва няма пълен контрол над действията на своите съюзници.\r\nПравителството на Асад и Иран се смятат за победители и нямат намерение да правят сериозни отстъпки на опозицията. Иран, вложил огромно количество ресурси във войната, не иска да отстъпва, за да угоди на интересите на САЩ, Израел и Саудитска Арабия. В тази ситуация Кремъл ще трябва да засили натиска, както над Дамаск, така и над Техеран, за да повлияе на тяхната договороспособност, което, естествено, няма да им се хареса. Същевременно, те лесно могат да саботират всеки руски план за политическо разрешение и на Москва ще й е крайно трудно да се договори с тях. В резултат от това, Русия може да изпадне в ситуация да изглежда като страна, неспособна да взаимодейства ефективно със своите съюзници.\r\nОсвен това, през 2018 година се очаква да се обсъдят най-важните въпроси: това са политическата и конституционната реформа, изборите, съдбата на Асад, възстановяването на страната, ролята на кюрдите в политическата система, присъствието на чуждестранни сили на територията на Сирия и т.н. Ефективното им решение ще бъде крайно сложна задача. А ако няма резултат, то все повече играчи ще решат, че Русия не може да се справи с конфликта.Турция\r\nВ течение на 2017 година отношенията между Русия и Турция бяха напълно възстановени след инцидента през есента на 2015 година.\r\nЗа една година Путин и Ердоган проведоха седем срещи, което подчертава нивото на динамиката в двустранните отношения. Страните реализират големи съвместни проекти – „Турски поток“ и строителството на АЕЦ „Аккую“. В края на декември завърши подписването на всички необходими документи за покупката на четири дивизиона зенитно-ракетни комплекси С-400 „Труимф“ за 2,5 млрд. долара, чиято доставка е планирана за март 2020 година.\r\nТурция е част от преговорния процес в Астана, а от неотдавна и в новия формат – Русия, Турция, Иран. Тристранната среща на върха се проведе в Сочи и лидерите планират и в бъдеще да използват този формат за обсъждане на Сирия.\r\nНезависимо от това, между Москва и Анкара има достатъчно разногласия за Сирия: започвайки от подкрепата за Асад и радикалните групировки в Идлиб и завършвайки с кюрдския въпрос.\r\nВоенното присъствие на Турция в Северна Сирия и нейните планове да предотврати, използвайки всички възможни средства, образуването на кюрдска автономия на своите южни граници могат да станат причина за потенциални разногласия между Москва и Анкара.Египет\r\nРуско-египетските отношения се развиват устойчиво от 2013 година, когато в Египет беше свален президентът Мохамед Морси. От 2014 г. лидерите на двете страни проведоха седем срещи (две през 2017 година). Москва и Кайро завършиха подписването на всички необходими документи за строителството на първата в Египет атомна електроцентрала на стойност $25 млрд. Освен това,страните имат няколко многомилиардни военни контракта.\r\nВ края на ноември 2017 година Русия и Египет подготвиха проект за споразумение за съвместно използване на въздушното пространство и летищата на военната авиация на своите страни. Ако това споразумение бъде подписано през 2018 г., то ще създаде юридическа база за използване на въздушното пространство и базите в Египет от руската военна авиация.\r\nТова ще позволи увеличаване на военното присъствие на Русия в Северна Африка и ще има голямо влияние върху конфликтите в региона и най-вече в Либия.\r\nСкорошната терористична атака в египетска джамия повишава шансовете за по-нататъшно развитие на антитерористичното сътрудничество между двете страни и подписването на гореспоменатото споразумение. Оценявайки сирийския опит на Русия, Египет вижда, че Москва има какво да предложи на Кайро в рамките на борбата с терористите.\r\nОтчитайки, че активната военна фаза на сирийския конфликт отива към своя край, Русия може да се активизира и в други части на региона и Египет е отлично място да започне това. За последната година имаше няколко съобщения за това, че Русия вече е разместила неголяма група спецназ и военни съветници в Сиди-Барани, в близост до границата с Либия.\r\nНапълно е възможно през 2018 година Москва и Кайро да обсъдят сериозно възможностите за разширяване на военното сътрудничество и Русия може да получи достъп до египетската военна инфраструктура.\r\nИ отново в Египет е вратата към Либия, където Москва иска да играе конструктивна роля в разрешаването на ситуацията и връщането на загубените контракти.\r\nСъщо така, през 2018 година Русия и Египет трябва да се договорят за възстановяването на директните въздушни съобщения между страните, които бяха прекъснати през октомври 2015 година. Директните полети до Кайро трябва да бъдат възобновени още през първите месеци на 2018 г., което не може да се каже за тези до туристическите центрове – Шарм аш Шейх и Хугарда – особено, отчитайки неотдавнашните терористични нападения в Египет. В резултат, Москва запазва лост за влияние над Кайро, който може да помогне Египет да бъде удържан от прибързани действия, не отговарящи на интересите на Русия.Саудитска Арабия \r\nБез да се отличават с топлота, отношенията между Русия и Кралството започнаха да се подобряват през 2015 година, което съвпадна по време с глобалното намаляване на цените на петрола и изпращането на руски военен контингент в Сирия.\r\nВ резултат, през октомври 2017 година се състоя историческа визита на краля на Саудитска Арабия в Москва. Благодарение на това, страните започнаха плътна и доста успешна координация по енергийната тема, в ход е реализацията на редица инвестиционни проекти на Кралството в Русия (планира се в руската икономика да бъдат вложени $10 млрд.), водят се преговори за военно-техническо сътрудничество.\r\nМосква разбира важността на отношенията със Саудитска Арабия, която от 2011 година стана най-силният арабски играч в региона. Саудитска Арабия също признава нарасналото влияние на Русия в региона и е готова да се съобразява с него.\r\nПовратният момент тук стана изпращането на руски военен контингент в Сирия. Това убеди мнозина в Близкия Изток, че Русия действително е един от ключовите играчи. Още повече, че близките отношения между Москва и Техеран и тяхното взаимодействие в региона заставят Рияд да гради комуникационни канали с Кремъл, за да има посредник за разговори с Иран.\r\nВ резултат от това, се откроява тенденцията, традиционните партньори на САЩ да започват да отделят голямо внимание на своите не толкова типични съюзници.\r\nПосещението на крал Салман в Москва потвърждава ролята на Русия като ключов играч на международната арена и в региона на Близкия Изток, а също така изпраща сигнал до други традиционни партньори на САЩ, че с Русия може и трябва да се градят конструктивни отношения.\r\nЗаедно с това, не трябва да се забравя, че развитието на подобни отношения на традиционните партньори на Вашингтон с Москва ще се случва само при едно условие – те не трябва да са в ущърб на отношенията им със САЩ.\r\nВ резултат, през 2017 година Русия потвърди своите намерения да разшири влиянието си в Близкия Изток за сметка на грешките на САЩ. Но с увеличаването на влиянието на Москва в региона, нейната отговорност ще расте пропорционално на очакванията на регионалните играчи. Затова, ако през 2018 година Русия не успее да оправдае възложените на нея очаквания или не постигне резултати в Сирия, Либия или в палестино-израелските отношения, това ще нанесе удар по нейния имидж. В тази ситуация Москва рискува да загуби своите позиции в региона.\r\nПревод и редакция:", "date": "2018.01.18", "title": "„Експерт Евразия“: Политиката на Русия в Близкия Изток през 2018 година: сценарии,рискове, възможности"}
{"url": "http://www.focus-news.net/news/2018/01/18/2478414/reuters-turski-konsortsium-e-predlozhil-da-postroi-letishte-vav-vlyora.html", "text": "Турски консорциум е предложил да построи летище в албанския град Вльора, заяви министър-председателят на Албания Еди Рама в сряда, предава Reuters.\r\nПриятелят на турския президент Реджеп Таийп Ердоган Рама, чийто избирателен район е Вльора, отдавна иска да построи аеропорт в югозападния крайбрежен град.\r\n„Имаме официално запитване за голяма стратегическа инвестиция (там)“, сподели Рама чрез съобщение в социална медия, добавяйки, че строителството може да започне още през юни т.г.\r\nМинистерството на инфраструктурата на страната съобщи, че офертата от Ченгиз Кънстръкшън, Кайлон Кънстръкшън и Колин Кънстръкшън е доброволна.\r\n„Трябва да образуваме специална група, която да изучи техническите детайли на предложението и да го проследи за съвместимост с наличната юридическа база“, заяви говорител на ведомството.\r\nОт инфраструктурното министерство не уточниха колко може да е голямо летището или колко може да струва.\r\nПревод и редакция:", "date": "2018.01.18", "title": "Reuters: Турски консорциум е предложил да построи летище във Вльора"}
{"url": "http://www.focus-news.net/news/2018/01/18/2478415/tass-komandvashtiyat-vms-na-nato-smyata-che-rusiya-se-gotvi-za-sapernichestvo-v-morskite-prostranstva.html", "text": "Русия се готви за интензивно съперничество в морските пространства. Такова мнение изрази в сряда командващият Военноморските сили (ВМС) на НАТО британският вице-адмирал Клайв Джонстън, по време на изказването си пред Атлантическият съвет, предава ТАСС.\r\n„В момента преживяваме период на такова съперничество по море, каквото не сме наблюдавали по-рано. Русия се готви за период на интензивни предизвикателства и Китай прави същото. Това само подчертава важността от съхраняването на военноморската мощ в стратегията на НАТО“, посочи вицеадмиралът.\r\nСпоред неговите думи, „Русия използва добре отварящите й се възможности, например тази в Сирия“. „В сферата на разузнаването ние виждаме, че руснаците действат по целенасочено, агресивно, открито и близо до нашите домове, от когато и да било по-рано и това малко ни нервира“, заяви Джонстън. „Трябва да се приспособим към това, как Русия започва да разполага своите фигури на шахматната дъска – разузнавателни кораби, бойни кораби, подводници“, смята той.\r\nВ същото време Джонстън призова да се реагира по-спокойно на руските военни учения. „В пресата имаше много публикации, че тези учения  всъщност са репетиция за нападение“, отбеляза той. „Мисля, че трябва да подхождаме по-сдържано в оценките и да не изобразяваме руснаците като триметрови великани. ... Те са същите като нас и на тях също им се налага да решават проблеми с недостига на ресурси“.\r\n„Ако погледнем техните учения, проведени през последните няколко месеца, то не можем да не отбележим тяхната способност, показана всеки един път, да задействат значителни сили на големи разстояния“, добави вицеадмиралът. Той отбеляза, че се безпокои от ситуацията в Балтийско и Черно море. „Има страни, които мислят, че Балтийско море е най-важният регион и че ако там се случи нещо, ще сме изправени пред реален проблем, с което мога да се съглася: невъзможно е да влезем в това море, нито да излезем“, подчерта вицеадмиралът.\r\nЩо се касае до Черно море, то в този район, както смята Джонстон, „върви процес на преобразувания“. „Ние пристъпихме към увеличаване на своите военни възможности в Черно море – за последните 18 месеца увеличихме с три пъти своето присъствие. Започваме да разбираме по-добре ситуацията там“, заяви той.\r\nПревод и редакция:", "date": "2018.01.18", "title": "ТАСС: Командващият ВМС на НАТО смята, че Русия се готви за съперничество в морските пространства"}
{"url": "http://www.focus-news.net/news/2018/01/18/2478416/bloomberg-reks-tilarsan-obeshta-che-amerikanskata-armiya-shte-ostane-v-siriya.html", "text": "Държавният секретар на САЩ Рекс Тилърсън обеща, че американската амрия ще остане в Сирия и в бъдеще, за да се противопоставя на „Ислямска държава“, „Ал Кайда“ и Иран, въпреки че призова за търпение спрямо президентът на страната Башар Асад, предава Bloomberg.\r\nВ реч пред Института Хувър на Станфордския универститет в Калифорния, в сряда, Тилърсън призова за по-близко сътрудничество с Русия, с цел да бъде избегнат евентуален конфликт в „зоните за деескалация“. Освен  това, той предложи финансова и дипломатическа помощ в „освободените райони“ за възстановяване на засегнатите от войната части от Сирия.\r\n„Отговорната промяна не може да настъпи толкова бързо, колкото на някои им се иска, а по-скоро чрез постепенен процес на конституционна реформа и избори под егидата на ООН“, заяви Тилърсън, добавяйки, че свалянето на Асад в бъдеще е неизбежно. „Нашата военна мисия в Сирия ще остане според условията на място, с цел да осигури, че „Ислямска държава“ няма да се появи отново“.\r\nРечта на държавния секретар, според американската агениця, представлява най-ясната артикулация на решимостта на администрацията на Доналд Тръмп да запази военното присъствие на САЩ в Сирия, където Асад е успял да консолидира хватката си след военната интервенция на Русия през 2015 година, осъществена по негова молба. Според данни на Пентагона, през декември в Сирия са се намирали около 2 хиляди американски войници, както и дипломатическо присъствие в градове като Кобани. Въпреки това, според Bloomberg, Вашингтон е бил ням свидетел как мирните преговори за Сирия, организирани от Русия, са оставили Западните сили като странични наблюдатели на процеса.\r\nВ противоречие с американската позиция, Русия смята, че Асад трябва да остане на власт и критикува САЩ за това, че се стреми към „промяна на режима“. Посланикът на Москва в Сирия заяви миналия месец, че не вижда причина защо Асад „да не участва в президентски избори и евентуално да спечели пореден мандат“.\r\nНезависимо от това, Тилърсън заяви, че крайната цел на Вашингтон е да доведе ситуацията до избори, след които сирийците у дома и в чужбина да осъмнат с ново правителство и да започнат да градят страната си наново.\r\nДържавният секретар посочи, че политиката на САЩ спрямо Сирия е различна от тази на бившия президент на страната Барак Обама. Той определи изтеглянето на американските войски от Ирак като грешка.\r\n„Не можем да повторим грешката от 2011 година“, подчерта Тилърсън. „Преждевременното изтегляне от Ирак позволи на „Ал Кайда“ да оцелее и в последствие да се превърне в „Ислямска държава“.\r\nПревод и редакция:", "date": "2018.01.18", "title": "Bloomberg: Рекс Тилърсън обеща, че американската армия ще остане в Сирия"}
{"url": "http://www.focus-news.net/news/2018/01/18/2478417/the-guardian-tereza-mey-i-emanyuel-makron-shte-podpishat-nov-granichen-dogovor-za-kale.html", "text": "Президентът на Франция Еманюел Макрон и министър-председателят на Великобритания Тереза Мей ще подпишат нов договор в четвъртък, увеличаващ приноса на Лондон за предотвратяване на влизането на мигрантите от Кале в Обединеното кралство, чрез пресичане на тунела под Ламанша и ускоряване на процеса за даване на убежище на бежанците, искащи да потърсят спасение във Великобритания, пише британското левичарско издание The Guardian.\r\nСпоразумението цели да подобри Договора Токе, подписан през 2003 година, който мести границата на Великобритания във Франция. Той продължава да е в сила.\r\nДвамата лидери ще анонсират и по-близко сътрудничество в отбраната, сигурността и културния обмен. \r\nТози последен елемент от 35-ата англо-френска среща на върха ще бъде проведен във Военната академия Сендхърст и беше описан като „много символичен“ за двете страни.\r\nПревод и редакция:", "date": "2018.01.18", "title": "The Guardian: Тереза Мей и Еманюел Макрон ще подпишат нов граничен договор за Кале"}
{"url": "http://www.focus-news.net/news/2018/01/18/2478418/morning-star-rafael-korea-napusna-partiyata-koyato-oglavyavashe-dokato-beshe-prezident-na-evkador.html", "text": "Бившият президент на Еквадор Рафаел Кореа напусна социалистическият „Държавен съюз“ (Pais Alliance), на който беше начело в продължение на 10 години, докато беше президент на страната, пише британското ляво издание Morning Star.\r\nКореа подаде оставката си във вторник, съобщи евкадорският телевизионен канал Telesur.\r\nМиналата година той влезе в конфликт със своя наследник, настоящият президент Ленин Морено, заради това, че подкрепи обвиненията в корупция срещу вицепрезидента Хорхе Глас.\r\nТогава Кореа определи Морено като „предател“ и „вълк в овча кожа“, който е инфилтрирал „Държавния съюз“.\r\nБившият президент заяви, че повече от двадесет други депутати напускат партията заедно с него, включително няколко високопоставени.\r\nРафаел Кореа беше сред основателите на „Съюза“ през 2006 година и го поведе към победа в президентските избори през следващата година.\r\n„Днес, на 11-ата годишна на Гражданската революция, предателите ни се отблагодариха с кражбата на „Държавния съюз““, написа бившият държавен глава в социалната мрежа Туитър.\r\n„Могат да ни отнемат „Съюза“, но не могат да ни лишат от нашите убеждения. Въпреки болката, това само ще ни направи по-силни“, написа още той.\r\nПревод и редакция:", "date": "2018.01.18", "title": "Morning Star: Рафаел Кореа напусна партията, която оглавяваше, докато беше президент на Евкадор"}
{"url": "http://www.focus-news.net/news/2018/01/18/2478419/the-daily-express-izborite-v-italiya-sa-seriozna-politicheska-zaplaha-za-bryuksel-predupredi-evrokomisar.html", "text": "Предстоящите избори в Италия представляват сериозен „политически риск“ за стабилността на Европейския съюз, според Европейският комисар по икономическите и финансовите въпроси Пиер Московичи, докато евроскептичните партии продължават да водят според последните проучвания на общественото мнение, пише британското евроскептично издание The Daily Express.\r\nМосковичи призна, че резултатите от предстоящите на 4 март избори „са несигурни“, докато страховете в Брюксел растат, че увеличаващата се популярност на евроскептичните партии в Съюза може да доведе до сериозни последици в Италия.\r\nИ „Движението пет звезди“, което в момента води в анкетите, и „Северната лига“, младши партньор в дясноцентристка коалиция, от години призовават за провеждане на референдум за излизане от еврото, и изобщо от ЕС и изразяват открит скептицизъм към идеята за по-близки връзки с Брюксел.\r\nУправляващата в Италия Демократическа партия е единственият проевропейски участник в предстоящите избори, но постоянните вътрешни конфликти през последните месеци я дестабилизираха.\r\nЛидерът й, Матео Ренци, който пое управлението отново, след като подаде оставка през декември 2016 година, когато избирателите отхвърлиха конституционната му реформа на референдум, не е популярен и често е определян като „бита карта“ и \"политически труп\".\r\nМосковичи призна, че Брюксел наблюдава политическата ситуация в Италия с интерес. Той заяви: „Италия се готви за големи избори, чийто изход е несигурен. Какво управляващо мнозинство ще се роди след изборите? С каква програма? С какви европейски ангажименти?“\r\nФантастичният държавен дълг на страната е един от главните фактори за увеличаващия се евроскептицизъм и независимо от това, че предприетите мерки вече доведоха до леко намаляване на задълженията, Банката на Италия разкри през октомври, че правителството дължи впечатляващите 2,3 трилиона евро.\r\nКато третата по големина икономика в ЕС, проблемите около дълга на Италия могат да имат далекоидущи последствия за Брюксел.\r\nПревод и редакция:", "date": "2018.01.18", "title": "The Daily Express: Изборите в Италия са сериозна политическа заплаха за Брюксел, предупреди еврокомисар"}
{"url": "http://www.focus-news.net/news/2018/01/18/2478420/the-independent-britanskiyat-parlament-prie-zakona-za-izlizane-ot-es-v-oglushitelna-pobeda-za-tereza-mey.html", "text": "Камарата на представителите (долната камара на парламента) прие проектозаконите за излизане на Великобритания от Европейския съюз, което може да се смята за поредна победа на премиера на страната Тереза Мей, пише британското ляво-либерално издание The Independent.\r\nДепутатите одобриха ключовия Закон за (излизане от) Европейския съюз с 324 на 295 гласа, на трето четене, като правителството отхвърли няколко предложения за поправки по време на маратонско двучасово гласуване.\r\nМинистърът по въпросите на Брекзит Дейвид Дейвис заяви, че Законът, който превръща европейските закони в британски е много важен „в подготовката на страната за историческия момент“ на излизане от ЕС.\r\nНеговият коментар беше отговор на направеното по-рано предупреждение от бившия министър от правителството Джъстин Грийнинг, че Брекзит „няма да е устойчив“, ако не е от полза за младите хора.\r\nГрийнинг, която напусна кабинета, след като отказа да бъде преместена от поста си на министър на образованието, по време на последните кадрови промени в британското правителство, добави, че идните поколения депутати ще се опитат „да подобрят или отменят“ това, което сегашната „кохорта“ приеме.\r\nБританските депутатите са прекарали повече от 80 часа в дебати около Закона, включително за повече от 500 поправки и нови клаузи.\r\nДокументът ще бъде разгледан от Камарата на лордовете (горната камара на парламента) преди края на януари.\r\nПревод и редакция:", "date": "2018.01.18", "title": "The Independent: Британският парламент прие закона за излизане от ЕС в оглушителна победа за Тереза Мей"}
{"url": "http://www.focus-news.net/news/2018/01/18/2478421/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Камарата на представителите (долната камара на парламента) прие проектозаконите за излизане на Великобритания от Европейския съюз, което може да се смята за поредна победа на премиера на страната Тереза Мей, пише британското ляво-либерално издание The Independent.\r\nДепутатите одобриха ключовия Закон за (излизане от) Европейския съюз с 324 на 295 гласа, на трето четене, като правителството отхвърли няколко предложения за поправки по време на маратонско двучасово гласуване.\r\nМинистърът по въпросите на Брекзит Дейвид Дейвис заяви, че Законът, който превръща европейските закони в британски е много важен „в подготовката на страната за историческия момент“ на излизане от ЕС.\r\nНеговият коментар беше отговор на направеното по-рано предупреждение от бившия министър от правителството Джъстин Грийнинг, че Брекзит „няма да е устойчив“, ако не е от полза за младите хора.\r\nГрийнинг, която напусна кабинета, след като отказа да бъде преместена от поста си на министър на образованието, по време на последните кадрови промени в британското правителство, добави, че идните поколения депутати ще се опитат „да подобрят или отменят“ това, което сегашната „кохорта“ приеме.\r\nБританските депутатите са прекарали повече от 80 часа в дебати около Закона, включително за повече от 500 поправки и нови клаузи.\r\nДокументът ще бъде разгледан от Камарата на лордовете (горната камара на парламента) преди края на януари.\r\n*** Предстоящите избори в Италия представляват сериозен „политически риск“ за стабилността на Европейския съюз, според Европейският комисар по икономическите и финансовите въпроси Пиер Московичи, докато евроскептичните партии продължават да водят според последните проучвания на общественото мнение, пише британското евроскептично издание The Daily Express.\r\nМосковичи призна, че резултатите от предстоящите на 4 март избори „са несигурни“, докато страховете в Брюксел растат, че увеличаващата се популярност на евроскептичните партии в Съюза може да доведе до сериозни последици в Италия.\r\nИ „Движението пет звезди“, което в момента води в анкетите, и „Северната лига“, младши партньор в дясноцентристка коалиция, от години призовават за провеждане на референдум за излизане от еврото, и изобщо от ЕС и изразяват открит скептицизъм към идеята за по-близки връзки с Брюксел.\r\nУправляващата в Италия Демократическа партия е единственият проевропейски участник в предстоящите избори, но постоянните вътрешни конфликти през последните месеци я дестабилизираха.\r\nЛидерът й, Матео Ренци, който пое управлението отново, след като подаде оставка през декември 2016 година, когато избирателите отхвърлиха конституционната му реформа на референдум, не е популярен и често е определян като „бита карта“ и \"политически труп\".\r\nМосковичи призна, че Брюксел наблюдава политическата ситуация в Италия с интерес. Той заяви: „Италия се готви за големи избори, чийто изход е несигурен. Какво управляващо мнозинство ще се роди след изборите? С каква програма? С какви европейски ангажименти?“\r\nФантастичният държавен дълг на страната е един от главните фактори за увеличаващия се евроскептицизъм и независимо от това, че предприетите мерки вече доведоха до леко намаляване на задълженията, Банката на Италия разкри през октомври, че правителството дължи впечатляващите 2,3 трилиона евро.\r\nКато третата по големина икономика в ЕС, проблемите около дълга на Италия могат да имат далекоидущи последствия за Брюксел.\r\n*** Президентът на Франция Еманюел Макрон и министър-председателят на Великобритания Тереза Мей ще подпишат нов договор в четвъртък, увеличаващ приноса на Лондон за предотвратяване на влизането на мигрантите от Кале в Обединеното кралство, чрез пресичане на тунела под Ламанша и ускоряване на процеса за даване на убежище на бежанците, искащи да потърсят спасение във Великобритания, пише британското левичарско издание The Guardian.\r\nСпоразумението цели да подобри Договора Токе, подписан през 2003 година, който мести границата на Великобритания във Франция. Той продължава да е в сила.\r\nДвамата лидери ще анонсират и по-близко сътрудничество в отбраната, сигурността и културния обмен. \r\nТози последен елемент от 35-ата англо-френска среща на върха ще бъде проведен във Военната академия Сендхърст и беше описан като „много символичен“ за двете страни.\r\n*** Бившият президент на Еквадор Рафаел Кореа напусна социалистическият „Държавен съюз“ (Pais Alliance), на който беше начело в продължение на 10 години, докато беше президент на страната, пише британското ляво издание Morning Star.\r\nКореа подаде оставката си във вторник, съобщи евкадорският телевизионен канал Telesur.\r\nМиналата година той влезе в конфликт със своя наследник, настоящият президент Ленин Морено, заради това, че подкрепи обвиненията в корупция срещу вицепрезидента Хорхе Глас.\r\nТогава Кореа определи Морено като „предател“ и „вълк в овча кожа“, който е инфилтрирал „Държавния съюз“.\r\nБившият президент заяви, че повече от двадесет други депутати напускат партията заедно с него, включително няколко високопоставени.\r\nРафаел Кореа беше сред основателите на „Съюза“ през 2006 година и го поведе към победа в президентските избори през следващата година.\r\n„Днес, на 11-ата годишна на Гражданската революция, предателите ни се отблагодариха с кражбата на „Държавния съюз““, написа бившият държавен глава в социалната мрежа Туитър.\r\n„Могат да ни отнемат „Съюза“, но не могат да ни лишат от нашите убеждения. Въпреки болката, това само ще ни направи по-силни“, написа още той.", "date": "2018.01.18", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/01/18/2478422/afp-palestinets-zagina-po-vreme-na-sblasatsi-sas-silite-za-sigurnost-na-izrael-na-zapadniya-bryag.html", "text": "Палестинец загина по време на сблъсъци със силите за сигурност на Израел в северната част на Западния бряг на река Йордан в сряда вечерта, съобщиха от Министерството на здравеопазването на Палестинската автономия, предава AFP.\r\nИзраелските органи на ред са влезнали в палестинския град Йенин късно в сряда, заяви очевидец. След това са се разразили сблъсъци, в резултат от които „има няколко пострадали“, според съобщение от израелската полиция.\r\nОт палестинското здравно ведомство заявиха, че името на 22-годишният загинал мъж е Ахмед Ярар.\r\nНай-малко двама араби са арестувани, като сблъсъците продължават и през нощта срещу четвъртък, отново според думите на очевидец.\r\nПревод и редакция:", "date": "2018.01.18", "title": "AFP: Палестинец загина по време на сблъсъци със силите за сигурност на Израел на Западния Бряг"}
{"url": "http://www.focus-news.net/news/2018/01/18/2478423/tass-phenyan-mozhe-da-razpolaga-s-10-20-yadreni-boyni-glavi-spored-eksperti.html", "text": "Пхенян може да има на разположение от 10 до 20 ядрени бойни глави. С такава оценка излязоха на страниците на януарския брой на списание The Bulletin of Atomic Scientists директорът на ядрената информация във Федерацията американските учени Ханс Кристенсен и неговият колега Роберт Норис, предава ТАСС.\r\n„Северна Корея може да е произвела материал способен на ядрено деление в количество, достатъчно за създаването на от 30 до 60 ядрени бойни глави, но е събрала, най-вероятно, от 10 до 20 такива“, отбелязват експерите. „Повече от тях са заряди с мощност от 10 до 20 килотона. Именно такива заряди бяха използвани по време на изпитанията през 2013 и 2016 години“.\r\nСъгласно оценките на МАГАТЕ, за създаването на ядрена бойна глава са достатъчни 8 кг оръжеен плутоний.\r\n„Северна Корея е стигнала до значителен напредък в реализацията на програмата за разработване на ядрено оръжие, провеждайки различни изпитания, както на ядрени заряди, така и на балистични ракети“, пишат експертите. „Само въпрос на време е ,кога Пхенян ще разполага с напълно готов за използване ядрен арсенал, ако вече не разполага“.\r\nСеверна Корея е осъществила 6 подземни изпитания на ядрени устройства. Първото – на 9 октомври 2006 година. Последното – на 3 септември 2017 година, когато мощността на взривения заряд, според мнението на редица аналитици, може да е достигала до 100 килотона.\r\nПревод и редакция:", "date": "2018.01.18", "title": "ТАСС: Пхенян може да разполага с 10-20 ядрени бойни глави, според експерти"}
{"url": "http://www.focus-news.net/news/2018/01/18/2478424/pravda-publikuvaha-tri-stsenariya-za-sanktsionen-superudar-po-rusiya.html", "text": "Министърът на финансите на Русия Антон Силуанов заяви, че американците ще понесат загуби, в случай, че въведат санкции срещу държавния дълг на Русия, пише руското издание „Правда“.\r\nКакто пише списание „Експерт“, анализаторите очакват, че най-вероятно ще бъде избран умерен вариант за нови санкции спрямо Москва.\r\nСпоред думите на Силуанов, чуждестранните инвеститори ще са първите, които ще пострадат от въвеждането на санкции по отношение на руския дълг. При забрана за покупка на руски държавни облигации, чуждестранните купувачи на руски държавен дълг, вложили в него $25 млрд. за последните две години, ще загубят своите доходи.\r\nПо мнението на анализаторите на „Алор Брокер“ има смисъл да се разглеждат „позитивен“, „умерен“ и „негативен“ варианти за развитието на събитията. В първия случай, санкциите ще бъдат разширени изключително за сметка на включени в списъците нови физически и юридически лица. В рамките на този вариант, ограниченията за сделки с руски държавни облигации няма да последват в рамките на февруарския блок.\r\nВ случай на реализация на умерения сценарий, съгласно който ограниченията за операции с руски държавен дълг за нерезиденти ще бъдат въведени така или иначе, но ще се касаят само за нови партиди, което няма да се отрази на икономиката, като цяло.\r\nПървият вариант е разглеждан от експертите като базов, но те не изключват и втория, тъй като става дума за ограничения за операции с дългови задължения на Русия.\r\nНезависимо от това, в ръцете на нерезидентите , към края на 2017 година, се е намирал руски дълг на стойност повече от $37,5 млрд. и в случай, че бъде реализиран най-лошият от трите сценария, по-голямата част от тях ще се окажат на пазара в много кратки срокове, което автоматично ще доведе до финансови загуби за държателите, които ще бъдат принудени ги продават на по-ниски цени от реалните.\r\nВ замисъла си, по-нататъшната санкционната ескалация ще доведе само до загуби за САЩ и ръст за Русия и именно затова има смисъл да се очакват умерени решения, обобщават анализаторите.\r\n„Правда“ по-рано писа за това, че се е появила яснота, какъв може да е отговорът на Русия на американските санкции. Изданието напомня, че става дума за законопроект, който се подготвя в Държавната дума (парламента). До днес, депутатите и чиновниците отказват да разкрият какви ще са мерките, подчертавайки само, че те ще са „болезнени“ за Вашингтон. Съдейки по това, което е известно, във Вашингтон няма да могат да си придадат вид, че руските санкции не влияят на нищо.\r\nПревод и редакция:", "date": "2018.01.18", "title": "„Правда“: Публикуваха три сценария за „санкционен суперудар“ по Русия"}
{"url": "http://www.focus-news.net/news/2018/01/18/2478425/moskvoskiy-komsomolets-ruskiyat-iztrebitel-ot-peto-pokolenie-mozhe-da-se-zabavi-s-oshte-tri-godini.html", "text": "Министърът на промишлеността и търговията на Русия Денис Мантуров в сряда определи срока за завършване на изпитанията на руския изтребител от пето поколение Су-57 (или ПАК ФА – перспективен авиационен комплекс на фронтовата авиация) с нови, специално създадени за него, двигатели. Със стария двигател, далеч не всички специалисти се наемаха да определят Су-57 като самолет от 5-о поколение – в експертните кръгове това се смяташе за малко преждевременно. И ето, че сега, накрая, стана ясно, колко още руските Военно-космически сили трябва да чакат този самолет. Според думите на Мантуров, „вторият етап от изпитанията на двигателя могат да продължат около три години“, пише руското издание „Московский комсомолец“.\r\nКогато най-новият руски изтребител се издигна във въздуха за първи път – а това се случи през 2010 година – той летеше с двигатели АЛ-41Ф1. Именно с него е снабден и изтребителят от поколение „4++“ Су-35. Именно затова, редица авиационни експерти постоянно твърдяха, че да се говори за 5-о поколение руска бойна авиация все още е рано.\r\nИ тук трябва да се подчертае, че двигателят на всеки самолет е една от най-технически сложните негови части. Конструкторите обичат да казват: когато за машината е направен нов двигател, това значи, че новият самолет е на 60%, ако не и повече, готов.\r\nРуският Су-57 получи нови двигатели съвсем неотдавна. Първият 17-минутен полет с новото задвижване той извърши на 5 декември 2017 година. Оценявайки го, Денис Мантуров тогава каза, че ПАК ФА е потвърдил големия потенциал на руското авиостроене, способно да създава високоинтелектуални модерни системи – уникален планер, иновационна цифрова техника и нови двигатели.Справка: \r\nСу-57 е перспективен руски многофункционален изтребител от пето поколение, разработен от Военно конструкторско бюро Сухой. До август 2017 година самолетът беше известен под заводския си индекс Т-50. Самолетът е разработен, за да замени в руските ВВС тежкия изтребител Су-27. За експортни доставки, на базата на Су-57, съвместно с Индия се планира създаване на експортна модификация на самолета с обозначение „FGFA“ (Fifth Generation Fighter Aircraft). Първият полет на самолета беше осъществен на 29 януари 2010 година.\r\nПревод и редакция:", "date": "2018.01.18", "title": "„Москвоский комсомолец“: Руският изтребител от пето поколение може да се забави с още три години"}
{"url": "http://www.focus-news.net/news/2018/01/18/2478426/ria-novosti-voyna-s-rusiya-bi-dovela-do-kraya-na-shvedskata-natsiya-zayavi-bivshiyat-poslanik-na-shvetsiya-v-rusiya.html", "text": "Бившият посланик на Швеция в Русия Свен Хирдман, в своя статия, публикувана във вестник Vestmanlands Läns Tidning, призова към повишаване на нивото на доверие между руското и шведското общества, предава РИА Новости.\r\nДипломатът отбелязва, че в Швеция е силно разпространено мнението, че Русия е агресивна държава, която представлява заплаха за съседните страни. Хирдман определя като грешна подобна гледна точка. Освен това, той посочва, че изказванията за „руска заплаха“ са опасни, защото променят дружелюбното отношение на Русия към Швеция.\r\nБившият посланик изрази мнение, че въоръжен конфликт с участието на Русия ще има катастрофални последствия за всички въвлечени страни. В частност, Хирдман подчертава, че война с Русия би довела до края на шведската нация.\r\nВъв връзка с това, дипломатът призовава да се повиши степента на доверие между Москва и Стокхолм. Също така, той предупреждава шведските власти да не бойкотират Русия във връзка с предполагаеми нарушения на международното право заради Крим и Украйна.\r\n„Ние (Швеция) трябва да предприемем всички възможни мерки за намаляване на нивото на напрежение между две велики държави, а не да подпомагаме неговото засилване, следвайки безкритично външната политика на САЩ“, резюмира дипломатът.\r\nСвен Хирдман оглавява шведската дипломатическа мисия в Русия в периода от 1994 до 2004 година.\r\nПревод и редакция:", "date": "2018.01.18", "title": "РИА Новости: Война с Русия би довела до края на шведската нация, заяви бившият посланик на Швеция в Русия"}
{"url": "http://www.focus-news.net/news/2018/01/18/2478427/bloomberg-kristin-lagard-prizova-germaniya-da-uvelichi-publichnite-si-razhodi-zashtoto-ima-golyam-targovski-profitsit.html", "text": "Генералният директор на Международния валутен фонд (МВФ) Кристин Лагард призова Германия да увеличи правителствените разходи за насърчаване на растежа, отбелязвайки, че сегашният търговски профицит на страната е прекалено голям, предава Bloomberg.\r\nМВФ вижда „изключително основателни причини“ най-голямата европейска икономика да се възползва от бюджетния си излишък и да направи повече инвестиции в обществената инфраструктура, като пътища и железопътни линии, заяви Лагард в сряда, чрез съобщение в своя блог. Тя добави, че правителството на трябва да се страхува да влезе в дефицит. Изпълнителният директор на МВФ също посъветва Германия да харчи повече за реформи, които биха позволили на жените да се върнат на работа, като например, да строи повече детски градини.\r\n„Нашата гледна точка е, че по-високият растеж в дългосрочен план ще подобри просперитета, помагайки да се намалят негативите от застаряващото население“, заяви Лагард, отбелязвайки, че фискалното състояние на нацията е здравословно и нивата на публичния дълг падат бързо.\r\nЛагард отново повтори позицията на „Фонда“, че сегашният търговски профицит на Германия е прекалено голям. В годишния си доклад за търговските дисбаланси, МВФ откри, че за 2016 година, Германия е с най-висока печалба, възлизаща на $289 милиарда. „Трябва да попитаме защо германските домакинства и компании спестяват толкова много и инвестират толкова малко и каква политика може да разреши този проблем“, заяви генералният директор на МВФ.\r\nСред критиците на германските печалби е и президентът на САЩ Доналд Тръмп, който се оплака от „огромната“ търговска печалба на Германия в обмена със САЩ, но все пак той остана по-резервиран в критиките си към Берлин, отколкото към Пекин.\r\nЛагард приветства предварителното споразумение за формиране на правителство с Германската социалдемократическа партия (ГСДП), което канцлерът на Германия Ангела Меркел анонсира миналата седмица. Подкрепата на Берлин за икономическите реформи в еврозоната е ключова, подчерта тя.\r\nПревод и редакция:", "date": "2018.01.18", "title": "Bloomberg: Кристин Лагард призова Германия да увеличи публичните си разходи, защото има голям търговски профицит"}
{"url": "http://www.focus-news.net/news/2018/01/18/2478428/bsp-vnese-vot-na-nedoverie-kam-kabineta-zaradi-nevazmozhnostta-mu-da-se-spravi-s-koruptsiyata-obzor.html", "text": "ПГ на „БСП за България“ внесе в деловодството на Народното събрание вот на недоверие към кабинета „Борисов“ 3. Проекторешението е подписано от всички 80 народни представители от парламентарната група на партията.  Поводът за искането за гласуване на вот на недоверие е невъзможността на избраното на 4 май 2017 г. правителство с министър-председател Бойко Борисов да се справи с основния проблем пред българската държавност – корупцията. В мотивите си опозицията посочва още, че предложеният проект на решение не е самоволен опозиционен акт, а необходимост и се основава на разбирането, че корупцията е пропила цялата държава; че правителството на ГЕРБ и „Обединените патриоти“ не само не може, но и не иска да преустанови този процес; че правителство, което не се справя с този кардинален проблем, фактически е загубило правото си да управлява. Според БСП фактът, че корупцията властва в България, не се нуждае от доказване. От ПГ на „БСП за България“ посочват, че за деветте месеца, през които е на власт, правителството на Бойко Борисов е употребило повече енергия да обяснява, че корупцията е несъществуващ проблем, отколкото да ѝ се противопоставя. Според БСП за сметка на своето бездействие по отношение на действащите корупционни схеми, през краткия период на съществуването си поредното правителство на Бойко Борисов е дало достатъчно примери за различни прояви на корупция и користно поведение на властта, всеки един от който - достатъчно основание да се гласува недоверие на Министерския съвет.  От партията дават и редица примери за корупция, сред тях: ремонтът на НДК, „Суджукгейт“, „Хасковогейт“, изпълнението на Националната програма за енергийна ефективност и други. \r\nСлед внасяне на вота на недоверие лидерът на БСП Корнелия Нинова посочи, че БСП атакува правителството по темите: здравеопазване, обществени поръчки, строителство, саниране и контрабанда. Нинова подчерта, че БСП не приема нота за саботаж на европредседателството, а за отговор на 83% от българските граждани, които считат, че това е проблем № 1. Нинова изтъкна, че борбата с корупцията и всички прояви като вот на недоверие са проевропейска политика. Според лидера на БСП няма да има нужда от дебат за вот на недоверие, ако станат публични докладите на ДАНС и прокуратурата за приходните агенции. \r\nОт своя страна депутатът  от ПГ на ГЕРБ Тома Биков  посочи, че вотът на недоверие е сериозна грешка от страна БСП, а целта му е да дават Корнелия Нинова в новините. Според него вотът на недоверие няма да успее, нито ще коригира управлението. Секретарят на ПГ на „Обединени патриоти“ Борис Ячев посочи, че от групата му ще гласуват срещу вота на недоверие на БСП. Ячев определи мотивите на опозицията като смехотворни. От „Воля“ също казаха, че няма да подкрепят вота на недоверие и определиха мотивите като пиар акция на левицата. \r\nДеница КИТАНОВА", "date": "2018.01.18", "title": "БСП внесе вот на недоверие към кабинета, заради невъзможността му да се справи с корупцията (ОБЗОР)"}
{"url": "http://www.focus-news.net/news/2018/01/18/2478429/ministerstvo-na-kulturata-zapochna-proverka-po-signal-za-nereglamentirano-premahvane-na-kaldaramite-v-melnik-i-zamenyaneto-im-s-paveta-obzor.html", "text": "Министерство на културата започна проверка по сигнал за нерегламентирано премахване на калдъръмите в Мелник и заменянето им с павета. Сигналът беше подаден до Радио  „Фокус“ от десетки слушатели и туристи, която обясниха, че работници подменят настилката на дясната улица, която се намира покрай реката, и е с автентичен възрожденски стил по нареждане на кмета на града. „Фокус“ потърси кметовете на община Сандански и на Мелник, за да обяснят каква дейност се извършва в града.\r\nКметът на Сандански Кирил Котев заяви, че в Мелник  се извършва ремонт на настилката, но отрече калдъръмите да се заменят с павета. „Където липсват и са отнесени от дъждовете - да, попълваме ги“, обясни Котев и добави, че според него цялата настилка в Мелник е за пренареждане. „Миналата година пренаредихме една част, сега продължаваме“, заяви Кирил Котев. Той добави, че освен ремонта на настилката се прави и възстановяване на подпорната стена на канала, тъй като миналата година на фестивала „Златен грозд“ една кола е пропаднала, защото се е срутила стената. „Местните жители даже настояваха тези неща да се случат и с радват“, коментира още той. По думите му обаче информацията за замяната на калдъръми с павета е подадена не от местни жители, а от някоя от двете опозиционни партии. \r\nКметът на Мелник също потвърди, че в града се поставят павета, но уточни, че това не става върху  калдъръм, а на пясък и добави, че калдъръмът е много далеч от паветата. \r\nМинистерството на културата  разпореди проверка по случая и ще излезе с позиция по казуса, след като изяснят фактите около него.", "date": "2018.01.18", "title": "Министерство на културата започна проверка по сигнал за нерегламентирано премахване на калдъръмите в Мелник и заменянето им с павета (ОБЗОР)"}
{"url": "http://www.focus-news.net/news/2018/01/18/2478430/balgarskite-prioriteti-za-predsedatelstvoto-pred-ep-obzor.html", "text": "В сряда българският премиер Бойко Борисов представи пред Европейския парламент приоритетите на българското председателство на Съвета на ЕС. Борисов очерта четирите посоки, в които страната ни ще работи по времето на своето председателство - бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето. По време на изслушването му в Европейския парламент той заяви, че България ще търси нормализиране на отношенията с Русия, но това надскача възможностите ни затова решението по въпроса ще бъде общоевропейско. Борисов наблегна на това, че сега е моментът да се даде перспектива на Западните Балкани, защото стабилността в региона пряко отговаря за стабилността на Европа. Българският премиер заяви също, че кохезионната политика трябва да продължи. Той отбеляза, че ЕС все още остава зрител на големите глобални процеси, които текат в момента, и оставя президентите на държави като Русия, САЩ, Китай, Турция и Иран да взимат решения по теми, с които след това Съюзът се сблъсква със страшна сила. \r\nБорисов отговори на въпроси на евродепутатите, сред които за опазването на българската природа, твърденията за корупция в страната и Истанбулската конвенция. Българският премиер заяви, че българската природа е в огромна степен защитена от правителството и гарантира, че в \"Банско освен втори лифт няма да се сложи и една керемида повече\". Бойко Борисов каза още, че до 2-3 години правителството ще се справи с корупцията в страната и добави, че ще положи всички усилия Истанбулската конвенция да мине в българския парламент. Той отбеляза също, че България е пример за подражание на целите Балкани със своята етническа толерантност.", "date": "2018.01.18", "title": "Българските приоритети за председателството пред ЕП (ОБЗОР)"}
{"url": "http://www.focus-news.net/news/2018/01/18/2478431/vzglyad-nursultan-nazarbaev-probva-da-otmesti-otnosheniyata-mezhdu-rusiya-i-sasht-ot-kota-nula.html", "text": "Посещението на президента на Казахстан Нурсултан Назърбаев при американския му колега Доналд Тръмп донесе на Казахстан сделки за няколко милиарда долара. Но на първо място, първата визита на „централноазиатския партиарх“ при 45-ия президент на САЩ беше един вид проверка. Назърбаев, изпълняващ ефективно ролята на миротворец, безусловно е заинтересован от „стопяване на леда“ в американо-руските отношения. Успешна ли ще е мисията този път, пита руското издание \"Взгляд“.\r\nОтношенията между САЩ и Русия „паднаха до нулево ниво“, което, естествено, безпокои Казахстан, заяви по време на визитата в САЩ Назърбаев. В резултат от визитата, отношенията между Астана и Вашингтон „тръгнаха нагоре“.\r\nБеше обявено, че са подписани повече от 20 споразумения на стойност $7 млрд. (от Държавния департамент обаче уточниха, че общата сума на контрактите е около $2,5 млрд. ). Независимо кой е прав, сред „подписниците“ фигурират Boeing и Chevron. Обсъдено е сътрудничеството в сферата на енергетиката, „включително петрол и газ“, както и реализацията на проекти в сферата на авиацията и космическите изследвания.\r\nСлед срещата с казахстанския лидер, Доналд Тръмп, по своему, я аргументира в духа на „Америка на първо място“: Износът в Казахстан позволява на САЩ да увеличава количеството на работните места. Назърбаев, от своя страна, срещайки се с „капитаните“ на американския бизнес, напомни за 11 особени икономически и 22 индустриални зони в Казахстан и за безвизовия режим (въведен в републиката за гражданите на 62 страни, включително САЩ).\r\nСъединените американски щати гледат на Централна Азия като на много важен регион в стратегическо отношение, а на Казахстан – като на лидер на този регион и се стараят да поддържат добри отношения с него, твърди политологът Юрий Солозобов и напомни за инициативата „Пет плюс“, която американците продължават да поддържат.\r\n„Санкционната война, дори и да не засяга директно Астана, влияе на положението в Евразийския икономически съюз, чийто активен член е Казахстан“, обяснява експертът. Отношенията между Запада и Русия започват да напрягат косвено и другите партньори в рамките на ЕАЕС, твърди на свой ред Досим Сатпаев, директор на Института за оценяване на рисковете на Казахстан.\r\nТой напомни са възникналите „търкания и конфликти“ между Русия, от една страна и Беларус и Казахстан, от друга, във връзка с обвиненията за реекспорт на забранени стоки. Казахстан не за първа година призовава за разрешаване на санкционния въпрос, защото „той е ударил като бумеранг и по другите страни, още повече тези, които са членове на Евразийския сюз“.\r\nИменно затова, през последните години Назърбаев често повдига въпроси около свързаните с това отношения и особено темата за санкциите. Но всички тези заявления „на дипломатически език напомнят игра на сондиране“. При всички положения е очевидно, че Назърбаев се стреми да влезе във вече обичайната си роля на посредник и помирител на страните.\r\nПрезидентът на Казахстан, както е известно, вече не един път се изяви в ролята на модератор на различни конфликти. Юрий Солозобов напомня:\r\n„Да си спомним ситуацията около Сирия, за чието разрешаване допринасят преговорите в Астана. Да си спомним началото на Минския процес, който трябваше да продължи в Астана с участието на американската администрация. Големият принос, който внесе Назърбаев в подобряването на отношенията между Русия и Турция и лично между Путин и Ердоган“.\r\nИ при днешното, близко до нулево, ниво на руско-американските отношения, ние трябва да търсим инструменти за допълнителен диалог и тук участието на такъв авторитетен лидер и опитен преговарящ, като Нурсултан Назърбаев, може да бъде много полезно, смята Солозобов.\r\nКъм подобно мнение за ролята на казахстанския президент в качеството на посредник се придържа и Досим Сатпаев. „За Западните страни Казахстан е допълнителен комуникационен канал в отношенията с Кремъл“, отбеляза казахстанския политолог. Астана „все още има благоприятно външнополитическо реноме, като държава, която се старае да е гъвкава в отношенията и със Запада, и с Изтока“.\r\nПри това, отбелязва Сатпаев, „Вашингтон разбира добре, че ако иска да подобри отношенията си с Русия, то трябва да действа директно“. Ролята на Казахстан в усилията по затопляне на отношенията между Москва и Запада „не трябва да се преоценява“, посочи събеседникът.\r\nСолозобов подчерта, че Казахстан се старае да води многовекторна политика. „Той развива отношения с Китай, със САЩ, подписа споразумение за партньорство с ЕС, поддържа стратегическо съюзничество с Русия. Това позволява на Астана да балансира в сложната обстановка в Централна Азия“, обясни експертът. Подобна многовекторност не може да не предизвика определени притеснения в Русия, за които вече се изказва Сергей Лавров, отбеляза Солозобов.\r\nНо, както твърдят експертите, не трябва да се преоценява ефектът от първата среща между президентите на Казахстан и САЩ. Засега страните само се оглеждат една друга. Назърбаев се срещна практически с всички американски президенти след разпадането на СССР. Но „Доналд Тръмп за него е един вид „черна кутия“, посочи Досим Сатпаев. Постоянно променящата се конюнктура и риториката на Доналд Тръмп го правят много по-различен от предишните американски ръководители и той често може да си противоречи. „Нестандартен президент и доста непредсказуем“, отбеляза казахстанският политолог.\r\nПревод и редакция:", "date": "2018.01.18", "title": "„Взгляд“: Нурсултан Назърбаев пробва да отмести отношенията между Русия и САЩ от „кота нула“"}
{"url": "http://www.focus-news.net/news/2018/01/18/2478432/ekspert-rusiya-uvelichi-ryazko-nesurovinniya-si-iznos.html", "text": "Ръста на несуровинния износ на Русия за 2017 година достигна до рекордно за последните десет години ниво от 19%. Това бе съобщено от министъра на промишлеността и търговията на Русия Денис Мантуров, в рамките на Гайдаровския икономически форум. Министърът подчерта, че санкциите са позволили на руските предприятия да започнат да произвеждат нови видове продукция и да увеличат обемите на износа, пише руското електронно списание “Експерт“.\r\n„Санкциите, в определена степен, повлияха за намаляването на товарооборота между Русия и Запада за определн период от време, но дадоха сериозен тласък на нашите предпирятия, които започнаха активно да развиват нови проекти, произвеждайки нови видове промишлена продукция. Виждаме резултатите – увеличение на износа, при това не на  суровините, не на енергетическия и за миналата година растежът е от порядъка на 19%“, заяви Мантуров. „Разчитаме да съхраним умерен ръст на износа и през следващите години, отчитайки това, че ще излизат нови видове промишлена продукция“, добави министърът.\r\nРъстът на експорта на несуровинна продукция е предизвикан, не толкова от падането на курса на рублата, случило се през 2016 година, а от преориентацията на много руски компании към чуждестранните потребители, благодарение, както на политиката на заместване на вноса, така и на държавната подкрепа за експорта, разказва директорът на Центъра за икономически изследвания към Университета „Сингергия“ Андрей Коптелов. Много чуждестранни компании започнаха да произвеждат своите продукти на територията на Русия и да я изнасят зад граница, което е свързано с намаляването на средното ниво на заплащане до съпоставимо ниво с работната сила в Китай.\r\nВ основата на ръста за последната година са били Агропромишления комплекс, машиностроенето и химическата индустрия. Най-голямо увеличение на износа е регистрирано за: Казахстан – 8%, Китай – 8%, Беларус -7%, САЩ – 6%. Независимо от това, че 30% от несуровинния износ е на металопродукция, 20% се пада на химическата индустрия, 18% на машиностроенето и 14% на продоволствените стоки. Русия все още изнася продукция, за която не се изискват високи технологии, което не носи голяма печалба за износителите и често изисква държавна подкрепа.\r\nПревод и редакция:", "date": "2018.01.18", "title": "„Експерт“: Русия увеличи рязко несуровинния си износ"}
{"url": "http://www.focus-news.net/news/2018/01/18/2478433/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Ръста на несуровинния износ на Русия за 2017 година достигна до рекордно за последните десет години ниво от 19%. Това бе съобщено от министъра на промишлеността и търговията на Русия Денис Мантуров, в рамките на Гайдаровския икономически форум. Министърът подчерта, че санкциите са позволили на руските предприятия да започнат да произвеждат нови видове продукция и да увеличат обемите на износа, пише руското електронно списание “Експерт“.\r\n„Санкциите, в определена степен, повлияха за намаляването на товарооборота между Русия и Запада за определн период от време, но дадоха сериозен тласък на нашите предпирятия, които започнаха активно да развиват нови проекти, произвеждайки нови видове промишлена продукция. Виждаме резултатите – увеличение на износа, при това не на  суровините, не на енергетическия и за миналата година растежът е от порядъка на 19%“, заяви Мантуров. „Разчитаме да съхраним умерен ръст на износа и през следващите години, отчитайки това, че ще излизат нови видове промишлена продукция“, добави министърът.\r\nРъстът на експорта на несуровинна продукция е предизвикан, не толкова от падането на курса на рублата, случило се през 2016 година, а от преориентацията на много руски компании към чуждестранните потребители, благодарение, както на политиката на заместване на вноса, така и на държавната подкрепа за експорта, разказва директорът на Центъра за икономически изследвания към Университета „Сингергия“ Андрей Коптелов. Много чуждестранни компании започнаха да произвеждат своите продукти на територията на Русия и да я изнасят зад граница, което е свързано с намаляването на средното ниво на заплащане до съпоставимо ниво с работната сила в Китай.\r\nВ основата на ръста за последната година са били Агропромишления комплекс, машиностроенето и химическата индустрия. Най-голямо увеличение на износа е регистрирано за: Казахстан – 8%, Китай – 8%, Беларус -7%, САЩ – 6%. Независимо от това, че 30% от несуровинния износ е на металопродукция, 20% се пада на химическата индустрия, 18% на машиностроенето и 14% на продоволствените стоки. Русия все още изнася продукция, за която не се изискват високи технологии, което не носи голяма печалба за износителите и често изисква държавна подкрепа.\r\n***Министърът на финансите на Русия Антон Силуанов заяви, че американците ще понесат загуби, в случай, че въведат санкции срещу държавния дълг на Русия, пише руското издание „Правда“.\r\nКакто пише списание „Експерт“, анализаторите очакват, че най-вероятно ще бъде избран умерен вариант за нови санкции спрямо Москва.\r\nСпоред думите на Силуанов, чуждестранните инвеститори ще са първите, които ще пострадат от въвеждането на санкции по отношение на руския дълг. При забрана за покупка на руски държавни облигации, чуждестранните купувачи на руски държавен дълг, вложили в него $25 млрд. за последните две години, ще загубят своите доходи.\r\nПо мнението на анализаторите на „Алор Брокер“ има смисъл да се разглеждат „позитивен“, „умерен“ и „негативен“ варианти за развитието на събитията. В първия случай, санкциите ще бъдат разширени изключително за сметка на включени в списъците нови физически и юридически лица. В рамките на този вариант, ограниченията за сделки с руски държавни облигации няма да последват в рамките на февруарския блок.\r\nВ случай на реализация на умерения сценарий, съгласно който ограниченията за операции с руски държавен дълг за нерезиденти ще бъдат въведени така или иначе, но ще се касаят само за нови партиди, което няма да се отрази на икономиката, като цяло.\r\nПървият вариант е разглеждан от експертите като базов, но те не изключват и втория, тъй като става дума за ограничения за операции с дългови задължения на Русия.\r\nНезависимо от това, в ръцете на нерезидентите , към края на 2017 година, се е намирал руски дълг на стойност повече от $37,5 млрд. и в случай, че бъде реализиран най-лошият от трите сценария, по-голямата част от тях ще се окажат на пазара в много кратки срокове, което автоматично ще доведе до финансови загуби за държателите, които ще бъдат принудени ги продават на по-ниски цени от реалните.\r\nВ замисъла си, по-нататъшната санкционната ескалация ще доведе само до загуби за САЩ и ръст за Русия и именно затова има смисъл да се очакват умерени решения, обобщават анализаторите.\r\n„Правда“ по-рано писа за това, че се е появила яснота, какъв може да е отговорът на Русия на американските санкции. Изданието напомня, че става дума за законопроект, който се подготвя в Държавната дума (парламента). До днес, депутатите и чиновниците отказват да разкрият какви ще са мерките, подчертавайки само, че те ще са „болезнени“ за Вашингтон. Съдейки по това, което е известно, във Вашингтон няма да могат да си придадат вид, че руските санкции не влияят на нищо.\r\n***Посещението на президента на Казахстан Нурсултан Назърбаев при американския му колега Доналд Тръмп донесе на Казахстан сделки за няколко милиарда долара. Но на първо място, първата визита на „централноазиатския партиарх“ при 45-ия президент на САЩ беше един вид проверка. Назърбаев, изпълняващ ефективно ролята на миротворец, безусловно е заинтересован от „стопяване на леда“ в американо-руските отношения. Успешна ли ще е мисията този път, пита руското издание \"Взгляд“.\r\nОтношенията между САЩ и Русия „паднаха до нулево ниво“, което, естествено, безпокои Казахстан, заяви по време на визитата в САЩ Назърбаев. В резултат от визитата, отношенията между Астана и Вашингтон „тръгнаха нагоре“.\r\nБеше обявено, че са подписани повече от 20 споразумения на стойност $7 млрд. (от Държавния департамент обаче уточниха, че общата сума на контрактите е около $2,5 млрд. ). Независимо кой е прав, сред „подписниците“ фигурират Boeing и Chevron. Обсъдено е сътрудничеството в сферата на енергетиката, „включително петрол и газ“, както и реализацията на проекти в сферата на авиацията и космическите изследвания.\r\nСлед срещата с казахстанския лидер, Доналд Тръмп, по своему, я аргументира в духа на „Америка на първо място“: Износът в Казахстан позволява на САЩ да увеличава количеството на работните места. Назърбаев, от своя страна, срещайки се с „капитаните“ на американския бизнес, напомни за 11 особени икономически и 22 индустриални зони в Казахстан и за безвизовия режим (въведен в републиката за гражданите на 62 страни, включително САЩ).\r\nСъединените американски щати гледат на Централна Азия като на много важен регион в стратегическо отношение, а на Казахстан – като на лидер на този регион и се стараят да поддържат добри отношения с него, твърди политологът Юрий Солозобов и напомни за инициативата „Пет плюс“, която американците продължават да поддържат.\r\n„Санкционната война, дори и да не засяга директно Астана, влияе на положението в Евразийския икономически съюз, чийто активен член е Казахстан“, обяснява експертът. Отношенията между Запада и Русия започват да напрягат косвено и другите партньори в рамките на ЕАЕС, твърди на свой ред Досим Сатпаев, директор на Института за оценяване на рисковете на Казахстан.\r\nТой напомни са възникналите „търкания и конфликти“ между Русия, от една страна и Беларус и Казахстан, от друга, във връзка с обвиненията за реекспорт на забранени стоки. Казахстан не за първа година призовава за разрешаване на санкционния въпрос, защото „той е ударил като бумеранг и по другите страни, още повече тези, които са членове на Евразийския сюз“.\r\nИменно затова, през последните години Назърбаев често повдига въпроси около свързаните с това отношения и особено темата за санкциите. Но всички тези заявления „на дипломатически език напомнят игра на сондиране“. При всички положения е очевидно, че Назърбаев се стреми да влезе във вече обичайната си роля на посредник и помирител на страните.\r\nПрезидентът на Казахстан, както е известно, вече не един път се изяви в ролята на модератор на различни конфликти. Юрий Солозобов напомня:\r\n„Да си спомним ситуацията около Сирия, за чието разрешаване допринасят преговорите в Астана. Да си спомним началото на Минския процес, който трябваше да продължи в Астана с участието на американската администрация. Големият принос, който внесе Назърбаев в подобряването на отношенията между Русия и Турция и лично между Путин и Ердоган“.\r\nИ при днешното, близко до нулево, ниво на руско-американските отношения, ние трябва да търсим инструменти за допълнителен диалог и тук участието на такъв авторитетен лидер и опитен преговарящ, като Нурсултан Назърбаев, може да бъде много полезно, смята Солозобов.\r\nКъм подобно мнение за ролята на казахстанския президент в качеството на посредник се придържа и Досим Сатпаев. „За Западните страни Казахстан е допълнителен комуникационен канал в отношенията с Кремъл“, отбеляза казахстанския политолог. Астана „все още има благоприятно външнополитическо реноме, като държава, която се старае да е гъвкава в отношенията и със Запада, и с Изтока“.\r\nПри това, отбелязва Сатпаев, „Вашингтон разбира добре, че ако иска да подобри отношенията си с Русия, то трябва да действа директно“. Ролята на Казахстан в усилията по затопляне на отношенията между Москва и Запада „не трябва да се преоценява“, посочи събеседникът.\r\nСолозобов подчерта, че Казахстан се старае да води многовекторна политика. „Той развива отношения с Китай, със САЩ, подписа споразумение за партньорство с ЕС, поддържа стратегическо съюзничество с Русия. Това позволява на Астана да балансира в сложната обстановка в Централна Азия“, обясни експертът. Подобна многовекторност не може да не предизвика определени притеснения в Русия, за които вече се изказва Сергей Лавров, отбеляза Солозобов.\r\nНо, както твърдят експертите, не трябва да се преоценява ефектът от първата среща между президентите на Казахстан и САЩ. Засега страните само се оглеждат една друга. Назърбаев се срещна практически с всички американски президенти след разпадането на СССР. Но „Доналд Тръмп за него е един вид „черна кутия“, посочи Досим Сатпаев. Постоянно променящата се конюнктура и риториката на Доналд Тръмп го правят много по-различен от предишните американски ръководители и той често може да си противоречи. „Нестандартен президент и доста непредсказуем“, отбеляза казахстанският политолог.\r\n*** Министърът на промишлеността и търговията на Русия Денис Мантуров в сряда определи срока за завършване на изпитанията на руския изтребител от пето поколение Су-57 (или ПАК ФА – перспективен авиационен комплекс на фронтовата авиация) с нови, специално създадени за него, двигатели. Със стария двигател, далеч не всички специалисти се наемаха да определят Су-57 като самолет от 5-о поколение – в експертните кръгове това се смяташе за малко преждевременно. И ето, че сега, накрая, стана ясно, колко още руските Военно-космически сили трябва да чакат този самолет. Според думите на Мантуров, „вторият етап от изпитанията на двигателя могат да продължат около три години“, пише руското издание „Московский комсомолец“.\r\nКогато най-новият руски изтребител се издигна във въздуха за първи път – а това се случи през 2010 година – той летеше с двигатели АЛ-41Ф1. Именно с него е снабден и изтребителят от поколение „4++“ Су-35. Именно затова, редица авиационни експерти постоянно твърдяха, че да се говори за 5-о поколение руска бойна авиация все още е рано.\r\nИ тук трябва да се подчертае, че двигателят на всеки самолет е една от най-технически сложните негови части. Конструкторите обичат да казват: когато за машината е направен нов двигател, това значи, че новият самолет е на 60%, ако не и повече, готов.\r\nРуският Су-57 получи нови двигатели съвсем неотдавна. Първият 17-минутен полет с новото задвижване той извърши на 5 декември 2017 година. Оценявайки го, Денис Мантуров тогава каза, че ПАК ФА е потвърдил големия потенциал на руското авиостроене, способно да създава високоинтелектуални модерни системи – уникален планер, иновационна цифрова техника и нови двигатели.Справка: \r\nСу-57 е перспективен руски многофункционален изтребител от пето поколение, разработен от Военно конструкторско бюро Сухой. До август 2017 година самолетът беше известен под заводския си индекс Т-50. Самолетът е разработен, за да замени в руските ВВС тежкия изтребител Су-27. За експортни доставки, на базата на Су-57, съвместно с Индия се планира създаване на експортна модификация на самолета с обозначение „FGFA“ (Fifth Generation Fighter Aircraft). Първият полет на самолета беше осъществен на 29 януари 2010 година.", "date": "2018.01.18", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/01/18/2478434/pregled-na-mezhdunarodnite-novini-do-6-chasa-agentsiya-fokus.html", "text": "Руският министър на външните работи Сергей Лавров заяви, че решението на съдбата на Ерусалим трябва да се открие чрез преки израелско-палестински преговори и че Русия е готова да съдейства за подобен диалог.\r\n„Сергей Лавров подчерта, че решенията по всички въпроси за окончателния статут на палестинските територии, включително и съдбата на Ерусалим, трябва да бъдат открити по време на преки палестинско-израелски преговори, основани върху наличната международно-правова база , включваща съответните резолюции на Съвета за сигурност и Общото събрание на ООН“, пише в официално заявление на руското външно министерство.\r\nОт там посочиха, че Русия „е готова да продължи със съдействието си по полагането на устойчив политически диалог между палестинците и израилтяните на такава основа както в двустранна форма, така и на международни форуми като „близкоизточния квартет“ на международните посредници“.\r\n*** Международният посредник на ООН в спора между властите в Скопие и Атина за името на Република Македония - Матю Нимиц, разкри, че е представил нов набор от идеи и предложения за разрешаване на въпроса, който повече от две десетилетия хвърля сянка в двустранните отношения между двете съседни държави.\r\nСлед срещата, проведена в Ню Йорк в сряда, американският дипломат отказа да коментира направените от него предложения, но увери, че става въпрос за нови идеи. \r\n\"Направих предложения и идеи, но няма да коментирам какво се съдържа в тях. Предадох ги на двете страни и те трябва да ги представят обратно пред правителствата си, за да ги вземат под внимание, да ги проучат и да видят дали ще помогнат за постигането на решение\", обясни Нимиц.\r\nПосредникът на ООН подчерта, че винаги е обективен в предложенията си. Съгласно думите му, наборът от идеи за промяна на името на Македония е изработен въз основа на резултатите от преговорите между двете страни до този момент. Нимиц изрази надежда, че лидерите на опозиционните партии в Атина и Скопие ще заемат конструктивна позиция, защото - съгласно думите му, те са важни участници в политическия живот. Дипломатът припомни, че въпросът е от изключителна важност за региона и за неговата сигурност. \r\n\"Имам големи надежди, че този процес се движи в положителна посока. Това са трудни въпроси, за които говорим 25 г. Знаем, че и в двете страни има много силни позиции и силни чувства, но има и воля да постигнат компромис по този въпрос\", подчерта Нимиц.\r\n*** Държавният секретар на САЩ Рекс Тилърсън обеща, че американската амрия ще остане в Сирия и в бъдеще, за да се противопоставя на „Ислямска държава“, „Ал Кайда“ и Иран, въпреки че призова за търпение спрямо президентът на страната Башар Асад.\r\nВ реч пред Института Хувър на Станфордския универститет в Калифорния, в сряда, Тилърсън призова за по-близко сътрудничество с Русия, с цел да бъде избегнат евентуален конфликт в „зоните за деескалация“. Освен  това, той предложи финансова и дипломатическа помощ в „освободените райони“ за възстановяване на засегнатите от войната части от Сирия.\r\n„Отговорната промяна не може да настъпи толкова бързо, колкото на някои им се иска, а по-скоро чрез постепенен процес на конституционна реформа и избори под егидата на ООН“, заяви Тилърсън, добавяйки, че свалянето на Асад в бъдеще е неизбежно. „Нашата военна мисия в Сирия ще остане според условията на място, с цел да осигури, че „Ислямска държава“ няма да се появи отново“.\r\nРечта на държавния секретар, според американската агениця, представлява най-ясната артикулация на решимостта на администрацията на Доналд Тръмп да запази военното присъствие на САЩ в Сирия, където Асад е успял да консолидира хватката си след военната интервенция на Русия през 2015 година, осъществена по негова молба. Според данни на Пентагона, през декември в Сирия са се намирали около 2 хиляди американски войници, както и дипломатическо присъствие в градове като Кобани. Въпреки това, според Bloomberg, Вашингтон е бил ням свидетел как мирните преговори за Сирия, организирани от Русия, са оставили Западните сили като странични наблюдатели на процеса.\r\nВ противоречие с американската позиция, Русия смята, че Асад трябва да остане на власт и критикува САЩ за това, че се стреми към „промяна на режима“. Посланикът на Москва в Сирия заяви миналия месец, че не вижда причина защо Асад „да не участва в президентски избори и евентуално да спечели пореден мандат“.\r\nНезависимо от това, Тилърсън заяви, че крайната цел на Вашингтон е да доведе ситуацията до избори, след които сирийците у дома и в чужбина да осъмнат с ново правителство и да започнат да градят страната си наново.\r\nДържавният секретар посочи, че политиката на САЩ спрямо Сирия е различна от тази на бившия президент на страната Барак Обама. Той определи изтеглянето на американските войски от Ирак като грешка.\r\n„Не можем да повторим грешката от 2011 година“, подчерта Тилърсън. „Преждевременното изтегляне от Ирак позволи на „Ал Кайда“ да оцелее и в последствие да се превърне в „Ислямска държава“.\r\n*** Предстоящите избори в Италия представляват сериозен „политически риск“ за стабилността на Европейския съюз, според Европейският комисар по икономическите и финансовите въпроси Пиер Московичи, докато евроскептичните партии продължават да водят според последните проучвания на общественото мнение.\r\nМосковичи призна, че резултатите от предстоящите на 4 март избори „са несигурни“, докато страховете в Брюксел растат, че увеличаващата се популярност на евроскептичните партии в Съюза може да доведе до сериозни последици в Италия.\r\nИ „Движението пет звезди“, което в момента води в анкетите, и „Северната лига“, младши партньор в дясноцентристка коалиция, от години призовават за провеждане на референдум за излизане от еврото, и изобщо от ЕС и изразяват открит скептицизъм към идеята за по-близки връзки с Брюксел.\r\nУправляващата в Италия Демократическа партия е единственият проевропейски участник в предстоящите избори, но постоянните вътрешни конфликти през последните месеци я дестабилизираха.\r\nЛидерът й, Матео Ренци, който пое управлението отново, след като подаде оставка през декември 2016 година, когато избирателите отхвърлиха конституционната му реформа на референдум, не е популярен и често е определян като „бита карта“ и \"политически труп\".\r\nМосковичи призна, че Брюксел наблюдава политическата ситуация в Италия с интерес. Той заяви: „Италия се готви за големи избори, чийто изход е несигурен. Какво управляващо мнозинство ще се роди след изборите? С каква програма? С какви европейски ангажименти?“\r\nФантастичният държавен дълг на страната е един от главните фактори за увеличаващия се евроскептицизъм и независимо от това, че предприетите мерки вече доведоха до леко намаляване на задълженията, Банката на Италия разкри през октомври, че правителството дължи впечатляващите 2,3 трилиона евро.\r\nКато третата по големина икономика в ЕС, проблемите около дълга на Италия могат да имат далекоидущи последствия за Брюксел.\r\n*** Камарата на представителите (долната камара на парламента) прие проектозаконите за излизане на Великобритания от Европейския съюз, което може да се смята за поредна победа на премиера на страната Тереза Мей.\r\nДепутатите одобриха ключовия Закон за (излизане от) Европейския съюз с 324 на 295 гласа, на трето четене, като правителството отхвърли няколко предложения за поправки по време на маратонско двучасово гласуване.\r\nМинистърът по въпросите на Брекзит Дейвид Дейвис заяви, че Законът, който превръща европейските закони в британски е много важен „в подготовката на страната за историческия момент“ на излизане от ЕС.\r\nНеговият коментар беше отговор на направеното по-рано предупреждение от бившия министър от правителството Джъстин Грийнинг, че Брекзит „няма да е устойчив“, ако не е от полза за младите хора.\r\nГрийнинг, която напусна кабинета, след като отказа да бъде преместена от поста си на министър на образованието, по време на последните кадрови промени в британското правителство, добави, че идните поколения депутати ще се опитат „да подобрят или отменят“ това, което сегашната „кохорта“ приеме.\r\nБританските депутатите са прекарали повече от 80 часа в дебати около Закона, включително за повече от 500 поправки и нови клаузи.\r\nДокументът ще бъде разгледан от Камарата на лордовете (горната камара на парламента) преди края на януари.\r\n*** Пхенян може да има на разположение от 10 до 20 ядрени бойни глави. С такава оценка излязоха на страниците на януарския брой на списание The Bulletin of Atomic Scientists директорът на ядрената информация във Федерацията американските учени Ханс Кристенсен и неговият колега Роберт Норис.\r\n„Северна Корея може да е произвела материал способен на ядрено деление в количество, достатъчно за създаването на от 30 до 60 ядрени бойни глави, но е събрала, най-вероятно, от 10 до 20 такива“, отбелязват експерите. „Повече от тях са заряди с мощност от 10 до 20 килотона. Именно такива заряди бяха използвани по време на изпитанията през 2013 и 2016 години“.\r\nСъгласно оценките на МАГАТЕ, за създаването на ядрена бойна глава са достатъчни 8 кг оръжеен плутоний.\r\n„Северна Корея е стигнала до значителен напредък в реализацията на програмата за разработване на ядрено оръжие, провеждайки различни изпитания, както на ядрени заряди, така и на балистични ракети“, пишат експертите. „Само въпрос на време е ,кога Пхенян ще разполага с напълно готов за използване ядрен арсенал, ако вече не разполага“.\r\nСеверна Корея е осъществила 6 подземни изпитания на ядрени устройства. Първото – на 9 октомври 2006 година. Последното – на 3 септември 2017 година, когато мощността на взривения заряд, според мнението на редица аналитици, може да е достигала до 100 килотона.\r\n***Генералният директор на Международния валутен фонд (МВФ) Кристин Лагард призова Германия да увеличи правителствените разходи за насърчаване на растежа, отбелязвайки, че сегашният търговски профицит на страната е прекалено голям.\r\nМВФ вижда „изключително основателни причини“ най-голямата европейска икономика да се възползва от бюджетния си излишък и да направи повече инвестиции в обществената инфраструктура, като пътища и железопътни линии, заяви Лагард в сряда, чрез съобщение в своя блог. Тя добави, че правителството на трябва да се страхува да влезе в дефицит. Изпълнителният директор на МВФ също посъветва Германия да харчи повече за реформи, които биха позволили на жените да се върнат на работа, като например, да строи повече детски градини.\r\n„Нашата гледна точка е, че по-високият растеж в дългосрочен план ще подобри просперитета, помагайки да се намалят негативите от застаряващото население“, заяви Лагард, отбелязвайки, че фискалното състояние на нацията е здравословно и нивата на публичния дълг падат бързо.\r\nЛагард отново повтори позицията на „Фонда“, че сегашният търговски профицит на Германия е прекалено голям. В годишния си доклад за търговските дисбаланси, МВФ откри, че за 2016 година, Германия е с най-висока печалба, възлизаща на $289 милиарда. „Трябва да попитаме защо германските домакинства и компании спестяват толкова много и инвестират толкова малко и каква политика може да разреши този проблем“, заяви генералният директор на МВФ.\r\nСред критиците на германските печалби е и президентът на САЩ Доналд Тръмп, който се оплака от „огромната“ търговска печалба на Германия в обмена със САЩ, но все пак той остана по-резервиран в критиките си към Берлин, отколкото към Пекин.\r\nЛагард приветства предварителното споразумение за формиране на правителство с Германската социалдемократическа партия (ГСДП), което канцлерът на Германия Ангела Меркел анонсира миналата седмица. Подкрепата на Берлин за икономическите реформи в еврозоната е ключова, подчерта тя.\r\n***", "date": "2018.01.18", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/01/18/2478435/ekspert-balgariya-kato-predsedatel-na-saveta-na-es-se-obyavyava-za-normalizatsiya-na-otnosheniyata-s-rusiya.html", "text": "Европейският съюз трябва да преразгледа политиката си по отношение на Русия и да започне курс към нормализация на отношенията, заяви министър-председателят на България Бойко Борисов. От 1 януари 2018 година, София пое ротационното председателство на Съвета на Европейския съюз, пише руското електронно списание „Експерт“.\r\n„Русия е нашият най-голям съсед. Ние трябва да се опитаме да нормализираме отношенията си с нея“, подчерта Борисов, в хода на изказването си на пленарната сесия на Европарламента в Страсбург.\r\nСпоред думите на политика, за да премести отношението на ЕС към Русия в нормалното русло, трябва взаимно желание.\r\n„Ще е сложно да гарантираме тази нормализация: за нея ще е необходимо сътрудничество с всички участници в обединението“, посочи Борисов, като съобщи още, че по този въпрос е започнат диалог с Европейският комисар по въпросите на бюджета и човешките ресурси Гюнтер Йотингер, председателят на Европейската комисия Жан-Клод Юнкер и председателят на Европейския парламент Антонио Таяни.\r\nИзказването звучи още по-оптимистично на фона на неотдавнашния призив на председателя на Европейския съвет Доналд Туск за продължаване на санкционната политика спрямо Русия.\r\nПревод и редакция:", "date": "2018.01.18", "title": "„Експерт“: България, като председател на Съвета на ЕС, се обявява за нормализация на отношенията с Русия"}
{"url": "http://www.focus-news.net/news/2018/01/18/2478436/ministrite-na-vanshnite-raboti-na-armeniya-i-azerbaydzhan-shte-se-sreshtnat-v-krakov-za-da-obsadyat-konflikta-v-nagorno-karabah.html", "text": "На 18 януари, министрите на външните работи на Азербайджан и Армения Елмар Мамедяров и Едвард Налбандян, който е и съпредседател на Минската група на Организацията за сигурност и сътрудничество в Европа(МГ на ОССЕ) ще проведат среща в полския град Краков по темата за конфликта в Нагорно-Карабах. \r\nНа срещата ще присъстват също и другите съпредседатели на МГ на ОССЕ – Андрю Шофером (САЩ), Стефан Висконти (Франция) и Игор Попов (Русия), както и личният представител на действащия председател на ОССЕ Анджей Каспшик.\r\nРедакция:", "date": "2018.01.18", "title": "Министрите на външните работи на Армения и Азербайджан ще се срещнат в Краков, за да обсъдят конфликта в Нагорно-Карабах"}
{"url": "http://www.focus-news.net/news/2018/01/18/2478437/yens-stoltenberg-shte-se-izkazhe-pred-makedonskiya-parlament-vav-vtoriya-den-ot-poseshtenieto-si-v-stranata.html", "text": "Генералният секретар на НАТО Йенс Столтенберг ще се изкаже пред македонския парламент по време на втория и последен ден от посещението си в Македония. По случая, опозиционната ВМРО-ДПМНЕ временно спира бойкота си на пленарните заседания.\r\nЗа 15 часа местно време е предвидена срещата с премиера на страната Зоран Заев като по случая ще се проведе официална церемония на площада пред народното събрание, в рамките на която ще има рапорт на коменданта почетната гвардейска единица, издигане на знамето на Македония и обиколка на гвардейците.\r\nРедакция:", "date": "2018.01.18", "title": "Йенс Столтенберг ще се изкаже пред македонския парламент във втория ден от посещението си в страната"}
{"url": "http://www.focus-news.net/news/2018/01/18/2478438/sofiya-dva-ekipa-na-direktsiya-avariyna-pomosht-i-preventsiya-reagirat-na-myasto-pri-signali-zaradi-zhaltiya-kod-za-silen-vyatar.html", "text": "Във връзка с обявения жълт код за силен вятър напомняме на гражданите да обезопасят незакрепени предмети от тераси или прозорци на жилища, офиси и търговски обекти и да бъдат внимателни при придвижването си. Това съобщиха от пресцентъра на Столична община. \r\nИзпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си. \r\nДва екипа на дирекция „Аварийна помощ и превенция” към Столична община реагират на място при сигнали. През нощта екипите са отреагирали на пет сигнала за паднали клони и дървета.", "date": "2018.01.18", "title": "София: Два екипа на дирекция „Аварийна помощ и превенция” реагират на място при сигнали заради жълтия код за силен вятър"}
{"url": "http://www.focus-news.net/news/2018/01/18/2478439/varna-vremenno-dvizhenieto-po-pat-ii-29-varna-dobrich-pri-razklona-za-lyuben-karavelovo-se-osashtestvyava-dvuposochno-v-edna-lenta-poradi-otstranyavane-na-avariral-tezhkotovaren-avtomobil.html", "text": "Временно движението по път II-29 Варна - Добрич при разклона за Любен Каравелово се осъществява двупосочно в една лента поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.18", "title": "Варна: Временно движението по път II-29 Варна - Добрич при разклона за Любен Каравелово се осъществява двупосочно в една лента поради отстраняване на аварирал тежкотоварен автомобил"}
{"url": "http://www.focus-news.net/news/2018/01/18/2478440/veliko-tarnovo-ogranicheno-e-dvizhenieto-na-tovarni-avtomobili-nad-12-tona-prez-prohod-republika-silen-snegovalezh-i-navyavaniya.html", "text": "Ограничeно е движението на товарни автомобили над 12 тона през проход „Република“ силен снеговалеж и навявания. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Велико Търново: Ограничено е движението на товарни автомобили над 12 тона през проход „Република“ силен снеговалеж и навявания"}
{"url": "http://www.focus-news.net/news/2018/01/18/2478441/aktualna-patna-obstanovka.html", "text": "Температурите са в интервала от – 8° до 8°. Времето над цялата страната е облачно.\r\nУмерен до силен вятър духа над по-голямата част от страната и бурен в областите Сливен и Търговище. Дъжд вали в областите Бургас, Варна, Велико Търново, Кюстендил, Кърджали, Ловеч, Разград, Русе, Силистра, Сливен, София и Търговище. \r\nСлаб сняг вали в областите Габрово, Добрич, Кюстендил, Монтана, по високите части на област Пазарджик, областите Перник, Разград, Русе, Силистра, високите части на област Смолян, област София и област Търговище, както и на проходите „Предел“, „Ришки“ и „Дюлински“,  „Вратник“, „Троянски“, на „Републиката“ и „Шипка“, както и в района на гр. Арбанаси /обл. В. Търново/, \r\nПътните настилки са предимно мокри, частично заледени и заснежени – обработени и опесъчени. Това съобщиха от пресцентъра на Агенция \"Пътна инфраструктура\".\r\nНамалена видимост поради мъгла до 200 м има в района на област Силистра.\r\nІІ. Състояние на авточагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основни пътни направления:\r\n1. Проходи:\r\n- „Върбишки” - затворен за всички МПС целогодишно; \r\n- „Златишки” - затворен за всички МПС целогодишно;\r\n- „Троянски” - забранен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т целогодишно;\r\n- „Дюлински” - забранен за МПС над 3,5 т целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т целогодишно;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. \r\nІV.  Състояние на републиканската пътна мрежа:\r\nОграничения в движенията на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременноса въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица е ограничено за движение на МПС над 12 т, поради обилен снеговалеж и навявания. \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът II-84: Движението на товарни автомобили над 12 тона е ограничено по път II-84 Велинград – Юндола поради обилен снеговалеж и снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Ограничено движение по път  ІІ-63 Перник – Брезник – Трън от км 20+500 до км 21+500 (в чертите на гр. Брезник) във връзка с провеждане на фестивал от 8:30 до 21:00 часа на 20.01.2018 г. (събота). Обходен маршрут: по ул. „Мала река“ и ул. „ Ангел Коцелянов“ част от път ІІІ-811;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-тара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.18", "title": "Актуална пътна обстановка"}
{"url": "http://www.focus-news.net/news/2018/01/18/2478442/predstoyashti-sabitiya-v-stranata-za-18-yanuari-agentsiya-fokus.html", "text": "***\r\nОт 14.30 часа президентът Румен Радев ще приеме на „Дондуков“ 2 представители на германски фирми, членуващи в Германо-българската индустриално-търговска камара.  От 16.30 часа държавният глава Румен Радев ще разговаря с федералния министър за Европа, интеграция и външни работи на Австрия доктор Карин Кнайсл. \r\n***\r\nОт 09.00 часа ще се проведе заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 13.00 часа в сградата на Министерството на икономиката ще се състои брифинг, на който министър Емил Караниколов ще даде актуална информация за размера на издадените от началото на 2018 година сертификати и сключените договори за насърчаване на сертифицирани проекти от края на 2017 г. и началото на 2018 година.\r\n***\r\nВ 14.45 часа заместник министър-председателят по правосъдната реформа и министър на външните работи Екатерина Захариева ще приеме в МВнР федералния министър за Европа, интеграция и външни работи на Република Австрия д-р Карин Кнайсл. Министрите ще направят съвместни изявления за медиите в 15.50 часа. \r\n***\r\nОт 14.30 часа в зала „Изток“ на Народното събрание  ще бъде учреден Национален инициативен комитет за честване на 170-тата годишнина от рождението на Христо Ботев.\r\n***\r\nОт 09.30 часа 15 състав на СГС ще гледа делото срещу Роман Л., обвинен, че е организирал нападението над Алексей П., чл.116 НК.\r\n***\r\nОт 09.30 часа VI състав на Специализирания наказателен съд ще гледа делото срещу Иван Г., Чавдар Г. и Павел Б. за организиране и ръководене на организирана престъпна група. \r\n***\r\nОт 09.30 часа XVI състав на Специализирания наказателен съд ще гледа делото срещу Мирослав С., Данаил А. и Георги К. за изнудване. \r\n***\r\nОт 10.00 часа ХII състав на Специализирания наказателен съд ще гледа делото срещу Иван М., Марио Г., Методи З. и др. за организиране и ръководене на организирана престъпна група. \r\n***\r\nОт 11.00 часа VIII състав на Специализирания наказателен съд ще гледа делото срещу Георги И., Димитър П., Найден В. и др. за организиране и ръководене на престъпна група. \r\n***\r\nОт 11.00 часа в зала партер в Перформ Бизнес Център ще се проведе кръгла маса със заглавие „Да върнем Витоша на гражданите“. \r\n***\r\nВ 11.30 часа в зала „Запад” на Народното събрание делегацията на Групата за приятелство в Милли Меджлиса на Азербайджан ще разговаря с председателя на Комисията по транспорт, информационни технологии и съобщения Халил Летифов.\r\n***\r\nВ 12.50 часа на Терминал 2 на летище „София“ се завръща Ръководителят на 26-та Национална Антарктическа Експедиция и Директор на Българския Антарктически Институт проф. дн Христо Пимпирев.\r\n***\r\nОт 13.30 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 16.00 часа в Централната софийска синагога, ОЕБ „Шалом“ ще даде пресконференция, на която ще бъдат обявени  годишният календар със събития в цялата страна, инициативата „75 години – Незабравените лица на спасението“ и издаването на книга с имената и историите на неизвестните български спасители; предстоящото издание на първа по рода си книга за историята на българската еврейска общност; кампанията #WeRemember на Световния еврейски конгрес по повод 27 януари – Международния ден за възпоменание на Холокоста; откриване на петицията „Да кажем НЕ на езика на омразата в българските медии“.\r\n***\r\nОт 18.30 часа от площад „Независимост“ и ще тръгне по жълтите павета граждани ще протестират в защита на Национален парк „Пирин“. \r\n***\r\nОт 19.00 часа в Дома на киното, Посолството на Република Азербайджан ще бъде домакин на вечер на азербайджанското кино в рамките на Sofia MENAR Film Festival.\r\n***\r\nОт 09.00 часа в храм „Св. Атанасий Велики“, пловдивският митрополит Николай ще отслужи Архиерейска света Литургия. \r\n***\r\nОт 09.30 часа в Районен съд-Асеновград ще се гледа делото срещу Борис Р., обвинен в противозаконно повреждане на чужда недвижима вещ - помещение за търговска дейност.\r\n***\r\nАсеновград ще отбележи тържествено 140-тата годишнина от Освобождението на града от турско робство. Тържественото честване ще започне в 12.00 часа с поклонение пред паметника на генерал Виктор Дандевил. От 17.30 часа в Исторически музей-Асеновград ще се състои откриването на гостуващата изложба „Нашето Освобождение“ на Военноисторически музей – Плевен.\r\n***\r\nОт 16.30 до 18.00 часа в централата на ПП ГЕРБ (ул. „Конт Андрованти” 5) общинският съветник Антон Вечерников ще има приемен ден с граждани.\r\n***\r\nОт 19.30 часа в Културен център „Морско казино“, Академията за млади дами в Бургас организира събитие  на тема „Моите права“. \r\n***\r\nОт 09.00 часа в храм „Св. Атанасий“, Негово Високопреосвещенство Варненският и Великопреславски митрополит Йоан ще оглави празнична Архиерейска св. Литургия. От 18.00 часа в храма ще се проведе среща – разговор с архимандрит Максим, който е предстоятел на храм „Св. Архангел Михаил” в Таксиархис - Република Гърция.\r\n***\r\nОт 14.00 до 16.00 часа в офиса на ПП ГЕРБ (ул. „Георги Бенковски” №1), общинският съветник Веселин Ангелов ще има приемен ден.\r\n***\r\nОт 11.00 часа в зала 302 в Община Велико Търново ще се състои пресконференция във връзка с предстоящия спектакъл на сцената на МДТ „Константин Кисимов“, с който ще бъде отбелязано настъпването на Китайската Нова година. \r\n***\r\nОт 18.00 часа на пл. „Майка България\" ще се проведе протест в защита на Национален парк „Пирин\".  \r\n***\r\nОт 13.00 часа в Регионалния пресклуб на БТА ще се състои пресконференция на тема „Проблемите в Българската православна църква и причините за тях“. \r\n***\r\nОт 15.00 часа в Регионалния пресклуб на БТА ще се състои пресконференция на Сдружение Свободен младежки център по проект CB007.22.1.012 “Youth Riders“ (Младежки пътници), финансиран по Програма ИНТЕРРЕГ-ИПА България-Сърбия.\r\n***\r\nОт 10.00 часа в Конферентна зала на Община Враца, екипът по управление и изпълнение на проекти Енергийна ефективност в многофамилни жилищни сгради в гр. Враца - Проект 1 и Проект 2 организира пресконференция във връзка с реализацията на двата проекта.\r\n***\r\nОт 09.30 часа в Детска градина № 24 ще се играе куклен спектакъл „Косе Босе“ на Държавен куклен театър „Дора Габе“.\r\n***\r\nОт 13.15 часа в Регионална библиотека „Дора Габе“ ще се състои литературно четене с драматизация „Ала в приказките всичко е възможно“ по повод 390 години от рождението на Шарл Перо.\r\n***\r\nОт 15.00 часа в кабинета на председателя на Общински съвет ще се проведе пресконференция по повод предстоящо заседание .  \r\n***\r\nОт 17.30 часа в Художествена галерия „Владимир Димитров – Майстора” ще бъде открита изложба живопис на Димитър Стоименов. \r\n***\r\nОт 11.00 часа Окръжният съд в Пазарджик гледа делото срещу кмета на Община Белово Костадин Варев.\r\n***\r\nОт 18.30 до 20.30 часа на площад „Константин Величков“ ще се състои втори протест под мотото „Пазарджик: Да защитим Пирин, да защитим България!“, като част от националния протест „Да спасим Пирин!“.\r\n*** \r\nВ 11.00 часа с поклонение и поднасяне на цветя пред паметника на Райна Княгиня и в къщата-музей, ще бъдат отбелязани 162 години от рождението и.\r\n***\r\nОт 09.30 часа в зала 10 на Окръжен съд-Пловдив ще се гледа делото, образувано по жалба на подсъдимия и протест на Окръжна прокуратура – Стара Загора, с която подсъдимият Христо Тиляшев е признат за виновен в причиняване на смърт по непредпазливост и причиняване на телесни повреди на четири лица. \r\n***\r\nОт 10.00 часа в зала 1 на Окръжен съд-Пловдив ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nВ 18.30 до 20.00 часа на площад „Съединение“ в града ще се състои трети протест в защита на Национален парк „Пирин“. \r\n***\r\nОбщинските съветници от ГЕРБ в град Пловдив ще проведат приемни с гражданите: Петър Попов и Ясен Михайлов от 17:30 до 19:00 часа в офиса на ГЕРБ в район „Западен” на ул.  „Царевец” № 9; Гошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А. \r\n***\r\nОт 17.30 часа в зала „Сирак Скитник“ ще бъде представена изложбата „София комикс експо 2017“. \r\n*** \r\nОт 10.30 часа в сградата на Община Смолян, ще се проведе пресконференция на тема „Данъчно-осигурителна кампания 2018“ .  \r\n*** \r\nОт 11.30 часа в Зала 115 на Областна администрация – Смолян ще се проведе пресконференция, на която ще бъде предоставена информация във връзка с промени в социалното законодателство и оказана подкрепа на лица и семейства от дирекциите „Социално подпомагане“ в област Смолян през 2017 г. \r\n***\r\nОт 19.00 часа в Драматичния театър ще се играе постановката „Голям колкото малка ябълка“ от Петър Анастасов. \r\n***\r\nОт 13.00 часа в Пресклуба на БТА в Шумен ръководителя на школата \"А и Б\" Бисерка Йовчева ще представи участието на шуменските информатици на олимпиада в Казахстан. \r\n***\r\nОт 14.00 часа  в VI-то ОУ ще се състои заседание на ПК „Просвета, образование и наука.", "date": "2018.01.18", "title": "Предстоящи събития в страната за 18 януари (Агенция „Фокус“)"}
{"url": "http://www.focus-news.net/news/2018/01/18/2478443/stara-zagora-ogranicheno-e-dvizhenieto-po-pat-i-5-kazanlak-shipka-poradi-obilen-snegovalezh-i-silen-vyatar.html", "text": "Ограничено е движението по път I-5 Казанлък – Шипка поради обилен снеговалеж и силен вятър. Това съобщиха от пресцентъра на Агенция \"Пътна инфраструктура\".  Шофьорите да се движат с повишено внимание и съобразена скорост по обходен маршрут: път I-6 Казанлък - Дунавци - път III-5601 Дунавци – Шейново – Шипка.", "date": "2018.01.18", "title": "Стара Загора: Ограничено е движението по път I-5 Казанлък – Шипка поради обилен снеговалеж и силен вятър"}
{"url": "http://www.focus-news.net/news/2018/01/18/2478444/predstoyashti-mezhdunarodni-sabitiya-za-18-yanuari-agentsiya-fokus.html", "text": "*** Френският президент Еманюел Макрон ще проведе преговори с британския министър-председател Тереза Мей относно миграцията, отбраната и климатичните изменения. \r\n*** Външните министри на Армения и на Азербайджан ще проведат преговори под егидата на ОССЕ относно конфликта в Нагорни Карабах.\r\n*** Генералният секретар на НАТО Йенс Столтенберг е на посещение в Македония.\r\n*** Германският президент Франк-Валтер Щайнмайер ще проведе среща с австрийския канцлер Себастиан Курц.\r\n***", "date": "2018.01.18", "title": "Предстоящи международни събития за 18 януари (Агенция „Фокус“)"}
{"url": "http://www.focus-news.net/news/2018/01/18/2478445/nimh-valezhite-v-stranata-shte-sprat-maksimalnite-temperaturi-shte-sa-mezhdu-0-i-5.html", "text": "Атмосферното налягане ще се повишава, но ще остане по-ниско от средното за месеца. Днес ще остане ветровито с умерен и силен северозападен вятър. Още сутринта валежите в Западна България ще спрат и облачността ще започне да се разкъсва и намалява. По-късно след обяд и в източните райони ще спре да вали. Максималните температури ще са предимно между 0° и 5°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Георги Цеков. \r\nНад Черноморието ще бъде облачно и с валежи предимно от дъжд.  Максималните температури ще са 4°-6°. Температурата на морската вода е около 8°. Вълнението на морето ще е 2 бала.\r\nВ планините ще бъде облачно, ветровито, с отслабващи валежи от сняг. Ще духа бурен, по високите и открити части и ураганен северозападен вятър, който ще създава условия за снегонавявания. Максималната температура на височина 1200 метра ще е около минус 5°, на 2000 метра – около минус 9°.", "date": "2018.01.18", "title": "НИМХ: Валежите в страната ще спрат, максималните температури ще са между 0° и 5°"}
{"url": "http://www.focus-news.net/news/2018/01/18/2478446/reuters-tereza-mey-i-emanyuel-makron-shte-obsadyat-zadalbochavaneto-na-vrazkite-na-stranite-si-v-sigurnostta-brekzit-i-granichni-vaprosi.html", "text": "Великобритания и Франция ще се опитат да постигнат споразумение за задълбочаване на сътрудничеството в сферата на сигурността в четвъртък, когато британският премиер Тереза Мей ще посрещне френския президент Еманюел Макрон във Военната академия Стендхърст край Лондон, в рамките на 35-ата среща на върха между двете страни, предава Reuters.\r\nМей, отслабена след загубата на парламентарното мнозинство на управляващата Консервативната партия на изборите миналата година, иска да използва случая и за да покаже, че Обединеното кралство има какво да предложи на страните-членки на Европейския съюз преди началото на втората фаза от преговорите за Брекзит.\r\nНо по време на разговорите в Стендхърст, тя ще бъде подложена на натиск от Макрон да се съгласи Великобритания да приеме повече бежанци и да плаща повече за обезпечаване на граничната сигурност от френската страна на Ламанша и най-вече в северното френско пристанище Кале.\r\n„Тази среща на върха ще покаже, че ние ще продължим да изпълняваме ангажиментите си за защита на нашите народи и отстояване на нашите ценности като либерални демокрации в лицето на всяка заплаха, независимо дали идва от вътре или отвън“, заяви Мей чрез съобщение.\r\n„И докато тази среща на върха се провежда и Обединеното кралство се готви да излезе от Европейския съюз, това не означава,че Великобритания напуска Европа... Силната връзка между нашите две страни е в интерес на Лондон, Париж и Брюксел и сега, и  в бъдеще“, се казва още в съобщението.\r\nИ двамата лидери не искат разговорите да се фокусират върху Брекзит, като френските представители заявиха, че преговорите се водят от Брюксел, а британските подчертаха, че срещата на върха се провежда, за да бъдат затвърдени „общите интереси и приоритети“.\r\nОще един интересен момент от срещата на върха е срещата на петте началници на британските и френските разузнавателни служби. По случая излезе следното заявление:\r\n„Последните терористични атаки в Европа демонстрираха мащаба на трансграничните предизвикателства, с които се сблъскваме, за да обезпечаваме сигурността гражданите си. Ще работим заедно, за да задълбочим сътрудничеството в правоприлагането, сигурността и криминалното правосъдие, за подобряване на сигурността на европейските граждани и за разширяване на възможностите ни във вътрешната сигурност“.\r\nОчаква се Мей и Макрон да се споразумеят за провеждане на общи военни операции, включително формирането на комбинирана експедиционна сила.\r\nБритания ще се ангажира да изпрати три хеликоптера Чинуук в Мали за логистична подкрепа на френската антитерористична операция и да участва в новата европейска инициатива за обща отбранителна политика.\r\nВ замяна на това, Франция ще изпрати свои военни части в оглавяваните от Великобритания сили на НАТО в Естония през 2019 година.\r\nПревод и редакция:", "date": "2018.01.18", "title": "Reuters: Тереза Мей и Еманюел Макрон ще обсъдят задълбочаването на връзките на страните си в сигурността, Брекзит и гранични въпроси"}
{"url": "http://www.focus-news.net/news/2018/01/18/2478447/prezidentat-rumen-radev-shte-se-sreshtne-s-predstaviteli-na-germanski-firmi-i-s-avstriyskiya-ministar-karin-knaysl.html", "text": "Президентът Румен Радев ще приеме на „Дондуков“ 2 представители на германски фирми, членуващи в Германо-българската индустриално-търговска камара. Това съобщиха от прессекретариата на държавния глава. По време на срещата ще бъдат обсъдени възможностите за разширяване на двустранните икономически отношения и стимулиране на бизнес контактите. \r\nПо-късно на „Дондуков“ 2 държавният глава Румен Радев ще разговаря с федералния министър за Европа, интеграция и външни работи на Австрия доктор Карин Кнайсл.", "date": "2018.01.18", "title": "Президентът Румен Радев ще се срещне с представители на германски фирми и с австрийския министър Карин Кнайсл"}
{"url": "http://www.focus-news.net/news/2018/01/18/2478448/gd-granichna-politsiya-intenziven-e-trafikat-na-gkpp-kapitan-andreevo-i-lesovo-na-izhod-za-tovarni-avtomobili.html", "text": "На българо-турската граница на ГКПП Капитан Андреево и ГКПП Лесово трафикът е интензивен трафик на изход за товарни автомобили. Това съобщиха от пресцентъра на ГД „Гранична полиция“. Информацията за трафик по българските гранични контролно-пропускателни пунктове е към 6.00 часа. \r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.01.18", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“ на изход за товарни автомобили"}
{"url": "http://www.focus-news.net/news/2018/01/18/2478449/parlamentat-shte-razgleda-ratifikatsiyata-na-dogovora-za-dobrosasedstvo-s-makedoniya.html", "text": "Парламентът ще разгледа ратификацията на Договора за приятелство, добросъседство и сътрудничество между Република България и Република Македония. Това предвижда програмата за работа на Народното събрание.  Основна цел на договора е да надгради съвместната декларация от 1999 г., като придаде  обвързващ междуправен характер на политическите ангажменти и ги допълни с нови задължения за държавите. Договорът бе подписан на 1 август 2017 г. от премиерите на двете страни Зоран Заев и Бойко Борисов.  На своята 30-а сесия македонският парламент вече ратифицира документа с 61 гласа „за“ и един „въздържал се“. \r\nНа вниманието на депутатите се поставят и промените в Закона за частната охранителна дейност на второ четене.", "date": "2018.01.18", "title": "Парламентът ще разгледа ратификацията на Договора за добросъседство с Македония"}
{"url": "http://www.focus-news.net/news/2018/01/18/2478450/pravoslavnata-tsarkva-pochita-sveti-atanasiy-veliki.html", "text": "На 18 януари православната църква почита свети Атанасий Велики. Той е роден през 295 г. в Александрия. Родителите му - бедни християни - го оставили да служи в църквата по личната препоръка на архиепископа на Александрия св. Александър. Веднъж св. Александър видял от прозореца си деца да играят на „кръщаване\" и бил силно впечатлен от момчето, което кръщавало. Малкият Атанасий изпълнявал ритуала съвсем като истински свещеник и все още не подозирал, че това ще прави и занапред, ще получи високо образование, ще развие бляскави способности. Животът му преминал в борба с останалите вери. Особено разпространено било тогава вярването, че Христос е по-нисш от Бога, защото е сътворен, има начало във времето. По време на Първия вселенски събор се проявил с познания и възможност да доказва тезата си, да оборва противника. Последвали петнадесет години изгнание. Като изгнаник написал трудовете „Против езичниците\", „Против арианите\", „За въплъщението на словото\", „За Светата троица и за Светия дух\", „Житие за св. Антоний Велики\", прекрасни проповеди и послания, тълкувания на много книги от Светото писание. Свети Атанасий умрял на 2 май 373 г. и на този ден има отделен празник (Летен св. Атанас).\r\nНа 18 януари църквата чества светеца заедно с архиепископ Кирил. Двамата спасили християнството от арианството и несторианството. Култът към св. Атанас и към неговия „събрат\" аскет и пустинник св. Антоний се разпространява широко през IV и V в. и това проличава по многобройните църкви и манастири, носещи имената им.\r\nИзобразяват св. Атанасий, благославящ с дясната си ръка и държащ затворено Евангелие в лявата, понякога заедно със свети Власий.\r\nВ народната митология Свети Атанас, наречен Безсмъртни, е господар на зимните студове, ледове и снегове, на зимните облаци и ветрове. Ветровете държи заключени в една пещера, а зимните облаци и мъгли са опашките на страшни змейове, с които те пият вода от езера и реки и грабят момите от хорото. През зимата вихрушките и бурите владее св. Атанас. През лятото - св. Илия. Те са колкото различни (празнуват се в средата на двата най-различни сезона), толкова и обвързани в един общ повелител на природната стихия. Затова денят на единия светец бележи средата на зимата, на другия - средата на лятото. Според поверието на Атанасовден („сред зима\") зимата тръгва да си ходи. Обръща я сам св. Атанас, възсяда коня си и по копринена риза изкачва върха на планината, откъдето вика гръмогласно: „Иди си, зимо, да дойде лято!\"\r\nДруго поверие е, че светецът забожда главата си в земята и така я затопля. При всички случаи се смята, че на Атанасовден денят нараства, „колкото скача 3-годишен елен\". \r\nВ житийната литература светецът е описан като победител чрез словото си. В народната - като мекушав и кротък старец, който стига до познание по криволичещите пътища на заблуди и търсене, като митичен ездач закрилник, като сприхав пастир. Народът ни е изваял и друг, по-поетичен образ на този светец - грамаден конник с висок калпак, страховит митичен ездач, който в полунощ обикаля селото, пази го от демони и болести. Понякога св. Атанас е изобразяван като митичен пастир - персонаж, свързан с дивата природа, с неусвоеното от човека пространство. Той затопля времето и подготвя пролетната сеитба, но изисква да му се поднесе в знак на почит курбан като на св. Георги. \r\nСпоред народния израз „зимният Танасовден разтуря празниците, които св. Петка повежда\". Завършва един дълъг празничен цикъл. Свършват и годежите и сватбите. Наближава период на пост и въздържание. Започва нов преход на сезоните, на труда, на нагласите. Ритуалите и обредните действия отбелязват този преход, съдържат посветителски елементи, свързани са отново с гадания за брак и промени. \r\nКойто не е успял да заколи на Коледа прасе, може да го стори на 18 януари. Затова наричат празника Втора Коледа.\r\nСвети Атанас се приема като християнизирана версия на небесния зимен огън, на зимното слънце, свързва се с боговете на огъня. Затова се правят първите ритуални почиствания на конаците и аязмата, свързани с празничния танц на нестинарите. В някои райони срещу Атанасовден на открито, в параклис или на висок хълм се чака изгревът със запалени огньове. Пак на открито се редят трапези, пеят се песни, вият се хора, прескачат се огньове. На връщане се берат кокичета, кукуряк и бръшлян в чест на идващата пролет. \r\nПредставата за светеца като повелител на чумата изисква приготвянето на курбан на болестите. Колят се черна кокошка или черно агне. С кръвта на жертвата се намазват челцата на децата. Курбаните са лични и общо-селски. Селището коли жертвата на определено място, което се свързва с легендата за доброволната жертва на елена или с района, откъдето някога била прогонена чумата. Коли се мъжко животно и от приготвения курбан трябва да вкуси всеки член на селището, за да не се разболява от тежки и неизлечими болести. Жените масово пекат и раздават по съседи и познати питки (благи, медени, чумени), намазани с мед, като застават най-често на кръстопът. Тестото за питките се замесва от девойки, млади невести или най-здравата и многодетна жена в селището. Отгоре се дупчат с вилица, за да бъдат далече от шарката малките, и се боде стрък босилек. Моделират се тестени кученца от хляб, защото чумата се бои най-много от кучето. Пекат се три кравайчета, едното от които майката хвърля на покрива или в комина (за „лелята\"). Важен елемент в честването са семейните трапези - служби (наричат се още слава, светец) в чест на християнския патрон, закрилник на фамилията. С тях се почитат и мъртвите праотци. Извършва се обичаят побратимяване, свързан с представата за светците Антон и Атанас като братя близнаци.\r\nНа Атанасовден не се работи нищо - за предпазване от шарка (наричат болестта „цветето\"), синя пъпка, обриви и язви.\r\nАко на Атанасовден е топло и снегът се топи, ще има плодородие през годината.\r\nАко времето е хубаво и не вали сняг, следващата зима ще започне рано.\r\nКолкото е дебел снегът на Атанасовден, толкова плод ще даде лятото.\r\nНа трапезата задължително трябва да има пиле и пита с мед. Приготвя се свинско с бамя.", "date": "2018.01.18", "title": "Православната църква почита свети Атанасий Велики"}
{"url": "http://www.focus-news.net/news/2018/01/18/2478451/pravitelstvoto-shte-obsadi-natsionalniya-plan-za-deystvie-po-zaetostta-prez-2018-g.html", "text": "Очаква се на днешното заседание на Министерски съвет да бъде приет Националният план за действие по заетостта през 2018 г.\r\nКабинетът ще разгледа и проект на решение за изменение на решение №814 на Министерския съвет от 2016 г. за назначаване членове на управителния съвет на центъра за оценка на риска по хранителната верига. \r\nВ дневния ред на заседанието е включена и точка за промени в Закона за подпомагане на земеделските производители. \r\nПравителственото ще обсъди и Наредба за съществените изисквания и оценяване на съответствието на уредите, захранвани с газово гориво.\r\nОчаква се на заседанието да бъде приета и точка, касаеща Наредба за изискванията и критериите за ВиК операторите и квалификацията на персонала им.", "date": "2018.01.18", "title": "Правителството ще обсъди Националния план за действие по заетостта през 2018 г."}
{"url": "http://www.focus-news.net/news/2018/01/18/2478452/neftegazru-balgariya-pokani-azerbaydzhan-da-uchastva-v-gazifikatsiyata-y.html", "text": "SOCAR се интересува от инвестиции в газопреносната мрежа (ГПМ) на България. Това се разбра след преговорите между премиера на България Бойко Борисов и президента на Азербайджан Илхам Алиев, проведени на 15 януари 2018 година в Баку, пише руският портал за енергетика „Нефтегаз.ру“.\r\nБорисов потвърди сериозния интерес на България в газификацията. В момента територията на страната е газифицирана едва на 3%. При това, въздухът в страната е силно замърсен от използването на твърдо гориво за отопление.\r\nВъв връзка с това, България си поставя амбициозната задача да разшири използването на газ за отопление на населението, което ще е сериозен фактор за по-малкото замърсяване на въздуха.\r\nИменно с този проблем Бойко Борисов пристигна на посещение в Баку. Илхам Алиев приведе като пример успешните инвестиции на Азербайджан в газификацията на Грузия и заяви, че е готов да предаде вече изпробваните методики на България. Двамата лидери се договориха министрите на енергетиката на двете страни да разработят инвестиционен план за развитието на ГПМ на балканската страна.\r\nРедакцията на портала отбелязва, че газификацията на България е важен въпрос, но не е особено интерес в политически план.\r\nМного по голямо значение, според автора на материала, има това, че Азербайджан и България са стратегически партньори в реализацията на проекта за строителство на магистрални газопроводи „Южен газов коридор“(ЮГК).\r\nТози проект има активната подкрепа на САЩ и ЕС и е определян като гарант за енергийната сигурност на Европа и главна алтернатива на руския газ.\r\nПрез юни 2018 година трябва да започне строителството на интерконектора Гърция-България, а през юли 2018 година ще е готова връзката с Турция. В резултат от това, България ще получава 1 млрд. куб. м. газ годишно от усвояването на азербайджанското газокондензатно месторождение Шах-Дениз и води преговори за увеличаване на обема на доставките до 3 млрд. куб. м. годишно.\r\nВ материала се отбелязва, че този план е добър, но за него няма достатъчно газ и е съмнително, че Азербайджан ще може да осигури нужните количества.\r\nПревод и редакция:", "date": "2018.01.18", "title": "„Нефтегаз.ру“: България покани Азербайджан да участва в газификацията й"}
{"url": "http://www.focus-news.net/news/2018/01/18/2478453/ekathimerini-vlastite-na-santorini-predpriemat-merki-za-ovladyavane-na-turisticheskiya-potok-na-ostrova.html", "text": "Властите на Санторини предприемат мерки за отслабване на туристическия наплив в пика на летния сезон, когато множество круизни кораби и пътешественици се струпват на острова по едно и също време, съобщава електронното издание Ekathimerini. \r\nПрез настоящата година популярният остров от групата на Цикладите ще поема по осем хиляди посетители на ден, значително по-малко от 12-те хиляди, които пристигаха ежедневно през предходните години.\r\nОбщинският орган и общинският пристанищен фонд на острова са изработили система за планиране и ограничаване на посещенията на кораби, и вече дори са поискали круизните компании не само да променят деня на пристигането си, но и времето за посещенията на туристите, за да ги разпределят по-равномерно. \r\nВ дните, когато по едно и също време на острова акостират до шест кораба, посетителите на Оя или Фира са изправяни пред проблема със сериозните задръствания по пътищата, което влошава качеството на почивката им, .\r\nЕто защо през тази година местните власти ще въведат система за разпределение на кейовете. Отбелязва се, че през 2018 г. са регистрирани пристигания на 439 круизни кораби - още по-висок брой в сравнение с предходната година, когато са пристигнали 409. Поради тази причина властите на Санторини са изпратили писма до туристическите компании с предложение да променят датата си на пристигане с цел избягване на струпването на множество хора на острова. Отбелязва се, че ако компаниите не направят доброволно промените, то местните власти ще ги наложат на произволен принцип.  Тереза Герова", "date": "2018.01.18", "title": "Ekathimerini: Властите на Санторини предприемат мерки за овладяване на туристическия поток на острова"}
{"url": "http://www.focus-news.net/news/2018/01/18/2478454/mrt-makedoniya-neobhodimi-sa-investitsii-i-promotirane-na-zimniya-turizam-v-makedoniya.html", "text": "Необходими са засилено промотиране и реконструкция на съществуващите зимни съоръжения, за да се превърнат македонските планини в хит за вътрешни и чуждестранни туристи. Страната има потенциал да развива зимен туризъм, който обаче не се използва достатъчно, твърдят експертите в бранша. Поради тази причина македонците почиват не в родните, а в ски центровете на съседните държави, отбелязва  Македонска Радио Телевизија (МРТ).\r\nПредставителите на бранша са категорични, че са необходими допълнителни инвестиции за модернизирането на съоръженията - повече лифтове, писти, машини за изкуствен сняг, по-качествено обслужване и по-лесен достъп до зимните центрове. Ако не бъдат предприети мерки в тази насока, Македония няма да бъде в състояние да запази и увеличи броя на туристите, .\r\nПредлаганите оферти за почивки не бива да бъдат ограничавани само до летния и зимния сезон. Страната трябва да се погрижи за предлагането на атрактивни предложения и през останалите месеци, настояват експертите. \r\nИзследванията на Световната организация по туризъм показват, че повечето хора търсят предложения за активен туризъм, който - наред с други неща, включва катерене, колоездене и парапланеризъм.  Тереза Герова", "date": "2018.01.18", "title": "МРТ (Македония): Необходими са инвестиции и промотиране на зимния туризъм в Македония"}
{"url": "http://www.focus-news.net/news/2018/01/18/2478455/rakovoditelyat-na-26-ta-natsionalna-antarkticheska-ekspeditsiya-prof-dn-hristo-pimpirev-se-zavrashta-ot-antarktida.html", "text": "В 12.50 часа на Терминал 2 на Летище София с полет от Рим се завръща от Антарктида Ръководителят на 26-та Национална антарктическа експедиция и директор на Българския антарктически институт проф. дн Христо Пимпирев. Това съобщиха от Българския антарктически институт. Заедно с него се прибират в България и лекарят-дерматолог чл.-кор. проф. Николай Цанков, логистиците Драгомир Матеев и Христо Михайловски, кинооператорът Румен Василев и топ-репортерът от Нова телевизия Живко Константинов.", "date": "2018.01.18", "title": "Ръководителят на 26-та Национална антарктическа експедиция проф. дн Христо Пимпирев се завръща от Антарктида"}
{"url": "http://www.focus-news.net/news/2018/01/18/2478456/ria-novosti-prez-2018-godina-turtsiya-ochakva-35-miliona-turisti-pet-miliona-ot-koito-ot-rusiya.html", "text": "През 2018 г. Турция очаква 35 милиона туристи в страната, пет милиона от които - от Русия. Това заяви за агенция РИА Новости турският министър на културата и туризма Нуман Куртулмуш, като припомни, че през 2017 г. страната му е посетена от 32 млн. души, които са донесли приходи в размер на 26 млн. долара. \r\nМинистърът подчерта, че след преодоляване на кризата в двустранните отношения между Москва и Анкара, Турция е успяла постепенно да върне руските туристи в курортите си - тенденция, която ще бъде запазена и през настоящата година, .\r\nКуртулмуш отбеляза, че Турция има стратегия за развитието на разнообразни видове туризъм, сред които спортен, религиозен и медицински. По отношение на руските туристи, Анкара се надява да ги посреща не само в популярния курорт Анталия и прилежащите му райони, но и в други части на страната като Кападокия например. Към настоящия момент обаче липсата на директни полети оказва влияние на броя на посещенията, реализирани от руските туристи в района. В тази връзка турският министър разкри, че правителството води преговори с националния авиопревозвач с цел да убеди компанията да разнообрази списъка с предлаганите дестинации. \r\nКуртулмуш подчерта, че на руските туристи може да бъдат предложени комбинирани пакети за почивка в страната, които да включват отдих на морето, но и възможност са посещение на исторически центрове като Истанбул или античните градове в страната. \r\nПодчертавайки, че Москва е един от най-важните партньори на Анкара в областта на туризма, министърът обяви, че 2019-та година ще бъде посветена на Русия и Турция, и в двете страни ще бъдат организирани множество събития с цел опознаването на културата на двете нации. Тереза Герова", "date": "2018.01.18", "title": "РИА Новости: През 2018 година Турция очаква 35 милиона туристи, пет милиона от които - от Русия"}
{"url": "http://www.focus-news.net/news/2018/01/18/2478457/dobrich-s-narusheno-vodopodavane-i-bez-tok-e-zhk-dobrotitsa-snegonavyavaniya-ima-po-napravleniyata-za-varna-i-kardam.html", "text": "С нарушено водоподаване и без електрическо захранване е ж.к. „Добротица“ в Добрич. Това съобщиха от пресцентъра на Областна управа. В цялата област се пътува при зимни условия, няма затворени пътни отсечки към този час. Машини почистват и обработват по всички направления. Допълнителни машини работят по направленията от Добрич за Варна и Кардам. По тези пътни отсечки има снегонавявания. Между 5 и 7 сантиметра е снежната покривка, снегът е мек и се почиства лесно. В ранните часове на деня основните пътни отсечки в Добрич са заснежени. Духа силен вятър, температурата е минус 1 градус, превалява сняг. \r\nЖулиета НИКОЛОВА", "date": "2018.01.18", "title": "Добрич: С нарушено водоподаване и без ток е ж.к. „Добротица“, снегонавявания има по направленията за Варна и Кардам"}
{"url": "http://www.focus-news.net/news/2018/01/18/2478458/pazardzhik-protest-pod-mototo-da-spasim-pirin-shte-se-provede-v-grada.html", "text": "Втори граждански протест под мотото „Пазарджик: Да защитим Пирин, да защитим България!“ ще се проведе в града, като част от националния протест „Да спасим Пирин!“, съобщи за Радио „Фокус“ – Пазарджик Костадин Деянов от Инициативния комитет за протеста. Той уточни, че протестът ще се проведе от 18.30 до 20.30 часа на 18 януари на площад „Константин Величков“ в Пазарджик, с искания за отмяна на решението на Министерски съвет от 28 декември 2017 г., позволяващо застрояване с писти, лифтове и хотели на 48 % от територията на Национален парк Пирин и оставка на министъра на околната среда и водите Нено Димов.\r\n„Фокус“ припомня, че първият протест в Пазарджик по същия повод бе проведен на 11 януари. Тогава на площад „Константин Величков“ се събраха около 50 души.\r\nВаня НИКОЛОВА", "date": "2018.01.18", "title": "Пазарджик: Протест под мотото „Да спасим Пирин!“ ще се проведе в града"}
{"url": "http://www.focus-news.net/news/2018/01/18/2478459/varna-180-godini-ot-postroyavaneto-na-hram-sv-atanasiy-i-hramov-praznik-shte-badat-tarzhestveno-otbelyazani.html", "text": "През тази година се навършват сто и осемдесет години от построяването на храм „Св. Атанасий” във Варна, предаде репортер на Агенция \"Фокус\". По този повод с  благословението на Варненския и Великопреславски митрополит Йоан църковното настоятелство ще организира през цялата година различни събития за тържествено отбелязване сто и осемдесет годишнината на храма. От 9.00 часа Негово Високопреосвещенство Варненският и Великопреславски митрополит Йоан ще оглави празнична Архиерейска св. Литургия. В нея участие ще вземат свещеници от Варненска и Великопреславска епархия и от други епархии от страната и чужбина. По установена вече традиция след  Литургията, ще бъде отслужен водосвет и ще се раздаде риба. Вечерта от 18.00ч. в храм „Св. Атанасий” ще се проведе среща – разговор с архимандрит Максим, който е предстоятел на храм „Св. Архангел Михаил” в Таксиархис - Република Гърция. \r\nНикола ПЕТКОВ", "date": "2018.01.18", "title": "Варна: 180 години от построяването на храм „Св. Атанасий” и храмов празник ще бъдат тържествено отбелязани"}
{"url": "http://www.focus-news.net/news/2018/01/18/2478460/denyat-18-yanuari-v-balgarskata-istoriya.html", "text": "2009 г.\r\nОсновано е Българско неделно училище „Слънчо“ - училище на българската общност в Провинция Гаутенг, Република Южна Африка, с клонове в Йоханесбург и Претория. На откриването му присъства българският посланик Володя Нейков. Предвидено е в него да се изучават български език и литература, история и география на България от 1 до 4 клас. Редовните учебни занятия започват от 25 януари 2009 г. Директор на училището е Бисерка Чавдарова.2008 г. \r\nБългария и Русия подписват междуправителствено споразумение за сътрудничество при изграждането на газопровода „Южен поток“, който да преминава през територията на България. Споразумението е ратифицирано от българския парламент на 25 юли 2008 г.1990 г. \r\nИздадена е заповед за арестуване на Тодор Живков и други дейци на БКП. Тодор Живков е задържан под стража като главен виновник за икономическата криза в България.1985 г. \r\nПроведена е среща на Политбюро и Секретариата на ЦК на БКП с първите секретари на окръжните партийни комитети. Георги Атанасов изнася доклад за резултатите от кампанията по преименуването на българските турци, според който до 14 януари 1985 г. са сменени имената на 310 000 души предимно от Кърджалийски, Хасковски, Бургаски и Пловдивски окръг. ЦК на БКП изпраща до висши партийни ръководители в страната материал, озаглавен \"Укрепването на единството на българската социалистическа нация, на нейната етническа хомогенност\", в който за първи път се говори за \"възродителен процес\" и \"смяна на имената\". Посочва се, че \"документално\" е установено, че българските турци са \"потомци на ислямизирани в миналото българи\" и че целта на \"преименуването\" е \"окончателно и безвъзвратно да откъснем това население от турцизма\" и да се постигне \"избистряне и укрепване\" на неговото българско национално съзнание.1960 г. \r\nВъв Варна е основано държавното издателство “Георги Бакалов” - издателство за литература с морска тематика, научна, икономическа, преводна и оригинална художествена литература. Излизат редица поредици (\"Световни морски новели\"), библиотеки (\"Нептун\", \"Морета, брегове и хора\", \"Галактика\"), антологии. Издава алманах \"Фар\", както и литературен алманах \"Простори\".1956 г. \r\nВлиза в действие първата българска радиорелейна линия за телефонни връзки София-Пловдив.1945 г. \r\nНа заседание на Върховния съюзен съвет на БЗНС д-р Георги М. Димитров под натиска на съветските представители в СКК и на БРП (к) подава оставка от поста главен секретар на БЗНС. На този пост е избран Никола Петков.\r\nНикола Петков е политически и държавен деец. Роден е в София. Завършва право в Париж. Член е на БЗНС, през 1932–1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земеделско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война 1939–1945 г. възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител e в VI ВНС (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност.1902 г. \r\nТурското правителство предоставя на ВМОРО 14 500 златни турски лири, за да бъде освободена американската протестантска мисионерка Елена Стоун и нейната придружителка Катерина Цилка. Двете жени са отвлечени от четата на Яне Сандански и Христо Чернопеев на 21 август 1901 г. по шосето между Банско и Горна Джумая (днешен Благоевград). Действията на четата целят набиране на средства за закупуване на оръжие, което да бъде поставено на разположение на ВМОРО. Затова организацията поставя като условие за освобождаването на двете пленнички предоставянето на паричен откуп от Турция. Опитът на турските власти да открият и ликвидират четата завършват без успех. Междувременно аферата придобива известност и под натиска на международната и особено на американската общественост турското правителство е принудено да приеме искането на четата. В началото на февруари Елена Стоун и Катерина Цилка са освободени. Пуснати на свобода, те изнасят поредица от сказки в Европа и САЩ, с които популяризират делото на ВМОРО.1878 г. \r\nДолнодунавският отряд, ръководен от генерал Цимерман, предприема настъпление в района на Южна Добруджа. Отрядът първоначално има задача заедно с Източния отряд да блокира четириъгълника Силистра-Русе-Шумен-Варна. \r\nОсвободени са Свиленград и Асеновград. По същото време са освободени и селищата в района на Ивайловградско.На тази дата  са родени: 1940 г. \r\nРоден е Недялко Йорданов - поет и драматург. През 1962 г. завършва българска филология в Софийския Университет “Св. Климент Охридски”. В периода 1962-1963 г. работи като учител в Малко Търново. През 1963 г. е драматург на Бургаския театър. Започва да публикува през 1954 г. във вестник \"Черноморски фронт\" (Бургас). Активно сътрудничи на периодичния печат. Превежда поезия от руски и турски език. Негови произведения са превеждани на руски, полски, немски и други езици. Негови творби са \"Всичко ще изпитаме\" (1963 г.), \"Едно дете говори с баща си\" (1964 г.), \"Когато ставаме бащи\" (1965 г.), \"Ние не вярваме в щъркели\" (пиеса, 1968 г.), \"И все пак любов\" (1968 г.), \"Ние сме на двадесет и пет години\" (пиеса, 1969 г.), \"Въпрос на принцип\" (пиеса, 1972 г.), \"Лирика\" (1973 г.), \"Мотопедът\" (лирична комедия, 1973 г.) и др. Режисьор на: \"Мотопедът\" (1975 г.), \"Старецът\", \"Любов необяснима\" (1977 г.), \"Кажи ми, Кармен\" (1979 г.), \"Един час със …\" (1990 г.), \"Остаряваме бавно\", стих. (1990 г.), \"Не остарявай любов\" (1991 г.), \"Поет на социализма и демокрацията. Трендафил Акациев преди и след 10 ноември\", сатиричен сборник (1992 г.) и др.1935 г. \r\nРоден е Дамян Дамянов - български поет. Завършва българска филология в Софийския университет през 1961 г. Работи като литературен консултант във вестник \"Народна младеж\". От 1968 г. е към писателската група при ЦС на българските профсъюзи, редактор в отдел \"Поезия\" на списание \"Пламък\". Първата му публикация е от 1949 г. във в-к \"Сливенско дело\". През 1997 г. получава наградата \"Ив. Вазов\" за цялостното си литературно творчество. Негови съчинения \"Ако нямаше огън\" (1958), \"Очакване\" (1960), \"Лирика\" (1962), \"Стени\" (1964), \"Живей така, че ... Есета, силуети, импресии\" (1969), \"Тетрадка по всичко\" (1980), \"Отворен кръг\" (1983), \"Таванът\" (1983), \"Любовна лирика\" (1990; 2. изд. 1992), \"Още съм жив\" (1993). Автор на пиеси, есета, пътни бележки и др.1933 г. \r\nРоден е Йордан Соколов - български юрист, политик. През 1956 г. завършва Юридическия факултет на Софийския университет. Секретар е на Държавния арбитраж (1956-1958 г.). Адвокат е в София (1958-1980 г.). Член на ЦИК (1990 г.). Юридически съветник на президента е в периода 1990-1991 г. През 1991 г. е министър на вътрешните работи в кабинета на Ф. Димитров. Депутат в XXXVI, XXXVII, XXXVIII и XXXIX ОНС. Председател на парламентарна група на СДС (1995 г.), председател на XXXVIII ОНС, председател на парламентарна комисия Съвет по европейски въпроси (2000 г.).\r\nУмира на 24 февруари 2016 г. в София.1920 г. \r\nРодена е Дора Иванова-Мирчева (Тодорка Маринова Мирчева) - българска езиковедка. През 1942 г. завършва славянска филология в СУ. През 1971 г. е професор в Института за български език при БАН, а от 1979 г. е директор). Хоноруван доцент и професор по История на българския език във ВТУ \"Св. св. Кирил и Методий\" (1969 г.). Един от съставителите на \"Речник на съвременния български книжовен език\" (1955-1959 г.). Чл.-кор. на БАН (от 1981 г.). Негови съчинения са \"Развой на бъдеще време - Futurum в българския език от Х до ХVIII в.\" (1962 г.), \"Германов сборник\" - български писмен паметник от Х в. в препис от 1359 г.\" (1965 г.), \"Хомилията на Епифаний за слизането в ада. Неизвестен старобългарски превод\" (1975, в съавторство с Ж. Икономова) и др., авторка на изследвания върху стила и езика на Кл. Охридски, Й. Екзарх, Евтимий Търновски, И. Блъсков, В. Друмев, П. Славейков и др.1905 г. \r\nРоден е Александър Петров Стоименов - български художник - живописец и плакатист. Завършва живопис в Държавната художествена академия в София (1926 г.) при Н. Маринов. В периода 1940 г. - 1941 г. специализира във Флоренция . След което работи като учител по рисуване в София и художествен редактор в изданието “Наука и изкуство”. Член е на Дружеството на новите художници. Рисува пейзажи, портрети, натюрморти и композиции на социални теми. Работи в областта на агитационно-монументалната живопис и приложната графика. Участва в създаването на “Братската могила” в Парка на свободата (днешната Борисовата градина) в София. По-известни творби са “Портрет на жената на художника” (1936 г.), “Предградие” (1937 г.), “Рибар” (1937 г.), “Завръщане” (1938 г.), “Портрет на момиченце” (1958 г.), “Площад “Народно събрание” (1959 г.), “На открито” (1962 г.), “Созопол” (1963 г.), “На разговор” (1964 г.), “Портрет на Рибаров” (1967 г.), “Лодки” (1967 г.), “Автопортрет” (1968 г.), “Натюрморт” (1968 г.) и др.1894 г. \r\nРоден е Константин Гърнев - български художник. Завършва художественото си образование в Мюнхен през 1930 г. при Франц фон Щук, където остава да работи и живее. Живописните му творби се отличават със синтетични форми и експресивност. По-известни произведения: \"Цирк в Мюнхен\" (1932 г.), \"Кавалджия\" (1934 г.), \"Светогорски отшелник\" (1934 г.), \"Портрет на госпожица Г.\" (1934 г.), \"Хоро\" (1935 г.), \"Дете с китара\" (1948 г.), \"Ослепен от войната\" (1951 г.), \"Стрижене на овци\" (1952 г.), \"Българска майка\" (1954 г.), \"Пострадала от войната\" (1954 г.), \"Варварски коне\" (1960 г.), \"Български кукли\" (1964 г.) и др.1879 г. \r\nРоден е Александър Балабанов - български общественик, филолог класик, поет, писател, преводач и литературен критик. Учи в Българската гимназия в Солун (1898 г.) и в София, следва класическа филология в Лайпциг. През 1904 г. защитава докторска дисертация в Ерланген. От 1917 г. е извънреден и редовен професор, ръководител е на Катедрата по класическа филология в Софийския университет, създава специалността \"Класическа филология\". Основава литературно-художественото списание\"Художник\", заедно с Й. Хербст редактира вестник \"Време\",редактор е в във в-к \"Развигор\" и сп. \"Прометей\". Превежда творби от Есхил, Софокъл, Еврипид, Аристофан, Платон и др. Съчинения: \"Еволюция на мотивите в гръцката поезия през класическия период\" (1911 г.), \"История на класическата литература\" (1914 г.) (2 преработени издания 1917 г., трето преработени издания 1931 г.), \"Облакът като мотив в поезията\" (1914 г.), \"Мястото на българската литература\" (1930 г.), \"Любов и поезия\" (1939 г.), \"Джобен българско-английски речник\" (1943 г., 1946 г., 1991 г.), \"Студии, статии, рецензии, спомени\", т. 1-2. 1973 г.-1978 г., \"И аз на тоя свят\", автобиографична повест (1979 г.), \"И аз на тоя свят. Спомени от разни времена\" (1985 г.), \"Избрани преводи\" (1989 г.). Псевдоним: А. Развигоров, Гретхен, д-р Айдинов и др.1856 г. \r\nРоден е Никола Генев – български офицер, генерал-майор от 1904 г. Сподвижник на Васил Левски, активен участник в Априлското въстание в родния си край. Kато опълченец участва в Руско-турската война; участва в боевете при Стара Загора, Шипка и Шейново. В Сръбско-българската война е капитан и командва Трънския отряд. През Балканската война е начело на Македоно-одринското опълчение води боеве при Малгара и Мерхамлъ, където пленява над 11 000 турци и самия Явер паша; отбива десанта при Шаркьой. По време на Междусъюзническата война се отличава в тежките и кръвопролитни боеве при Кочани, Каменица и Султан тепе.1830 г. \r\nРоден е Григор Пърличев - български писател, преводач, общественик. Учи в Охрид, учител в Тирана. Следва медицина в Атина, но прекъсва поради финансови затруднения. Учител е в Прилеп и Охрид. От 1858 г. продължава следването си в Медицинския факултет в Атина, прехвърля се във Филологическия факултет. През 1860 г. печели първа награда в ежегодния поетически конкурс с поемата си \"Арматилос\" (\"Сердарят\"). От 1860 г. е учител в Охрид. През 1862 г. написва поемата \"Скендербег\". Заменя гръцкия език с българския в училищата и в църквите (1863 г.). По негова инициатива през 1869 г. е създадено първото читалище в Охрид. Той е автор на стихотворенията (\"Докога, братя мили българи\", \"Чуйте, чеда македонци\", \"Песен за унищожението на Охридската патриаршия\" и др.); на слова за Кирил и Методий, Климент Охридски и др.; на дописки във в-к \"Време\", \"Македония\", \"Право\". През 1884 г. пише \"Автобиография\" (1894 г., посмъртно). Пърличев е първият български преводач на Омир.На тази дата умират: 2007 г. \r\nУмира Ангел Любенов Ахрянов (Джото) - български архитект и сценограф\r\nРаботи като технически ръководител в строителството (1952), инвеститорски контрол (1952-1954 г.), проектант в Заводпроект (1956-1961 г.); преподавател по сградостроителство. Работи като архитект до 1964 г., след което се отдава на сценографията.\r\nСценограф е в Хасково (1964-1965 г.), в Младежкия театър (1965-1967 г.), в Театъра на поезията и естрадата в София (1967-1969 г.), в НДТ „Сълза и смях“ (1961-90 г.). Гост-художник е в повечето столични и провинциални сцени, художник-постановчик в игралното кино, СИФ „Бояна“ (1968-1990 г.) при създаването на филма „Мъжки времена”.\r\nЧлен е на четири творчески съюза — на художниците, на архитектите, на филмовите дейци, на журналистите. Той е от първите членове на Клуба за подкрепа на гласността и преустройството и член на управителния съвет на Клуба. В неговия дом се провеждат заседания на организационния комитет на първите митинги. След възстановяване на БСДП е член на ръководството на партията. Ръководител е и на групата на ораторите в предизборната кампания на СДС. Напуска БСДП, тъй като не приема налаганата политика от ръководството. Обвинява Петър Дертлиев в сътрудничество с Държавна сигурност, в съглашателство с БСП и умишлено проваляне на БСДП. От 1995 г. работи в Столична община като заместник-кмет по културата и образованието в екипа на Стефан Софиянски. Член е на ДСБ.\r\nДепутат е в Седмото велико народно събрание от ПГ на СДС (1990-91 г.).\r\nПубликува редица статии във вестниците „Народна култура“, „Демокрация“ и „Свободен народ“, както и в списание „Театър.“ През 1991 г. е изпълнителен директор на в. „Свободен народ“.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.01.18", "title": "Денят 18 януари в българската история"}
{"url": "http://www.focus-news.net/news/2018/01/18/2478461/b92-sarbiya-cherna-gora-investira-nad-60-miliona-evro-v-razvitieto-na-zimniya-turizam.html", "text": "До 2020 г. Черна гора ще инвестира над 60 млн. евро за развитие на зимния туризъм в страната, предава сръбската медийна компания B92.\r\nСъответната информация бе обявена от черногорския министър-председател Душко Маркович, който бе на посещение в зимните ски центрове Колашин и Жабляк. Премиерът припомни, че в двата курорта е реконструирана част от инфраструктура, свързана с лифтовете, пистите са добре подготвени, а пътищата до градовете - проходими, . \r\nСъщевременно Маркович не пропусна да отбележи, че вече е обявен конкурс за изграждането на нови лифтове и нови писти с обща дължина от четири километра. \r\nСъгласно думите му, през следващите години ще бъдат отделени значителни средства за развитието на зимния туризъм в Мойковац и Биело Поле. По този начин ще бъдат създадени условия за предлагането на по-добри туристически оферти - както през зимния, така и през летния сезон, и ще бъдат привлечени нови инвеститори. Само по себе си това означава разкриването на допълнителни работни места, а оттам - подобряването на качеството на живот в северната част на Черна гора, където са концентрирани повечето от зимните курорти. Тереза Герова", "date": "2018.01.18", "title": "B92 (Сърбия): Черна гора инвестира над 60 милиона евро в развитието на зимния туризъм"}
{"url": "http://www.focus-news.net/news/2018/01/18/2478462/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2018.01.18", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/01/18/2478463/nimh-zhalt-kod-za-silen-vyatar-e-v-sila-za-tsyalata-strana.html", "text": "Жълт код за силен вятър е в сила за цялата страна, сочи справка на сайта на НИМХ.  Очаква се северозападният вятър да бъде със средна скорост 14-19 м/с и пориви до 24 м/с.\r\nОт НИМХ съветват хората да бъдат внимателни за летящи във въздуха предмети. Възможни локални нарушения на обичайните дейности на открито.", "date": "2018.01.18", "title": "НИМХ: Жълт код за силен вятър е в сила за цялата страна"}
{"url": "http://www.focus-news.net/news/2018/01/18/2478464/pregled-na-osnovnite-temi-v-starozagorskiya-pechat.html", "text": "„Чинията на Бузлуджа - с шанс за спасение“ е водещо заглавие от страниците на вестник „Старозагорски новини“. Проектът на арх. Дора Иванова стигна до финала на конкурс, организиран от мрежата \"Европа Ностра\". Монументът на старопланинския връх Бузлуджа е сред 12-те най-застрашени от разрухата на територията на Европа културни паметници, решиха експертите на \"Европа Ностра\" и института на Европейската инвестиционна банка след пресяване на над 100 проекта, кандидатстващи за финансиране от 40 държави. Това съобщиха вчера на брифинг областният управител Гергана Микова и арх. Дора Иванова. България е била представена от фондация \"Проект Бузлуджа\" на арх. Дора Иванова, която от няколко години апелира към институциите да започне процес за саниране на конструкцията и превръщането й в действащ музей. Това е само първият етап от започналото преди 6 месеца набиране на проекти, които да получат институционална подкрепа от Европейската инвестиционна банка и Банката за развитие на Съвета на Европа, коментира арх. Иванова. На 15 март \"Европа Ностра\" ще обяви 7-те европейски паметника, за чието съхраняване ще бъде оказано съдействие. Сред конкурентите са историческите центрове на албанския град Аргирокастро и австрийската столица Виена; завод за въглища в белгийския град Беринген; праисторическите скални рисунки в испанската провинция Кадиз; казиното в румънския град Констанца и гръцкото сиропиталище \"Принкипо\" на Принцовите острови в Турция. \"Европа Ностра\" е паневропейска федерация от неправителствени организации, борещи се за опазване на културно-историческото наследство. Тя е основана през 1963 г., в момента неин президент е оперната звезда Пласидо Доминго. Ако проектът на арх. Иванова попадне сред 7-те финалисти, на място у нас ще пристигне екип от специалисти, които с финансовата подкрепа на ЕИБ и БРСЕ ще подготвят цялостен анализ за състоянието на рушащия се трето десетилетие монумент и ще изготвят препоръки за спасяването му. Едва тогава ще може да бъде стартиран процес за набиране на средства, като се кандидатства по някоя от оперативните програми или се търси публично-частно партньорство. И досега от Министерството на културата не са излезли с официално становище дали рожбата на арх. Георги Стоилов е паметник на културата, \"извинението\" е, че обектът е затворен за посетители и това възпрепятствало влизането на експерти. \"Осигурена е жива полицейска охрана на монумента, търсят се различни възможности той да бъде запазен и евентуално да започне санирането. Ние водим борба за оцеляването му и за това Бузлуджа да спре да разделя хората на България\", заяви областният управител Гергана Микова, която като представител на държавната власт е натоварена със стопанисването му. Въпреки забраната и затварянето на входовете и в момента продължавали опити на наши и чуждестранни туристи да проникнат в катакомбите въпреки реалната опасност за живота им. По 50 евро вземали \"гидове\" от Велико Търново, за да осигурят достъп на мераклиите в Чинията. \"Запозната съм с част от идеите, които постъпват при старозагорския областен управител за бъдещето на монумента. По някои от тях може да се мисли, но има и такива, като например превръщането на 70-метровия пилон в статуя на Христос, които по никакъв начин не мога да възприема\", коментира арх. Иванова. Тя напомни, че притежател на авторските права е арх. Стоилов и без негово съгласие не могат да бъдат предприемани никакви конструктивни изменения. Искаме европейските средства да се използват за паметника на Бузлуджа, а не за направата на бутафорни крепости, призова м.г. при поредното си посещение у нас проф. Йорг Хаспел, който е директор на немския национален институт за опазване на паметници и е представител за Германия на организацията ИКОМОС. \r\n„1 година условно за шефа на БОП в Стара Загора. Той обжалва“ е друго заглавие от страниците на още ежедневника. Условна едногодишна присъда при тригодишен отлагателен срок постанови състав на Сливенския окръжен съд по дело срещу началника на сектор \"Борба с организираната престъпност\" в Стара Загора Ивайло Димов. Антимафиотът беше обвинен за престъпление по служба и срещу правосъдието. Според разследващите Димов се пробвал да закриля наркодилър, който бил закопчан на 6 октомври 2015 г. при полицейска операция в Стара Загора. Задържаният бил известен като част от кримиконтингента и често попадал в полезрението на разследващите за наркоразпространение. Мъжът многократно е осъждан за същото престъпление, а последната си присъда изтърпял през 2011 г., коментира преди време говорителят на главния прокурор Сотир Цацаров - Румяна Арнаудова. На 7 октомври 2015 г. арестуваният бил обвинен за продажба на хероин на двама души и с решение на Съда е оставен зад решетките. По информация на Прокуратурата тогава Димов отишъл при окръжния прокурор на Стара Загора Дичо Атанасов и един от заместниците му и поискал съдействие - към арестувания да има специално отношение, като разследването или да бъде забавено, или да се сключи споразумение за по-леко наказание заради многобройни смекчаващи доказателства, каквито всъщност нямало. Магистратите заявили на Димов, че това, което иска, е \"нередно\" и че не могат да въздействат на наблюдаващия прокурор под каквато и да е форма как да реши делото си. Тогава шефът на сектор БОП посетил и наблюдаващия прокурор и пред него поставил същите искания, но получил отказ. По-късно се срещнал и с председателя на Окръжния съд в Стара Загора Красимир Георгиев, пред когото продължил да се опитва да помогне на арестувания. Димов не е казал на магистратите защо иска от тях съдействие за помощ на наркодилъра. Не им е предлагал пари. В крайна сметка на 28 април 2016 г. прокуратурата внесла обвинителен акт срещу търговеца на хероин и на 24 юни 2017-а той бил осъден на 5 г. затвор, след като признал вината си. Досъдебното производство срещу антимафиота беше образувано на 1 август 2016 година, главният прокурор Сотир Цацаров разпореди разследването да се извърши от спецзвеното \"Антикорупция\" при СГП. На Димов беше наложена мярка за неотклонение \"подписка\", от СГП поискаха отстраняването му от длъжност, но в крайна сметка Съдът не се съгласи. Съдът в Сливен е оправдал шефа на БОП - Стара Загора, по обвинението за извършено престъпление по служба и в тази си част присъдата ще бъде протестирана, уточниха от СГП. \"Намирате ме на работното място, ще се въздържа от коментари, обжалваме решението на Сливенския окръжен съд\", заяви по телефона в сряда Ивайло Димов. \r\n„Орязаха общинските болници за исканите от тях 30 млн. лв.“, пише още изданието. Общинските болници няма да получат съдействие от Министерство на здравеопазването за отпускането на 30 млн. лв. от републиканския бюджет, които биха ги спасили от фалити. Това стана ясно вчера на среща между МЗ и Сдружението на общинските болници в България (СОББ). Срещата беше инициирана от здравното министерство по време на протестите на общинските медици на 15 януари. \"Удовлетворени сме от факта, че се срещнахме с отговорните фактори в МЗ, но през повечето от времето говорихме на различни езици\", заявил за медията председателят на СОББ и управител на МБАЛ - Чирпан, д-р Неделчо Тотев. \"Дебело подчертавам, че ние настояваме за съдействие от МЗ за отпускането на 30 млн. лв. за общинските болници от републиканския бюджет за оздравяване на системата ни. От здравното министерство обаче ни увещаваха, че това е незаконно и няма да се случи. Въпреки че точно това се случи преди време, когато със съдействието на Сдружението на общините и МЗ ни бяха отпуснати 5 млн. лв. от републиканския бюджет, когато пак ситуацията беше патова\", припомня д-р Тотев. Той изрично уточнил, че обещаните от бюджета на МЗ 28.5 млн. лв. един час преди протеста им на 15 януари са за \"приспиване на медиите\", защото тези средства са за 121 адресанти в страната - психодиспансери, онкодиспансери, кожни диспансери, ТЕЛК, лечебни заведения в труднодостъпни райони и т.н., които са отпускани и в предходни години и не касаят пряко спасяването на изпадналите в дългове общински болници. По време на срещата е било дебатирано предложението на МЗ за преструктуриране на общинските болници в ДКЦ, което е срещнало отпор от страна на СОББ. \"Докато от здравното министерство не изпълнят думата преструктуриране със съдържание и не влязат в конкретика, за нас тази дума ще остане мръсна и ние изобщо ще откажем да водим преговори, защото разликата между ДКЦ и МБАЛ е огромна и в ущърб на местното население, обслужвано от общинските болници\", коментирал председателят на СОББ. По думите му въпросът, на който не са получили отговор, е - какво ще стане с дълговете на общинските болници, ако те станат ДКЦ, тъй като дейността им се осъществява по Търговския закон и въпросните дългове няма как да се \"изпарят\" след т.нар. преструктуриране. Единственият консенсус, постигнат вчера, е бил по линия на цените на клиничните пътеки, непроменяни от 2006 г. досега. По темата за коригирането им е насрочена нова среща със СОББ. Тя ще се състои на 22 януари (понеделник) в НЗОК. А що се отнася до продължаването на протестите, председателят на СОББ заяви, че повече тяхното Сдружение няма да поемат отговорност за цивилизованото им протичане в бъдеще.", "date": "2018.01.18", "title": "Преглед на основните теми в старозагорския печат"}
{"url": "http://www.focus-news.net/news/2018/01/18/2478465/plovdiv-mitropolit-nikolay-shte-vazglavi-bogosluzhenie-v-asenovgrad-po-povod-atanasovden.html", "text": "Пловдивският митрополит Николай ще оглави богослужение в храм „Св. Атанасий Велики“ в Асеновград по повод Атанасовден. Това съобщиха за Радио „Фокус“ – Пловдив от Пловдивската митрополия. Архиерейска света Литургия ще бъде отслужена от 9.00 часа. С благословението на митрополит Николай, по същото време Знеполският епископ Арсений ще оглави архиерейско богослужение в храм „Св. Атанасий Велики“ в пловдивското село Рогош.\r\nНа 18 януари православната църква почита паметта на свети Атанасий Велики (Атанасовден). Според народните вярвания светецът е властелин на снеговете и ледовете. Облечен с копринена риза и яхнал белия си кон, той отива в планината и се провиква: „Иди си, зимо, идвай, лято!“. Затова празникът е известен и като Среди зима. Атанасовден, както и Антоновден, се почитат като професионални празници на ковачите, железарите, ножарите и налбантите, защото се вярва, че двамата светии са братя-близнаци и са били ковачи.\r\nТони МИХАЙЛОВ", "date": "2018.01.18", "title": "Пловдив: Митрополит Николай ще възглави богослужение в Асеновград по повод Атанасовден"}
{"url": "http://www.focus-news.net/news/2018/01/18/2478466/obshtinskiyat-savetnik-ot-gerb-burgas-anton-vechernikov-organizira-priemen-den.html", "text": "Общинският съветник от ГЕРБ Антон Вечерников ще има приемен ден с граждани от 16.30 до 18.00 ч. в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ.\r\nАнтон Вечерников е член на Комисията по обществен ред, сигурност и безопасност на движението и на Комисията по култура и читалищна дейност.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.01.18", "title": "Общинският съветник от ГЕРБ-Бургас Антон Вечерников организира приемен ден"}
{"url": "http://www.focus-news.net/news/2018/01/18/2478467/pregled-na-osnovnite-temi-v-dobrudzhanskiya-pechat.html", "text": "„Днес се навършват 50 години от първата копка на перлата на Българското Черноморие - Албена“, съобщава на първа страница вестник „Нова добруджанска трибуна“. На 18 януари 1968 година първият секретар на ЦК на БКП и председател на Министерския съвет Тодор Живков и председател на народното събрание Георги Трайков символично правят първата копка на курортния комплекс. Кръстник на Албена е Тодор Живков. На 24 август следващата година комплексът е тържествено открит. Поместени са архивни снимките от събитията. „Георги Казанджиев издаде книга за руско-турските войни“, съобщава изданието. В навечерието на 27 януари – денят на освобождението на Добрич от турско робство, е излязла от печат новата книга „Войните между Руската и Турската империя на територията на Добруджа (1787 – 1878 година)“. Георги Казанджиев е автор на над 50 книги, посветени на историята на Добруджа. Предстои вестникът да помести интервю с автора, в което той представя интересни факти, описани в новата книга. Община град Добрич организира базар за мартеници, съобщава всекидневникът. Базарът ще бъде разположен на площад „Свобода“, по пешеходната зона по бул. „25 септември“, площад „Старият орех“ и ул. „Христо Ботев“. На 5 февруари чрез теглене на жребий ще бъдат разпределени местата за базара. „Министърът на културата обеща съдействие за покрива на театъра“, съобщава на първа страница другият регионален вестник „Добруджанска трибуна“. Среща с министъра на културата Боил Банов са провели директорът на Драматичния театър „Йордан Йовков“ Иван Мандев  и народни представители. Основна тема на разговорите е била необходимостта от ремонтни дейности на сградата на театъра. Тази година предстои той да чества 90-годишен юбилей. „Стартира събирането на местни данъци и такси в община Добричка“, съобщава изданието. Плащането започва от 16 януари. Платилите пълния размер до края на месеца ползват 5%. От спортната страница – „Йордан Михайлов се завърна в ХК „Добруджа“. Състезателят се очертава първото и единствено ново попълнение в мъжкия хандбален отбор. Опитният състезател отново се завръща в „Добруджа“ от „Спартак“ – Варна. В края на седмицата младежката формация до 19 години ще изиграе първите официални мачове за годината. В Горна Оряховица на 21 и 22 януари ще се играят първите официални мачове от финалната четворка за Купата на България.", "date": "2018.01.18", "title": "Преглед на основните теми в добруджанския печат"}
{"url": "http://www.focus-news.net/news/2018/01/18/2478468/blagoevgrad-dvizhenieto-na-tovarni-avtomobili-nad-12-t-e-ogranicheno-po-patya-velingrad-yundola-poradi-obilen-snegovalezh-i-snegopochistvane.html", "text": "Движението на товарни автомобили над 12 тона е ограничено по път II-84 Велинград – Юндола, поради обилен снеговалеж и снегопочистване. В частта му от област Благоевград са почистени пътните настилки. Това съобщи за Радио „Фокус“- Пирин“ дежурният служител в Областно пътно управление- Благоевград. Навсякъде пътищата са почистени до асфалт. На прохода Предел вали сняг и има снегонавявания в района на Разлог. Духа вятър в област Благоевград. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През нощта обстановката по пътищата е била спокойна и няма регистрирани инциденти.\r\nЛора КАЛЧЕВА", "date": "2018.01.18", "title": "Благоевград: Движението на товарни автомобили над 12 т. е ограничено по пътя Велинград – Юндола, поради обилен снеговалеж и снегопочистване"}
{"url": "http://www.focus-news.net/news/2018/01/18/2478469/plovdiv-asenovgrad-shte-otbelezhi-tarzhestveno-140-ata-godishnina-ot-osvobozhdenieto-na-grada.html", "text": "Асеновград ще отбележи тържествено 140-ата годишнина от Освобождението на града от турско робство. Това съобщиха за Радио „Фокус“ – Пловдив от отдел „Връзки с обществеността“ на Общината. Тържественото честване ще започне в 12.00 часа с поклонение пред паметника на генерал Виктор Дандевил. Официално слово ще произнесе кметът на Община Асеновград д-р Емил Караиванов. Пред паметника ще бъдат положени венци и цветя. Празнична програма ще представят ученици от ОУ „Ангел Кънчев” в града. Ще участва и Представителен духов оркестър на Военновъздушните сили в Пловдив.\r\nВъв връзка с паметната дата, от 17.30 часа в Исторически музей-Асеновград ще се състои откриването на гостуващата изложба „Нашето Освобождение“ на Военноисторически музей – Плевен.\r\nОрганизатори на тържественото отбелязване на 140 години от Освобождението на Асеновград са Общината, Архиерейското наместничество, Военно формирование 24490 и Исторически музей-Асеновград.\r\nТони МИХАЙЛОВ", "date": "2018.01.18", "title": "Пловдив: Асеновград ще отбележи тържествено 140-ата годишнина от Освобождението на града"}
{"url": "http://www.focus-news.net/news/2018/01/18/2478470/sliven-okrazhniyat-sad-shte-zasedava-po-delo-sreshtu-mazh-obvinen-za-prichinyavane-na-smart-po-nepredpazlivost-pri-katastrofa.html", "text": "Окръжна прокуратура – Сливен предаде на съд Николай Х. (на 20 г., от село Сборище, община Твърдица). Това съобщиха от пресцентъра на Окръжна прокуратура – Сливен. Окръжен съд – Сливен е нарочил заседанието си за днес. Николай. Х. е подсъдим за това, че на 13 октомври 2016 г. в землището на село Сборище (община Твърдица) при управление на колесен трактор с прикачена и теглена зад него дискова брана, без да притежава необходимата правоспособност, нарушил правилата за движение по пътищата и по непредпазливост причинил смъртта на Иван С. от гр. Твърдица.\r\nНиколай Х. не е притежавал правоспособност да управлява колесен трактор, но въпреки това той управлявал такъв, тъй като бил регистриран като земеделски производител и в тази връзка използвал машината. На горепосочената дата (около 19.00 – 20.00 часа) подсъдимият предприел движение с трактора по път, отворен за обществено ползване, като се движел в посока село Сборище, община Твърдица. Тракторът се движел със скорост около 20 км/ч и с включени светлини, но браната, която е била с извънгабаритни размери не била осветена от габаритни светлини. В същото време, по същия път, но в обратна посока се движел лек автомобил „Рено“ управляван от пострадалия. Тракторът предприел маневра, с която частично навлязъл в насрещната лента. Пострадалият не е имал възможност да възприеме това, тъй като се движел на къси светлини и поради отсъствието на габаритната светлина на прикачения за трактора инвентар. Последвал удар между двете превозни средства, който причинил смъртта на Иван С.", "date": "2018.01.18", "title": "Сливен: Окръжният съд ще заседава по дело срещу мъж, обвинен за причиняване на смърт по непредпазливост при катастрофа"}
{"url": "http://www.focus-news.net/news/2018/01/18/2478471/natsionalen-initsiativen-komitet-za-chestvane-na-170-ata-godishnina-ot-rozhdenieto-na-hristo-botev-shte-bade-uchreden-v-narodnoto-sabranie.html", "text": "Национален инициативен комитет за честване на 170-ата годишнина от рождението на Христо Ботев ще бъде учреден в Народното събрание от 14.30 часа в зала „Изток“, съобщиха от пресцентъра на Народното събрание. Председателят на парламента Цвета Караянчева е почетен патрон на честванията през тази година по повод рождението на великия поет и революционер.", "date": "2018.01.18", "title": "Национален инициативен комитет за честване на 170-ата годишнина от рождението на Христо Ботев ще бъде учреден в Народното събрание"}
{"url": "http://www.focus-news.net/news/2018/01/18/2478472/regnum-balgariya-za-prioritetite-na-predsedatelstvoto-na-saveta-na-es-neobhodim-e-plan-za-prisaedinyavaneto-na-zapadnite-balkani-i-podobryavane-na-otnosheniyata-s-rusiya.html", "text": "Министър-председателят на България Бойко Борисов изложи на пленарна сесия на Европейския парламент четири основни приоритета на председателството на страната на Съвета на ЕС в първата половина на 2018 г., отбелязва руската агенция Regnum.\r\nСъгласно думите му, най-важни теми за България ще бъдат бъдещото на младежите, интеграцията в ЕС на страните от Западните Балкани и засилване на връзките в региона, сигурността и стабилността в Европа, а също и развитие в сферата на цифровите технологии.\r\n„По отношение на Западните Балкани има няколко варианта. Предложихме този, който не крие рискове за ЕС. Разбираме ясно, че в рамките на мандата на тази Европейска комисия в ЕС няма да бъдат приети нови членове. Въпреки това сега е най-подходящият момент да кажем ясно и честно на страните от Западните Балкани кога те могат да очакват присъединяване. Днес нациите на Балканите искрено вярват, че че в крайна сметка ще имат план за присъединяване към ЕС\", заяви Бойко Борисов.\r\nБългарският премиер подчерта, че Брюксел трябва да инвестира в инфраструктурата на Балканите. „Ако не направим това ние, то ще го направят Русия, Турция или Китай, които имат свои интереси в региона“, предупреди Борисов. \r\nГоворейки по отношение на Русия, министър-председателят на България отбеляза, че страните от Общността трябва да започнат процес на нормализация на връзките с Москва, но подчерта, че „това трябва да бъде общоевропейско решение“.\r\nПо въпроса за разпределението на мигранти сред страните от ЕС България ще се опита да подходи дипломатично, увери Борисов. „Има редица страни, в които има по-голям брой мигранти, други не искат да ги приемат, а има и такива, които се намират на границата – Италия, Гърция и България“, припомни българският премиер. Той изрази мнението си, че трябва да бъдат създадени центрове за бежанци в близост до зоните на военните конфликти, за да може след завършването им хората да се завърнат по родните места и да се включат в усилията за възстановяване на страните им. Икономическите мигранти трябва да бъдат приемани само в онези страни в ЕС, които имат полза от тях. \r\nБорисов не пропусна да отбележи, че България има готовност да стартира процеса за въвеждане на единната европейска валута, като се присъедини към „чакалнята“ на еврозоната – ERM II. Тереза Герова", "date": "2018.01.18", "title": "Regnum: България за приоритетите на председателството на Съвета на ЕС: Необходим е план за присъединяването на Западните Балкани и подобряване на отношенията с Русия"}
{"url": "http://www.focus-news.net/news/2018/01/18/2478473/pregled-na-osnovnite-temi-v-shumenskiya-pechat.html", "text": "„Два милиона лева задължения на Шуменската болница“, е водещото заглавие във вестник „Шуменска заря“. С 2 млн. лв. Задължения приключва годината МБАЛ – Шумен. 1,5 млн. лв. от дължимите на доставчици суми са просрочени. Това стана ясно по време на изслушването на изп. дириректор на лечебното заведение от икономическата комисия. С някои от контрагентите са се договорили да не се начисляват лихви, с други са сключили споразумения за разсрочено плащане, а само по един договор текат лихви. „Общинският съвет в Шумен се отчита със статистика“, пише изданието. Председателят на Общински съвет – Шумен Борислав Беджев е подготвил отчет за работата на местния орган за управление през второто полугодие на 2017 г. Взетите решения са 121. „Започва благоустрояване на градската среда“, информира ежедневникът. Община Шумен, в качеството си на бенефициент по Договор за проект № BG16RFOP001-1.014-0001 „Благоустрояване и рехабилитация на части от техническата инфраструктура на гр. Шумен“, финансиран по Приоритетна Ос 1 на ОП „Региони в растеж 2014-2020 г.“, ЩЕ организира официална церемония „Първа копка“ на 19 януари. „Финансова подкрепа за лечение на 128 души“, е акцент от стр. 3 в броя. 128 души, които са кандидатствали за подкрепа от общински фонд са получили положителен отговор на молбите си. Всяка година община Шумен отделя по 30 000 лв., с които подпомага лечението на нуждаещи се хора. През 2017 г. са постъпили 142 души, от които 14 не са отговаряли на критериите.", "date": "2018.01.18", "title": "Преглед на основните теми в шуменския печат"}
{"url": "http://www.focus-news.net/news/2018/01/18/2478474/temata-balgariya-v-ruskite-medii-prioritetite-na-predsedatelstvoto-na-saveta-na-es-interes-kam-investitsii-v-gazoprenosnata-mrezha-i-normalizirane-na-otnosheniyata-mezhdu-bryuksel-i-moskva-agentsiya-fokus.html", "text": "SOCAR се интересува от инвестиции в газопреносната мрежа (ГПМ) на България. Това се разбра след преговорите между премиера на България Бойко Борисов и президента на Азербайджан Илхам Алиев, проведени на 15 януари 2018 година в Баку, пише руският портал за енергетика „Нефтегаз.ру“.\r\nБорисов потвърди сериозния интерес на България в газификацията. В момента територията на страната е газифицирана едва на 3%. При това, въздухът в страната е силно замърсен от използването на твърдо гориво за отопление.\r\nВъв връзка с това, България си поставя амбициозната задача да разшири използването на газ за отопление на населението, което ще е сериозен фактор за по-малкото замърсяване на въздуха.\r\nИменно с този проблем Бойко Борисов пристигна на посещение в Баку. Илхам Алиев приведе като пример успешните инвестиции на Азербайджан в газификацията на Грузия и заяви, че е готов да предаде вече изпробваните методики на България. Двамата лидери се договориха министрите на енергетиката на двете страни да разработят инвестиционен план за развитието на ГПМ на балканската страна.\r\nРедакцията на портала отбелязва, че газификацията на България е важен въпрос, но не е особено интерес в политически план.\r\nМного по голямо значение, според автора на материала, има това, че Азербайджан и България са стратегически партньори в реализацията на проекта за строителство на магистрални газопроводи „Южен газов коридор“(ЮГК).\r\nТози проект има активната подкрепа на САЩ и ЕС и е определян като гарант за енергийната сигурност на Европа и главна алтернатива на руския газ.\r\nПрез юни 2018 година трябва да започне строителството на интерконектора Гърция-България, а през юли 2018 година ще е готова връзката с Турция. В резултат от това, България ще получава 1 млрд. куб. м. газ годишно от усвояването на азербайджанското газокондензатно месторождение Шах-Дениз и води преговори за увеличаване на обема на доставките до 3 млрд. куб. м. годишно.\r\nВ материала се отбелязва, че този план е добър, но за него няма достатъчно газ и е съмнително, че Азербайджан ще може да осигури нужните количества.\r\n*** Европейският съюз трябва да преразгледа политиката си по отношение на Русия и да започне курс към нормализация на отношенията, заяви министър-председателят на България Бойко Борисов. От 1 януари 2018 година, София пое ротационното председателство на Съвета на Европейския съюз, пише руското електронно списание „Експерт“.\r\n„Русия е нашият най-голям съсед. Ние трябва да се опитаме да нормализираме отношенията си с нея“, подчерта Борисов, в хода на изказването си на пленарната сесия на Европарламента в Страсбург.\r\nСпоред думите на политика, за да премести отношението на ЕС към Русия в нормалното русло, трябва взаимно желание.\r\n„Ще е сложно да гарантираме тази нормализация: за нея ще е необходимо сътрудничество с всички участници в обединението“, посочи Борисов, като съобщи още, че по този въпрос е започнат диалог с Европейският комисар по въпросите на бюджета и човешките ресурси Гюнтер Йотингер, председателят на Европейската комисия Жан-Клод Юнкер и председателят на Европейския парламент Антонио Таяни.\r\nИзказването звучи още по-оптимистично на фона на неотдавнашния призив на председателя на Европейския съвет Доналд Туск за продължаване на санкционната политика спрямо Русия.\r\n*** Министър-председателят на България Бойко Борисов изложи на пленарна сесия на Европейския парламент четири основни приоритета на председателството на страната на Съвета на ЕС в първата половина на 2018 г., отбелязва руската агенция Regnum.\r\nСъгласно думите му, най-важни теми за България ще бъдат бъдещото на младежите, интеграцията в ЕС на страните от Западните Балкани и засилване на връзките в региона, сигурността и стабилността в Европа, а също и развитие в сферата на цифровите технологии.\r\n„По отношение на Западните Балкани има няколко варианта. Предложихме този, който не крие рискове за ЕС. Разбираме ясно, че в рамките на мандата на тази Европейска комисия в ЕС няма да бъдат приети нови членове. Въпреки това сега е най-подходящият момент да кажем ясно и честно на страните от Западните Балкани кога те могат да очакват присъединяване. Днес нациите на Балканите искрено вярват, че че в крайна сметка ще имат план за присъединяване към ЕС\", заяви Бойко Борисов.\r\nБългарският премиер подчерта, че Брюксел трябва да инвестира в инфраструктурата на Балканите. „Ако не направим това ние, то ще го направят Русия, Турция или Китай, които имат свои интереси в региона“, предупреди Борисов. \r\nГоворейки по отношение на Русия, министър-председателят на България отбеляза, че страните от Общността трябва да започнат процес на нормализация на връзките с Москва, но подчерта, че „това трябва да бъде общоевропейско решение“.\r\nПо въпроса за разпределението на мигранти сред страните от ЕС България ще се опита да подходи дипломатично, увери Борисов. „Има редица страни, в които има по-голям брой мигранти, други не искат да ги приемат, а има и такива, които се намират на границата – Италия, Гърция и България“, припомни българският премиер. Той изрази мнението си, че трябва да бъдат създадени центрове за бежанци в близост до зоните на военните конфликти, за да може след завършването им хората да се завърнат по родните места и да се включат в усилията за възстановяване на страните им. Икономическите мигранти трябва да бъдат приемани само в онези страни в ЕС, които имат полза от тях. \r\nБорисов не пропусна да отбележи, че България има готовност да стартира процеса за въвеждане на единната европейска валута, като се присъедини към „чакалнята“ на еврозоната – ERM II.\r\n***", "date": "2018.01.18", "title": "Темата България в руските медии – приоритетите на председателството на Съвета на ЕС, интерес към инвестиции в газопреносната мрежа и нормализиране на отношенията между Брюксел и Москва ( Агенция „Фокус“ )"}
{"url": "http://www.focus-news.net/news/2018/01/18/2478475/denyat-18-yanuari-v-svetovnata-istoriya.html", "text": "2017 г.\r\nИракската армия обявява освобождението на източната част на Мосул след рухването на защитата на ИДИЛ.\r\n2017 г.\r\nПалестинската власт, доминирана от Фатах, се съгласява да формира правителство на единството с \"Хамас\" след тридневна делегация в Москва.2015 г. \r\nУкраинската армия обстрелва жилищните квартали на Донецк и Горловка с ракетни установки и 500 килограмови авиобомби. В Горловка цивилните жертви са над 30, а в Донецк 9, сред които има деца. Украинските военни са загубили около 200 души.\r\nОколо 50 000 души излизат на протест в Берлин срещу подписването на споразумението за Трансантлатическо партньорство за търговия и инвестиции.2014г. \r\nНа този ден Гилдията на филмовите актьори номинира „Американска схема“ за най-добър актьорски състав, а Матю Макконъхи и Кейт Бланшет са отличени за най-добри актьори.2013 г. \r\nГрад Кона в Мали е отнет от туарегите с активната военна поддръжка на Франция. Срещу пустинните племена в Мали военни части изпращат още Нигерия, Буркина Фасо, Чад и други африкански държави.2011 г. \r\nПо данни на USGS в 20:23:26 UTC е регистрирано земетресение с магнитуд 7,2 по Рихтер (28.838°N, 63.947°E, на 84 км. дълбочина) на 45 километра западно от град Далбандин в провинция Белуджистан, Пакистан. Един час след основния трус е усетен допълнителен единичен трус с магнитуд 4.6 и дълбочина на епицентъра 60 километра.\r\nВ Белорусия властите извършват масови обиски в квартирите и редакциите на опозиционните медии. От магазините се изземат сборници с поезия и компакт-дискове с авторски песни на Владимир Некляев — един от претендентите за президентския пост на изборите от 2010 г.. Властите продължават задържат журналисти като: Наталия Радина, Ирина Халип, Сергей Возняк, Павел Северинец, Дмитрий Бондаренко и Александър Федута. В съответствие с Углавния кодекс на Белорусия представителите на медиите са под угроза от затвор от 15 години.\r\nДжеймс Уорлик изразява мнение, че е необходимо активно прокурорско разследване по случая Алексей Петров, като съдебната система гарантира правосъдие. По БТВ посланикът на САЩ обявява, че \"има хора в тази страна, които мислят, че стоят над закона, но не трябва да е така\".\r\nВ Ирак е извършен голям терористичен акт. Терорист-камикадзе се взривява в близост до полицейския участък в Тикрит. Загиват над 50 души, а други 100 получават наранявания  от различна степен.2000 г. \r\nМюсюлмански фанатици разрушават 11 християнски храмове в град Матарам /Индонезия/.1997 г. \r\nНорвежецът Бьорг Ослунд става първият човек, прекосил сам Антарктида.1991 г. \r\nВ отговор на американските бомбандировки в Ирак започва ракетен обстрел над Израелски градове.1964 г. \r\nЗапочва строежът на Световния търговски център в Ню Йорк.\r\nСветовният търговски център е архитектурен комплекс от 7 сгради, построен в Южен Манхатън, Ню Йорк, през 1966 г., открит през 1973 г. Цената на строежа е около 750 млн. долара. Заема площ от 6,5 ха. Проектиран е от Минору Ямасаки и Емери Рот като най-големия търговски център в света. В основата му са два четириъгълни корпуса близнаци (южен и северен; наречени Twin towers), високи по 411 м. Върху покривите им има площадки за хеликоптери. Всяка от двете кули има по 110 етажа и общо 104 асансьора. В небостъргачите се намират офисите на 430 корпорации и транснационални компании, в които работят над 50 000 души. Сред най-големите компании са: “Морган Стенли”, “Емпайър Хелт Чойс”, “Гарбан Интеркепитъл”, “Фидюшъри Тръст”, “Бенк ъф Америка”, “Фуджи бенк”, “Бенк ъф Тайван”, “Дау Джонс енд къмпани”, “Комерцбанк Кепитъл Маркетс”, “Юроброкърс” и др. Освен двата еднакви стъклено-стоманени корпуса Търговският център има информационен център, 6 паркинга с 2 000 места, хотел и широк площад. През февруари 2001 г. комплексът е продаден за 3,25 млрд. долара на “Ворнадо Риълти Тръст” (най-голямата сделка с недвижима собственост). На 11 септември 2001 г., в 15,55 часа (американско време) срещу небостъргачите е извършен най-големият терористичен акт в световната история. В 8,48 часа (българско време) пътнически самолет “Боинг 767” на “Американ еърлайнс” се врязва в северния корпус, а в 9,03 ч. друг самолет “Боинг 767” се забива в южния небостъргач; 1 час след взривовете небостъргачите се срутват до основи. Жертвите са над 2 900 души.1961 г. \r\nЗанзибарската партия Афро-Шизари печели едно място в парламента, като получава само един глас на изборите.1951 г. \r\nЗа първи път в Холандия е използван детектора на лъжата.1945 г. \r\nБританският премиер Уинстън Чърчил призовава Германия да обяви капитулация.\r\nУинстън Чърчил е министър-председател на Великобритания (1940-1945 г., 1951-1955 г.). От 1900 г. е депутат от Консервативната партия, от 1904 г. е привърженик на либералите, в началото на 20-те години отново става консерватор. От 1908 г. заема различни министерски постове - министър на вътрешните работи (1910-1911 г.), пръв лорд на Адмиралтейството (1911-1915 г., 1939-1940 г.), министър на военните припаси (1917-1918 г)., на войната и на авиацията (1919-1921 г.), на колониите (1921-1922 г.), на финансите (1924-1929 г.). Лидер е на Консервативната партия. Чърчил участва в изграждането на антихитлеристката коалиция през Втората световна война за победа над Оста (Германия, Италия, Япония и съюзниците им). Издига лозунга \"Победа на всяка цена\". През 1953 г. получава Нобелова награда за литература.1943 г. \r\nСъветската войска пробива блокадата на Ленинград.\r\nПо време на Втората световна война (1939-1945 г.) Ленинград се намира под 872-дневна германска блокада. Немските войски нахлуват в Съветския съюз през юни 1941 г. и наближават Ленинград от запад и юг, докато финландските съюзници на германците се придвижват от север. До ноември 1941 г. градът е почти напълно обкръжен и комуникациите и линиите за доставки са прекъснати напълно. През 1942 г. 650 000 ленинградчани умират от глад, болести или откъслечни далечни обстрели от немската артилерия. Ограничени доставки на храна и горива достигат до града с шлепове през лятото и с шейни през езерото Ладога през зимата. Доставките поддържат работата на военните заводи на града, докато двата милиона жители едвам оцеляват, докато един милион деца и болни или възрастни хора са евакуирани. Съветските офанзиви през 1943 г. пробиват частично немската обсада и са последвани през януари 1944 г. с успешна съветска атака, която отблъсква немците на запад от предградията на града, което слага край на обсадата.\r\nГеоргий Константинович Жуков е произведен в маршал на Съветския съюз.Той е 4 пъти герой на Съветския съюз. Член на ЦК на КПСС (1952-1957 г.). През Отечествената война на Съветския съюз 1941-1944 г. е командващ войски на фронтове, член на Ставката и заместник на Върховния главнокомандващ. Има изключителни заслуги за победата във войната. На 8 май 1945 г. от името на Върховното главно командване на съветската армия приема капитулацията на Германия. Автор е на мемоари.1919 г. \r\nЗапочва работа Парижката мирна конференция, свикана от страните-победителки в Първата световна война, за изработване на мирните договори с победените държави.\r\nПодготвени са Версайският мирен договор 1919 г. с Германия, Сенжерменският мирен договор с Австрия, Ньойският мирен договор с България, Трианонският мирен договор с Унгария и Севърският мирен договор с Турция. Главна роля на конференцията играят Франция, Великобритания и САЩ. Съветска Русия не е поканена да участва. На Парижката мирна конференция 1919-1920 г. е взето решение за създаване на Общество на народите (ОН) и е приет неговият устав, включен като съставна част в мирните договори. Подготвените от Парижката мирна конференция мирни договори заедно със споразуменията, приети на Вашингтонската конференция, са основа на версайско-вашингтонската система.1918 г. \r\nВ Москва се събира на първо заседание учредителното събрание. От избраните 715 депутати присъстват 410. Болшинство в събранието имат представителите на есерите (партия, защитаваща интересите на селяните) и кадетите (конституционнодемократична партия, защитаваща интересите на интелигенцията, дребните собственици). Болшевиките имат по-малко от 120 депутати. След откриване на събранието започва избор на ръководни органи. Депутатите искат Учредителното събрание да поеме управлението на страната, а узурпаторското правителство на болшевиките да се оттегли от властта. Болшевиките не изпълняват обещанието, дадено от Вл. И. Ленин при завземане на властта. Председателят на т. нар. ВЦИК Я. М. Свердлов се опитва да се намеси в работата на събранието. След като среща отпор от страна на законно избраните представители на руския народ, той нарежда събранието да бъде закрито. В 5 часа сутринта на 19 януари събранието е разгонено от въоръжен караул. На 20 януари 1918 г. по доклад на Ленин ВЦИК приема декрет за разтуряне на първото законно избрано в свободни демократични избори събрание в историята на Русия.1912 г. \r\nАнглийският изследовател Робърт Скот и неговата експедиция достигат Южния полюс само, за да открият, че Роланд Амундсен е бил там преди тях.1902 г. \r\nСпециална комисия препоръчва на президента на САЩ Т. Рузвелт да приеме плана за строителство на Панамския канал и да се откаже от идеята за строене на канал в Ниагара. \r\nПанамският канал пресича Панамския провлак в най-ниската му част на територията на Панама, свързва Тихия океан с Атлантическия океан, разделя Северна от Южна Америка. Строителството му започва Франция през 1879 г., продължено от САЩ, завършено през 1914 г. Панамският канал е открит през 1920 г. Той е с дължина от 81,6 км., дълбочина - 12,5 м., широчина - 150 м и 3 двойки шлюзове. От 1914 г. до 1999 г., каналът е контролиран от САЩ .\r\nПрез 1903 г. е сключен първият Американо-панамски договор. Той представлява споразумение за безсрочно ползване на зоната на бъдещия Панамски канал от САЩ.\r\nПрез 1936 и 1955 г. са подписани договори, които уточняват условията за експлоатация на канала и на зоната около него.\r\nПрез 1977 г. се подписват договори от американския президент Дж. Картър и правителството на генерал О. Торихос Ерера за поетапно възстановяване на суверенитета на Панама над канала и зоната до 31 декември 1999 г. и за постоянния неутралитет и експлоатация на канала съвместно от САЩ и Панама. Предвижда се денонсиране на всички предишни американо-панамски договори.1871 г. \r\nПровъзгласено е създаването на Германската империя.\r\nВ периода 1860 г.- 1871 г. Прусия под ръководството на О. фон Бисмарк побеждава Австрия (1866 г.) и Франция във Френско-пруската война (1870-1871 г.) и обявява образуването на обединена Германска империя. Към нея са присъединени Елзас и Лотарингия.1825 г. \r\nОткрита е новата сграда на Болшой театър. Тя е в стил руски ампир, неин архитект е О. И. Бове, реконструирана е през 1856 г. от архитект А. К. Кавос.\r\nБолшой театър е център на руската музикално-театрална култура. Основан е през 1776 г. в Москва, а през 1919 г. става академичен. В началото на XX в. световно признание получават певческата школа (Ф. И. Шаляпин, А. В. Нежданова, Л. В. Собинов) и балетната школа на Болшой театър.1787 г. \r\nЗапочва пътуването на Екатерина II в Южна Русия.\r\nЕкатерина II Велика (София-Фредерика-Августа) е руска императрица от 1762 г. Съпруга е на Петър III, но с помощта на гвардията го сваля от власт. Привлича политически и военни дейци - братята А. Г. и Г. Г. Орлови, Г. А. Потемкин-Таврически и др. Укрепва бюрократичния апарат, съсловните привилегии на дворяните, помешчическото земевладение. Присъединява Северното Причерноморие, Крим, Северен Кавказ, територии от Западна Украйна, Беларус и Литва. Участва в подялбата на Полша. Потушава въстанието на Е. Пугачов.1701 г. \r\nВ Кенигсберг е коронован първият пруски крал Фридрих I. Той е от династията Хохенцолерни. Получава кралската власт, като се задължава да осигури на императора на Свещената Римска империя войска за започващата война за испанското наследство.На тази дата са родени: 1955 г. \r\nРоден е Кевин Костнър – американски актьор, режисьор, продуцент. Дебютира в киното през 1981 г. с филма “Сизъл Бийч”. Участва в “Недосегаемите” (1987 г.) , “Бул Дюръм” (1988 г.) , “Поле на мечтите” ,“Танцуващият с вълци” (1990 г.) , “Робин Худ: принцът на крадците” (1991 г.), “J. F. K.”(1991 г.), “Бодигард” (1992 г.), “Прекрасен свят” (1993 г.), “Уайът Ърп” (1994 г.), “Воден свят” (1995 г.), “Пощальонът” (1997 г.), “Писмо в бутилка” (1999 г.), “13 дни” (2000 г.), “Dragonfly” (2002 г.).1743 г. \r\nРоден е Луи Клод Сан Мартен - френски философ (пише под псевдоним Неизвестен философ). Служи като офицер, през 1771 г. излиза в оставка и започва да проповядва учението на португалския мистик Мартинес Паскуалис, основател на масонската секта на “мартинистите”. Критикува материализма и сенсуализма на френските просветители, известен е като противник на католическия клерикализъм. Разглежда Великата Френска революция като провиденциален “съд Божий” (“Писмо към приятеля, или Философски и религиозни съображения за Френската революция”, 1795). Оказва влияние върху немския романтизъм (Ф. Баадер, Ф. Шелинг) и върху руското масонство.1689 г. \r\nРоден е Шарл Луи дьо Секонда, барон дьо Лабред и дьо Монтескьо - френски публицист, учен, адвокат. Президент на парламента в Бордо и член на местната Академия на науките. Пътува из Европа - обикаля Германия, Унгария, Италия, Швейцария, Холандия. В Англия живее 2 години. Останалата част от живота си прекарва в литературна и научна дейност. Първото му литературно съчинение е “Персийски писма”. Второто му съчинение - “Размишления върху причините за величието на римляните и за техния упадък” (1734 г.), е един от първите опити за философия на историята. През 1748 г. издава най-значимия си труд - “За духа на законите”, над който работи 20 години и в който влага всичките си знания и опит. Това съчинение има успех не само във Франция, но и в цяла Европа - в разстояние на 8 месеца претърпява 22 издания. С него Монтескьо поставя основата на една непозната дотогава наука - социологията. Влиянието на “За духа на законите” върху хода на Френската революция е голямо, всички институции на революционната епоха носят идеите на Монтескьо.1641 г. \r\nРоден е Франсоа Мишел маркиз дьо Лувоа – френски държавник. Министър на войната при Луи ХIV в периода 1677-1691 г. Пръв въвежда униформата във войската. Маркиз дьо Лувоа е син на Мишел льо Телие, едно от най-влиятелните официални лица във Франция. От него маркиз дьо Лувоа наследява поста военен секретар. Той участва във военната политика по начин, благодарение на който са осъществени реформите, които баща му завещава. \r\nВследствие на това френската армия става една от най-силните в Европа за времето си. Участва в анулирането на Нантския едикт (1685 г.), както и носи отговорност за унищожаването н Палатината от 1688 г.На тази дата умират: 2011 г.", "date": "2018.01.18", "title": "Денят 18 януари в световната история"}
{"url": "http://www.focus-news.net/news/2018/01/18/2478476/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество.\r\nВъв връзка с изграждане на сградно водопроводно отклонение на ул. „Шар планина“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Шар планина“ от ул. „Цар Симеон“ до ул. „Свети Свети Кирил и Методий“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шар планина“ ъгъла с ул. „Цар Симеон“.\r\nВъв връзка с подмяна на водомерен възел в кв. „Димитър Миленков“, се налага спиране на водоподаването от 9:30 до 14:30 часа на клиентите на „Софийска вода”, живеещи в района на кв. „Димитър Миленков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №202.\r\nВъв връзка с подмяна на сградно водопроводно отклонение до бл. 373, жк. „Младост“ 3, се налага спиране на водоподаването от 10:00 до 20:00 часа на клиентите на „Софийска вода”, живеещи в района на бл. 373.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 373.\r\nВъв връзка с подмяна на спирателен кран на ул. „Малобучински път“, с. Мало Бучино, се налага спиране на водоподаването от 9:00 до 21:00 часа на клиентите на „Софийска вода”, живеещи в района на местност „Манилов дол“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Малобучински път“ ъгъла с ул. „Бор“.\r\nВръзка с подмяна на сградно водопроводно отклонение на ул. „Царево“ , кв. „Орландовци“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на ул. „Староселска“ от ул. „Царево“ до ул. „Одеса“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царево“ ъгъла с ул. „Староселска“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/18/2478477/vitsepremierat-ekaterina-zaharieva-shte-prieme-federalniya-ministar-za-evropa-integratsiya-i-vanshni-raboti-na-republika-avstriya-d-r-karin-knaysl.html", "text": "В 14.45 часа заместник министър-председателят по правосъдната реформа и министър на външните работи Екатерина Захариева ще приеме в МВнР федералния министър за Европа, интеграция и външни работи на Република Австрия д-р Карин Кнайсл. Това съобщиха от пресцентъра Министерството на външните работи. Министрите ще направят съвместни изявления за медиите в 15:50 часа.", "date": "2018.01.18", "title": "Вицепремиерът Екатерина Захариева ще приеме федералния министър за Европа, интеграция и външни работи на Република Австрия д-р Карин Кнайсл"}
{"url": "http://www.focus-news.net/news/2018/01/18/2478478/plovdiv-prohodat-troyan-karnare-ostava-zatvoren-za-vsichki-mps-patnite-nastilki-v-planinskite-rayoni-sa-chastichno-zaledeni-no-obraboteni.html", "text": "Проходът Троян-Кърнаре остава затворен за всички МПС. Това съобщи за Радио „Фокус“ – Пловдив дежурният в Областно пътно управление (ОПУ). В района на прохода вали слаб сняг. Пътните настилки в планинските райони са частично заледени, на места заснежени, но обработени и опесъчени. В останалата част от Пловдивска област пътищата са предимно мокри. Дежурният в Областно пътно управление призова водачите да тръгват на път само с подходящи гуми, да карат със съобразена скорост и повишено внимание, за да не се създават предпоставки за възникването на сериозни пътни инциденти. Към момента на територията на Пловдивска област духа силен вятър. Периодично в ОПУ се получават сигнали за паднали клони и дървета, като екипите реагират своевременно. Последният сигнал е за паднал масивен клон върхи кола в пловдивското село Войводиново. Към настоящия момент няма информация за затворени пътища поради паднали дървета, посочи дежурният.\r\nТрафикът на територията на областта е интензивен към този час на деня, като най-натоварено е движението по пловдивския участък на АМ „Тракия“, също по пътищата Пловдив-Карлово и Пловдив-Асеновград-Смолян. Опасност от свличане на земна и скална маса има по пътните отсечки Бачково-Нареченски бани и Кричим-Девин. Остава ограничено движението на МПС над 12 тона през прохода Троян-Кърнаре, също по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци.\r\nТрафикът в град Пловдив също е изключително интензивен, особено в централната градска част. Задръствания затрудняват движението по булевардите „Цар Борис III Обединител“, „Христо Ботев“, „Пещерско шосе“ и „Руски“. Колони от автомобили има и по входно-изходните артерии. В града също духа силен вятър, като на много места има непочистени паднали клони.\r\nТони МИХАЙЛОВ", "date": "2018.01.18", "title": "Пловдив: Проходът Троян-Кърнаре остава затворен за всички МПС, пътните настилки в планинските райони са частично заледени, но обработени"}
{"url": "http://www.focus-news.net/news/2018/01/18/2478479/the-jerusalem-post-v-balgariya-zapochna-protsesat-za-atentata-na-letishte-sarafovo.html", "text": "В сряда, 17 януари, в българската столица София бе дадено началото на делото за атентата на летище „Сарафово“ от 2012 г., в резултат на който при взривяване на автобус загинаха петима израелци и един гражданин на България, отбелязва вестник The Jerusalem Post. \r\nДвамата обвиняеми успяха да избягат в Ливан, а властите в Бейрут отказаха да ги екстрадират обратно в България. Прокурорът Красимир Тренчев заяви пред репортери в Специализирания съд: „Те ще бъдат съдени задочно за терористична атака и убийство на няколко души, както и за редица други престъпления като измами с документи и планиране на терористичен акт\".\r\nПри атентата пострадаха 32-ма граждани на Израел. Съдебното разследване разкри липсата на адекватни мерки за сигурност на летището, разположено в морския курортен град Бургас на Черно море, припомнят от редакцията.  Тереза Герова", "date": "2018.01.18", "title": "The Jerusalem Post: В България започна процесът за атентата на летище „Сарафово“"}
{"url": "http://www.focus-news.net/news/2018/01/18/2478480/sliven-vremenno-dvizhenieto-po-patya-kotel-gradets-pri-razklona-za-s-zheravna-se-osashtestvyava-v-edna-lenta-poradi-patnatransportno-proizshestvie.html", "text": "Временно движението по път ІІ-48 Котел - Градец при разклон за с. Жеравна се осъществява в една лента, поради пътнатранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.18", "title": "Сливен: Временно движението по пътя Котел - Градец при разклона за с. Жеравна се осъществява в една лента, поради пътнатранспортно произшествие"}
{"url": "http://www.focus-news.net/news/2018/01/18/2478481/veliko-tarnovo-v-grada-shte-se-provede-treti-protest-sreshtu-izgrazhdaneto-na-vtori-lift-v-bansko.html", "text": "Трети протест срещу изграждането на втори лифт в Банско ще се проведе във Велико Търново. Това съобщиха за Радио „Фокус“ – Велико Търново организаторите от „Спаси  Пирин! Save Pirin!  – Велико Търново“. Недоволните граждани ще се съберат на 18 януари в 18.00 часа на паметник „Майка България“, за да изкажат своето несъгласие. В още един град от област Велико Търново ще се проведе протест – Свищов. Там хората ще се съберат от 17.30 часа пред беседката в градската градина.\r\nИсканията са за отмяна на решението на Министерски съвет от 28 декември 2017 г., с което бяха приети промени, разрешаващи строителство в Национален парк „Пирин“, и за оставка на министъра на околната среда и водите Нено Димов, който според тях саботира основната функция на екоминистерството – да опазва природните богатства на България.\r\nНадежда КРЪСТЕВА", "date": "2018.01.18", "title": "Велико Търново: В града ще се проведе трети протест срещу изграждането на втори лифт в Банско"}
{"url": "http://www.focus-news.net/news/2018/01/18/2478482/adelina-stefanova-hram-vavedenie-bogorodichno-blagoevgrad-tvarde-mlad-sveti-atanasiy-veliki-priema-duhoven-san-i-zhivee-pod-pokrovitelstvoto-na-aleksandriyskiya-arhiepiskop.html", "text": "На 18 януари почитаме свети Атанасий Велики. Празникът е наричан Атанасовден. Това каза за Радио „Фокус“ - Пирин Аделина Стефанова, църковен уредник в храм „Въведение Богородично“ в Благоевград. По думите ѝ от гръцки атанасос означава безсмъртен, ето защо Атанас, Атанаска, Тасо, Таня празнуват на днешния ден. „Православната църква на този ден почита паметта на александрийския архиепископ Атанасий Велики, живял през 3 - 4 век. Твърде млад той приема духовен сан и живее под покровителството на александрийския архиепископ. На първия вселенски събор в Никеа през 325 година води борба с арианската ерес. Тук получава и прозвището Велики, но спорът му с арианите продължава през целия му живот. Той написва книгите „Четири слова против арианите“ и книга за света Троица и Светия Дух“, добави Стеафанова.\r\nЛора КАЛЧЕВА", "date": "2018.01.18", "title": "Аделина Стефанова, храм „Въведение Богородично“ - Благоевград: Твърде млад свети Атанасий Велики приема духовен сан и живее под покровителството на александрийския архиепископ"}
{"url": "http://www.focus-news.net/news/2018/01/18/2478483/veliko-tarnovo-mokri-i-zasnezheni-sa-patnite-nastilki-na-teritoriyata-na-oblastta.html", "text": "Ограничено е движението на товарни автомобили над 12 тона през проход Република силен снеговалеж и навявания. В цялата област вали сняг. Пътните настилки са мокри, заснежени и хлъзгави,  предаде репортер на Радио „Фокус” – Велико Търново. Времето е облачно. Температурата на въздуха е 2°. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик.\r\nНадежда КРЪСТЕВА", "date": "2018.01.18", "title": "Велико Търново: Мокри и заснежени са пътните настилки на територията на областта"}
{"url": "http://www.focus-news.net/news/2018/01/18/2478484/burgas-okrazhniyat-sad-shte-zasedava-po-deloto-sreshtu-mazh-obvinen-v-prichinyavane-na-smart-na-edno-litse-i-telesni-povredi-na-dvama-dushi-pri-katastrofa.html", "text": "Окръжна прокуратура – Бургас предаде на съд Владимир П. (на 29 г., от гр. Стара Загора). Това съобщиха от пресцентъра на Окръжна прокуратура – Бургас. Окръжен съд – Бургас е нарочил заседанието си за 18 януари 2018 г. Мъжът е подсъдим за това, че на 25 юли 2016 г., около 07.30 часа,  в Поморие на първокласен път, при управление на лек автомобил „Мерцедес“ е нарушил правилата за движение по пътищата и е допуснал пътно транспортно произшествие с насрещно движещия се лек автомобил „Тойота Хайес“, управляван от Станислав В.  от гр. Бургас. Пи катастрофата по непредпазливост Владимир П. е причинил смъртта на Станислав. В. (починал на 25 юли 2016 г.). От ПТП-то са причинени още тежка и пет средни телесни повреди на Сребрю Г. и средна телесна повреда на Надя Б. от град Бургас.\r\nНа горепосочените дата и час подсъдимият управлявал лек автомобил „Мерцедес“. По същото време пострадалите се движели в противоположната посока, в управляван от Станислав В. микробус. Времето било слънчево и ясно, а управлявания от подсъдимия автомобил преминал колелото за кръгово движение на входа на гр.Поморие, намиращия се в близост „Аквапарк“, района на къмпинг „Европа“, като след излизане от десен завой, продължил движение в прав пътен участък, със сухо, чисто от механични примеси, без неравности и дупки асфалтово покритие и нормална атмосферна видимост. В един момент управляваният от Владимир П. автомобил навлязъл в лентата за насрещно движение и така предизвикал сблъсъка с насрещно движещия се микробус.", "date": "2018.01.18", "title": "Бургас: Окръжният съд ще заседава по делото срещу мъж, обвинен в причиняване на смърт на едно лице и телесни повреди на двама души при катастрофа"}
{"url": "http://www.focus-news.net/news/2018/01/18/2478485/kyustendil-prohodimi-pri-zimni-usloviya-sa-patishtata-na-teritoriyata-na-oblastta-vali-slab-snyag.html", "text": "Проходими при зимни условия са пътищата на територията на областта, вали слаб сняг. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са мокри, във високите райони и заснежени, но обработени. Няма въведени временни организации на движението заради метеорологичната обстановка. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.18", "title": "Кюстендил: Проходими при зимни условия са пътищата на територията на областта, вали слаб сняг"}
{"url": "http://www.focus-news.net/news/2018/01/18/2478486/die-sueddeutsche-zeitung-buryata-friderike-udari-germaniya-s-vetrove-do-160-kmch.html", "text": "Германската метеорологична служба предупреди гражданите, че редица части на страната ще бъдат ударени от бурята „Фридерике“ с пориви на вятъра, достигащи скорост до 115 км/ч, а по високите надморски височини те ще бъдат дори още по-силни – дори от 160 км/ч, отбелязва най-големият вестник във ФРГ Die Sueddeutsche Zeitung.\r\n„Фридерике“ се движи от федерална провинция Северен Рейн-Вестфалия и югозападната част на Долна Саксония към югоизточната част на Германия. Издадени са предупредителни кодове за големи части от Хесен, Саксония, Саксония-Анхалт, Тюрингия, Североизточна Бавария, за югозападната част от Бранденбург и за високите части на планината Шварцвалд.\r\nВ редица населени места бяха отменени училищните занятия. Министерството на образованието в Берлин вече издаде разрешение на училищните власти в отделните провинции сами да преценяват дали децата да влизат в час. Същевременно метеоролозите препоръчаха в регионите, в които бурята бушува, да се избягва престоят на открито заради опасност от изкоренени дървета, падащи керемиди и повреди в електропроводите.  Тереза Герова", "date": "2018.01.18", "title": "Die Sueddeutsche Zeitung: Бурята „Фридерике“ удари Германия с ветрове до 160 км/ч"}
{"url": "http://www.focus-news.net/news/2018/01/18/2478487/gabrovo-snyag-vali-na-prohoda-shipka-patnite-nastilki-sa-mokri-i-zasnezheni.html", "text": "Сняг вали на прохода Шипка. Това казаха за Радио „Фокус“ – Велико Търново от Областно пътно управление – Габрово. Пътните настилки са мокри и заснежени, но се почистват и и опесъчават. Времето е облачно. Температурата на въздуха е 1°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание поради пропаднал участък. Поставена е необходимата сигнализация. На пътя с. Кормянско – с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.18", "title": "Габрово: Сняг вали на прохода Шипка, пътните настилки са мокри и заснежени"}
{"url": "http://www.focus-news.net/news/2018/01/18/2478488/api-vazstanoveno-e-dvizhenieto-na-tovarni-avtomobili-nad-12-tona-po-pat-ii-55-veliko-tarnovo-gurkovo.html", "text": "Възстановено е движението на товарни автомобили над 12 тона по път II-55 Велико Търново - Гурково (Проход на Републиката). Това съобщиха от пресцентъра на Агенция \"Пътна инфраструктура\".", "date": "2018.01.18", "title": "АПИ: Възстановено е движението на товарни автомобили над 12 тона по път II-55 Велико Търново - Гурково"}
{"url": "http://www.focus-news.net/news/2018/01/18/2478489/bobi-bobev-bivsh-poslanik-na-balgariya-v-albaniya-i-kosovo-razumat-shte-naddelee-i-dialogat-mezhdu-belgrad-i-prishtina-shte-bade-vazobnoven.html", "text": "Разумът ще надделее и диалогът между Белград и Прищина ще бъде възобновен, като той е необходим и ако Косово и Сърбия желаят да се придържат към евроатлантическата си ориентация. Това каза в интервю за сутрешния блок „Добро утро, България“ на Радио „Фокус“ д-р Боби Бобев от Института по Балканистика при БАН и бивш посланик на България в Албания и Косово, по повод убийството на един от лидерите на косовските сърби Оливер Иванович. Излгежда, че политическите лидери на двете страни ще успят да преодолеят първоначалните емоциални реакции, прогнозира Бобев. По думите му и двете страни са еднакво зависими от спазването на добрия тон и добави, че президентите на Косово и Сърбия Хашим Тачи и Александър Вучич вече са провели телефонен разговор, в рамките на който са отчели изглаждането на отношенията си като задължително. „Не ми се вярва и Косово, и Сърбия да пропилеят шанса, който имат. Не ми се вярва да позволят едни емоционални натрупвания да надделеят над това, което може се окаже ключово за националното развитие и на двете страни. Оливер Иванович беше човекът, който в последния месец се оказа противопоставен на политиката на Белград, като това е важно да се има предвид. Той беше човекът, който неотдавна в свое интервю заяви, че сърбите в Северно Косово трябва да се страхуват не от албанците, а от едни други сърби, които се разхождат в областта с джипове без номера“, обясни той. Боби Бобев допълни, че убитият лидер на косовските сърби Оливер Иванович е водил неортодоксална политика, с което си е спечелил множество врагове. Бившият посланик изрази надежда да бъдат елиминирани възможностите за нов въоръжен конфликт в региона, като обясни, че не може да се говори за порени териториални претенции.", "date": "2018.01.18", "title": "Боби Бобев, бивш посланик на България в Албания и Косово: Разумът ще надделее и диалогът между Белград и Прищина ще бъде възобновен"}
{"url": "http://www.focus-news.net/news/2018/01/18/2478490/kostadin-koev-kmet-na-velingrad-prioritet-za-obshtinata-prez-2018-godina-shte-bade-izgrazhdane-i-podobryavane-na-infrastrukturata.html", "text": "Приоритет за Общината през 2018 година ще бъде изграждане и подобряване на инфраструктурата. Това каза в сутрешния блок „Добро утро, България“ на Радио „Фокус“ кметът на Велинград Костадин Коев. По думите му успешно се привличат европейски средства, като вече има одобрени проекти по редица ОП. Освен пътната инфраструктура, приоритет на работа ще бъде и образователната такава, за която ще бъдат инвестирани около 5 милиона и половина. \"За пръв път на територията на общината ще бъде изградена нова детска градина и училище\", добави Коев. „По ОП „Региони в растеж“ в момента имаме одобрени проекти с подписани договори на стойност около 13 милиона лева. В същото време имаме проекти, които са в процес на оценка, възлизащи на същата сума. Надявам се, че и през 2018 година ще бъдат оценени и ще ни поканят да подпишем договори. По ОП „Развитие на селските райони“ имаме подписан договор на стойност около 5 милиона лева за изграждане на междуселски пътища и улици в някои от населените места. През 2018 година основно ще се насочим към изграждане на пътна и подземна инфраструктура“, обясни той. Костадин Коев коментира още, че 2016 и 2017 година са били подготвителни, през които са се осигурили необходимите средства по оперативните програми, като през настоящата 2018 г. вече ще има видими резултати и финализиране на проекти.", "date": "2018.01.18", "title": "Костадин Коев, кмет на Велинград: Приоритет за Общината през 2018 година ще бъде изграждане и подобряване на инфраструктурата"}
{"url": "http://www.focus-news.net/news/2018/01/18/2478491/dobrich-26-mashini-obrabotvat-patnite-otsechki-ot-republikanskata-mrezha-v-oblastta-patyat-za-varna-e-zatvoren.html", "text": "26 машини обработват пътните отсечки от републиканската мрежа в областта, пътят за Варна е затворен, по информация на дежурния в Областно пътно управление – Добрич, предаде кореспондент на Радио „Фокус” – Варна. Oграничено e движението на МПС над 10 тона по първокласния път 9 в отсечката Кранево - Варна. Обходният маршрут е през село Оброчище. Времето в Добрич облачно, температурата е около 1 градус към 9.00 часа, духа силен вятър, превалява сняг. От Автогара – Добрич се пътува по всички направления, с изключение на направлението за Варна. \r\nЖулиета НИКОЛОВА", "date": "2018.01.18", "title": "Добрич: 26 машини обработват пътните отсечки от републиканската мрежа в областта, пътят за Варна е затворен"}
{"url": "http://www.focus-news.net/news/2018/01/18/2478492/kyustendil-v-pravoslavnite-hramove-v-grada-shte-bade-otsluzhena-sveta-liturgiya-po-povod-sveti-atanasiy.html", "text": "В православните храмове в Кюстендил ще бъде отслужена Света литургия по повод свети Атанасий. Това съобщи за Радио „Фокус” – Кюстендил отец Венцислав Шияков, от катедралния храм „Свето Успение Богородично” – Кюстендил. По думите му службата, посветена на свети Атанасий Велики, архиепископ Александрийски ще започне от 09.00 часа. Св. Атанасий е роден в гр. Александрия между 293 и 298 г.  Свети Атанасий е роден в бедно християнско семейство. Още от малък се увличал по християнските идеи. Той пише житие посветено на неговия духовен предшественик св. Антоний. Свети Атанасий умира на 76-годишна възраст.\r\nВенцеслав ИЛЧЕВ", "date": "2018.01.18", "title": "Кюстендил: В православните храмове в града ще бъде отслужена Света литургия по повод свети Атанасий"}
{"url": "http://www.focus-news.net/news/2018/01/18/2478493/ria-novosti-nad-50-dushi-zaginaha-pri-pozhar-v-avtobus-v-kazahstan.html", "text": "Повече от 50 души са загинали при запалването на автобус в Актюбинската област на Казахстан, предава РИА Новости. \r\n„На петима пасажери, които са успели да се измъкнат, се оказва мединска помощ. Останалите 52-ма са загинали на място“, се казва в съобщение от местните власти.\r\nИнцидентът се е случил в сутрешните часове на четвъртък, 18 януари на пътя Самара-Шимкент. В превозното средство е имало 57 души – 55 пътници и двама шофьори. Към момента се изяснява гражданството на жертвите. Причините за произшествието се уточняват. Тереза Герова", "date": "2018.01.18", "title": "РИА Новости: Над 50 души загинаха при пожар в автобус в Казахстан"}
{"url": "http://www.focus-news.net/news/2018/01/18/2478494/kostadin-koev-kmet-na-velingrad-tsel-prez-2018-g-shte-bade-populyarizirane-na-kulturno-istoricheskoto-nasledstvo-na-obshtinata.html", "text": "Цел през 2018 г. ще бъде популяризиране на културно-историческото наследство на общината. Това каза в сутрешния блок „Добро утро, България“ на Радио „Фокус“ кметът на Велинград Костадин Коев. По думите му ще се работи в посока популяризиране атрактивните туристически обекти и стари светилища, намиращи се в общината, чрез по-голяма достъпност до тях и повече туристически маршрути. Костадин Коев добави, че реализираните нощувки във Велинград през 2017 година са около 750 хиляди, като около 60 - 70% от тях са с цел релакс и почивка. „Велинград има различни видове туризъм, сред които конферентен туризъм, културен туризъм, така че искаме да подобрим атрактивните обекти в околностите на града. Това са стари светилища, датирани 3 - 4 хиляди пр. Хр. И точно в тази насока имаме амбиция да подобрим достъпността, да направим туристически маршрути, които да популяризират културно-историческото наследство около Велинград. Защото е малко известно, че има такова културно-историческо наследство, оставено от „бесите“. Туризмът винаги е бил приоритет и естествено насоките са да се подобрява градската среда и да има по-добра инфраструктура.“, обясни той. „През 2018 г. се навършват 10 години от обявяването на Велинград за „СПА столица на Балканите“, като и 70 години от обединяването на трите села Чепино, Лъджене и Каменица. Културният календар предвижда множество събития през целия летен сезон\", добави Костадин Коев. „Кулминацията ще бъде в края на август и първите дни на септември, когато ще се отбележи създаването на Велинград\", каза още кметът.", "date": "2018.01.18", "title": "Костадин Коев, кмет на Велинград: Цел през 2018 г. ще бъде популяризиране на културно-историческото наследство на общината"}
{"url": "http://www.focus-news.net/news/2018/01/18/2478495/kyustendil-pochti-8-chasa-chast-ot-zhitelite-na-selata-yabalkovo-i-nikolichevtsi-sa-bez-elektrozahranvane.html", "text": "Почти 8 часа част от жителите на селата Ябълково и Николичевци са без електрозахранване, съобщиха от електроразпределителното дружество. Заради силния вятър тази нощ има възникнали аварии по електропроводите, което е причина абонатите на електроразпределителното дружество да са без ток цялата нощ. Местностите Николичевски път и Дренов дол също са без електрозахранване.\r\nВенцеслав ИЛЧЕВ", "date": "2018.01.18", "title": "Кюстендил: Почти 8 часа част от жителите на селата Ябълково и Николичевци са без електрозахранване"}
{"url": "http://www.focus-news.net/news/2018/01/18/2478496/v-19-grada-v-balgariya-i-8-v-chuzhbina-shte-se-provedat-protesti-v-zashtita-na-natsionalen-park-pirin.html", "text": "В 19 града в България и 8 в чужбина ще се проведат протести в защита на Национален парк \"Пирин\", съобщиха организаторите. Граждани от София, Благоевград, Бургас, Варна, Велико Търново, Велинград, Габрово, Казанлък, Пазарджик, Плевен, Пловдив, Русе, Свиленград, Свищов, Сливен, Смолян, Стара Загора, Трявна, Хасково, а също Берлин, Брюксел, Виена, Лондон, Оксфорд, Прага, Сидни и Хамбург ще протестират срещу приетото на 28 декември 2017 г. решение на Министерски съвет за Национален парк \"Пирин\". Протестното шествие в София започва от 18.30 ч. на площад „Независимост“ и ще тръгне по жълтите павета.\r\nИсканията на протеста са за отмяна на решението на Министерски съвет от 28 декември 2017 г., с което бяха приети промени, разрешаващи строителство в националния парк, за оставка на министъра на околната среда и водите Нено Димов, който саботира основната функция на екоминистерството – да опазва природните богатства на България, и за обявяване на реалния собственик на концесионера \"Юлен\" АД и одит на концесията от международен одитор и с участие на гражданското общество.", "date": "2018.01.18", "title": "В 19 града в България и 8 в чужбина ще се проведат протести в защита на Национален парк \"Пирин\""}
{"url": "http://www.focus-news.net/news/2018/01/18/2478497/smolyan-zasnezheni-i-zaledeni-na-mesta-sa-patishtata-v-oblastta-mnozhestvo-signali-za-padnali-darveta-sa-polucheni-prez-noshtta.html", "text": "Проходими при зимни условия са пътищата в областта, съобщиха за Радио „Фокус“ – Смолян от Областно пътно управление – Смолян. Времето е облачно, без валежи, духа силен вятър. Пътните настилки са мокри, по високите места в планината има заснежени и заледени участъци, които своевременно се опесъчават и осоляват. Остава повишена опасността от падащи камъни по всички направления в региона. През нощта са получени множество сигнали за паднали дървета по пътищата заради силния вятър. Екипите непрекъснато са на терен и разчистват падналите дървета, за да освобождават пътните платна за движение, но няма затворени пътища. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са мокри на места. Времето облачно и ветровито. Автомобилният трафик в сутрешните часове и е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.01.18", "title": "Смолян: Заснежени и заледени на места са пътищата в областта, множество сигнали за паднали дървета са получени през нощта"}
{"url": "http://www.focus-news.net/news/2018/01/18/2478498/prohodat-shipka-e-zatvoren-za-vsichki-mps.html", "text": "Към 5.40 часа проходът Шипка е затворен за всички МПС заради обилен снеговалеж с вятър и нулева видимост. Това съобщиха от пресцентъра на МВР. Заради снеговалеж рано сутринта е затворен за товарни автомобили и Проходът на Републиката. \r\nСвлачище е затрупало едната лента по пътя Смолян - Асеновград , на разклона за с. Лъки, движението е организирано в другата лента и се регулира от органите на Пътна полиция.", "date": "2018.01.18", "title": "Проходът Шипка е затворен за всички МПС"}
{"url": "http://www.focus-news.net/news/2018/01/18/2478499/montana-silen-vyatar-duha-na-prohoda-petrohan-patnite-nastilki-sa-obraboteni-sreshtu-zaledyavaniya.html", "text": "Силен вятър духа на прохода Петрохан, няма паднали дървета и клони на пътното платно, които да затрудняват трафика. Това каза за Радио „Фокус“ – Видин дежурният служител на Областно пътно управление – Монтана. Той посочи, че настилката на пътя е предимно мокра, заледена и заснежена, но обработена с пясък. Трафикът в сутрешните часове е интензивен и в двете посоки. Остава забраната за преминаване през Петрохан на тежки товарни автомобили над 12 тона, обиколният маршрут е през град Своге.\r\nАнна ЛОЗАНОВА", "date": "2018.01.18", "title": "Монтана: Силен вятър духа на прохода Петрохан, пътните настилки са обработени срещу заледявания"}
{"url": "http://www.focus-news.net/news/2018/01/18/2478500/raziskvaniyata-po-vota-na-nedoverie-sreshtu-kabineta-borisov-3-shte-badat-na-23-yanuari.html", "text": "Разискванията и гласуването на Проекта за решение за вота на недоверие срещу кабинета „Борисов“ 3 заради провала в политиката по противодействие на корупцията, внесен от БСП, ще бъдат на 23 януари, предаде репортер на Агенция „Фокус“. Предложението бе прието със 182 гласа „за“, 1 „против“ и 2 „въздържал се“. Така парламентът ще проведе извънредно заседание на 23 януари (вторник) от 13.00 часа.\r\nБиляна ИВАНОВА", "date": "2018.01.18", "title": "Разискванията по вота на недоверие срещу кабинета „Борисов“ 3 ще бъдат на 23 януари"}
{"url": "http://www.focus-news.net/news/2018/01/18/2478501/veliko-tarnovo-po-povod-atanasovden-v-pravoslavnite-hramove-v-grada-se-otsluzhva-praznichno-bogosluzhenie.html", "text": "По повод Деня на свети Атанасий Велики – Атанасовден в православните храмове във Велико Търново се отслужва празнично богослужение, предаде репортер на Радио ‘‘Фокус’’ – Велико Търново. Рано тази сутрин църковните камбани в града възвестиха началото на празничната света литургия. Най-много хора се стекоха в Катедралния храм “Рождество Богородично“, където палят свещ за здраве. Св. Атанасий Велики е роден през 295 година. На 23-годишна възраст той е ръкоположен за дякон и участва в Никейския Вселенски събор. Пет години след това Атанасий придобива епископски сан. Като архиепископ на град Александрия той се включва активно в борбата срещу арианската ерес в християнството. Умира на 2 май 373 година. В народните вярвания Свети Атанас е представен като властелин на снеговете и ледовете. Счита се, че от този ден нататък зимата започва да си отива. Облечен с копринена риза, той отива в планината на своя бял кон и се провиква: „Иди си, зимо, идвай, лято!“ Затова и празникът е известен като „Среди зима“. Атанасовден, както и Антоновден, се почита като патронен празник на ковачи, железари, ножари и налбанти, а заедно с това и като празник за умилостивяване на чумата, шарката и синята пъпка (антракс). За умилостивяване на шарките се пекат питки, които се надупчват с вилица, за да не се „надупчат“ децата от шарка. Жените спазват същите забрани, които характеризират Антоновден. В Тракия се заколва черно пиле или кокошка, което се приготвя с ориз и се раздава на съседи и близки против болести. Перата се запазват, защото се вярва, че притежават лечебна сила. В някои райони на страната моми и ергени излизат на поляните, връзват люлки, пеят и играят хора.\r\nНадежда КРЪСТЕВА", "date": "2018.01.18", "title": "Велико Търново: По повод Атанасовден в православните храмове в града се отслужва празнично богослужение"}
{"url": "http://www.focus-news.net/news/2018/01/18/2478502/srabskiyat-general-momir-stoyanovich-za-ubiystvoto-na-oliver-ivanovich-nyama-albanski-faktor.html", "text": "Генерал Момир Стоянович, бивш директор на Агенцията за военна сигурност и бивш председател на Комисията за инспекция по сигурността на парламента в Белград, заяви, че албанският фактор вероятно не е ключов в убийството на лидера на Гражданското движение „Свобода,демокрация,справедливост“ Оливер Иванович, пише изданието Srbija Danas.\r\n„Моята преценка е, че зад него (убийството – бел.р.) няма албански фактор, защото биха могли да го убият, когато искат, но не го направиха. Разбира се, аз също не изключвам тази възможност. Личното ми мнение обаче е, че това е или политически мотивирано убийство или работа на престъпни групировки в северната част на Косово“, заяви генерал Стоянович.\r\nЗа политическия характер на престъплението говори фактът, че то бе извършено в деня, в който Белград и Прищина възобновиха преговорите за нормализиране на двустранните отношения след 10-месечна пауза.  Тереза Герова", "date": "2018.01.18", "title": "Сръбският генерал Момир Стоянович: За убийството на Оливер Иванович няма албански фактор"}
{"url": "http://www.focus-news.net/news/2018/01/18/2478503/vidin-normalen-e-trafikat-na-granichen-punkt-dunav-most-2-nyama-obrazuvali-se-opashki.html", "text": "Нормален е трафикът на граничен пункт „Дунав мост 2“. Това каза за Радио „Фокус“ – Видин дежурният служител на пункта. Няма образували се опашки от тежкотоварни камиони на изход и вход от страната, спокойно става преминаването на леките автомобили. Пътната настилка на надлезите към граничния пункт е почистена до асфалт.\r\nАнна ЛОЗАНОВА", "date": "2018.01.18", "title": "Видин: Нормален е трафикът на граничен пункт „Дунав мост 2“, няма образували се опашки"}
{"url": "http://www.focus-news.net/news/2018/01/18/2478504/gabrovo-pozharnikari-otstranyavat-padnalo-darvo-varhu-patnoto-platno-do-selo-prestoy.html", "text": "Пожарникари отстраняват паднало дърво върху пътното платно до тревненското село Престой. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Сигналът за инцидента е получен тази сутрин в 5.30 часа. На място е изпратен един противопожарен автомобил и трима пожарникари от Районната служба в Трявна, които работят по отстраняване на дървото. През изминалото денонощие противопожарните екипи са реагирали общо на три сигнала за пришествия – два пожара без преки материални загуби и техническа помощ.\r\nНадежда КРЪСТЕВА", "date": "2018.01.18", "title": "Габрово: Пожарникари отстраняват паднало дърво върху пътното платно до село Престой"}
{"url": "http://www.focus-news.net/news/2018/01/18/2478505/sofiya-176-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "176 души са нощували в Кризисния център за настаняване на бездомни в София тази нощ. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не е имало проблеми през нощта.\r\nЦветилена СИМЕОНОВА", "date": "2018.01.18", "title": "София: 176 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/18/2478506/mvr-trima-dushi-sa-zaginali-a-16-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 16 са ранени при 14 тежки катастрофи в страната през изминалото денонощие. Това съобщиха от пресцентъра на МВР. Двама от пострадалите са с опасност за живота. В столицата са регистрирани 1 тежко и 176 леки пътни произшествия, при които има един ранен.", "date": "2018.01.18", "title": "МВР: Трима души са загинали, а 16 са ранени при катастрофи в страната през изминалото денонощие"}
{"url": "http://www.focus-news.net/news/2018/01/18/2478507/api-vremenno-e-ogranicheno-dvizhenieto-po-pat--29-varna-dobrich-poradi-snegovalezh-silen-vyatar-i-izteglyane-na-avarirali-tezhkotovarni-avtomobili.html", "text": "Временно е ограничено движението по път II-29 Варна - Добрич поради снеговалеж, силен вятър и изтегляне на аварирали тежкотоварни автомобили. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "АПИ: Временно е ограничено движението по път II-29 Варна - Добрич поради снеговалеж, силен вятър и изтегляне на аварирали тежкотоварни автомобили"}
{"url": "http://www.focus-news.net/news/2018/01/18/2478508/b92-sarbiya-v-sarbiya-se-proshtavat-s-oliver-ivanovich.html", "text": "Лидерът на Гражданското движение на косовските сърби „Свобода, демокрация, справедливост“ (СДП) Оливер Иванович ще бъде погребан в четвъртък, 18 януари, предава белградската медийна компания B92.\r\nТленните останки на сръбския политик ще бъдат положени в Алеята на почетните граждани на Новото гробище в сръбската столица Белград. Погребението ще започне в 12.30 часа (местно време). \r\nОстанките на Оливер Иванович бяха транспортирани в Белград в сряда, след като в Косовска Митровица се простиха с политика, убит при стрелба от преминаващ автомобил.  Тереза Герова", "date": "2018.01.18", "title": "B92 (Сърбия): В Сърбия се прощават с Оливер Иванович"}
{"url": "http://www.focus-news.net/news/2018/01/18/2478509/gabrovo-nyakolko-sela-ot-oblastta-sa-bez-elektrozahranvane-zaradi-avariya-na-dalekoprovod.html", "text": "Няколко села от областта са без електрозахранване заради авария на далекопровод. Това съобщиха за Радио „Фокус“ – Велико Търново от Община Габрово. Без ток са елата в посока Междене, Велковци и Лесичарка. Поради частична авария на друг далекопровод, без ток електрозахранване са част от селата в кметство Балани. Екипите на електроразпределителното дружество работят по отстраняване на авариите. Снежната покривка в градската част на Габрово е от 5 до 10 см, по високите части на общината достига до 20 см и има навявания. Жълт код са силен вятър е обявен за днес за цялата страна. Средна скорост на вятъра е между 14 - 19 м/с и пориви до 24 м/с. Обработва се градската пътна мрежа и се почистват пътните участъци в към селата с цялата налична техника. Пътищата за Севлиево, Трявна, Дряново се почистват и са проходими при зимни условия.\r\nУчениците, подлежащи на задължително обучение от населени места, в които няма училища, са транспортирани до учебните заведения и водят нормален учебен процес.\r\nЧаст от междуградските автобусни линии се изпълняват със закъснения.\r\nНадежда КРЪСТЕВА", "date": "2018.01.18", "title": "Габрово: Няколко села от областта са без електрозахранване заради авария на далекопровод"}
{"url": "http://www.focus-news.net/news/2018/01/18/2478510/pazardzhik-dvizhenieto-na-tovarni-avtomobili-nad-12-tona-e-ogranicheno-po-patya-velingrad-yundola-poradi-obilen-snegovalezh-i-snegopochistvane.html", "text": "Натоварен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри. Движението на товарни автомобили над 12 тона е ограничено по пътя Велинград – Юндола поради обилен снеговалеж и снегопочистване. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.01.18", "title": "Пазарджик: Движението на товарни автомобили над 12 тона е ограничено по пътя Велинград – Юндола поради обилен снеговалеж и снегопочистване"}
{"url": "http://www.focus-news.net/news/2018/01/18/2478511/krasimir-bogdanov-obedineni-patrioti-koy-ima-polza-ot-lipsata-na-priyatelski-otnosheniya-mezhdu-balgariya-i-makedoniya-ne-i-horata-ot-dvete-strani-na-granitsata.html", "text": "Кой има полза от липсата на приятелски отношения между България и Македония - със сигурност не и хората от двете страни на границата. Това каза депутатът от ПГ на „Обединени патриоти“ Красимир Богданов в дебатите преди ратифицирането на Договора за добросъседство и сътрудничество между България и Македония, предаде репортер на Агенция „Фокус“. „Днес правим опит да успокоим душите на онези стотици хиляди българи, които загинаха в името на един свят идеал, завещан ни от Левски, Ботев, Даме Груев“, заяви той. „Някак неуместно звучат въпросите нормално ли е между две братски държави да няма инфраструктура, икономически и културни връзки. Хора с еднакви фамилни имена и история да не се познават“, коментира Красимир Богданов. „Нека дадем шанс на нашите братя оттатък Осогово да имат перспектива, така както винаги сме им подавали ръка в трудни момент, и да продължим да го правим“, призова той. „Да не приемаме този договор за край, а като начало за това, че Македония и България могат да покажат, че Балканите бъдат място на мир, просперитет и единство“, заяви Красимир Богданов.\r\nБиляна ИВАНОВА", "date": "2018.01.18", "title": "Красимир Богданов, „Обединени патриоти“: Кой има полза от липсата на приятелски отношения между България и Македония - не и хората от двете страни на границата"}
{"url": "http://www.focus-news.net/news/2018/01/18/2478512/die-kleine-zeitung-avstriyskiyat-vanshen-ministar-pristiga-na-poseshtenie-v-balgariya.html", "text": "В четвъртък, 18 януари, министърът на външните работи на Австрия д-р Карин Кнайсл пристига на посещение в България, където ще проведе среща с първия дипломат на София – Екатерина Захариева, отбелязва вестник Die Kleine Zeitung.\r\nДвете ще обсъдят преди всичко председателството на Съвета на Европейския съюз, което България пое в началото на годината, а в средата ще го предаде на Австрия. В дневния ред на разговорите обаче ще бъде включена и темата за миграцията, поясниха от Виена. В това отношение България и Австрия демонстрират единна позиция – те настояват за по-добра защита на външните граници на Общността и управление на миграционните потоци. \r\nСпоред външнополитическото ведомство в София ще бъде обсъдена и интеграцията на страните от Западните Балкани (Сърбия, Черна гора, Македония, Босна и Херцеговина, Албания и Косово), Брекзит, кохезионната политика и финансовата рамка на ЕС. \r\nТова е третото задгранично пътуване на новия австрийски външен министър. След назначаването си на поста тя посети Словакия и Италия. Тереза Герова", "date": "2018.01.18", "title": "Die Kleine Zeitung: Австрийският външен министър пристига на посещение в България"}
{"url": "http://www.focus-news.net/news/2018/01/18/2478513/irmen-mehmedova-dps-podpisvaneto-na-dogovora-za-dobrosasedstvo-s-makedoniya-e-istoricheski-probiv-v-istoriyata-na-dvete-strani.html", "text": "Подписването на договора за добросъседство  с Македония е исторически пробив в историята на двете страни. Това каза народният представител от ПГ на ДПС Ирмен Мехмедова по време на дебатите по ратификацията на Договора за приятелство, добросъседство и сътрудничество между Република България и Република Македония, предаде репортер на  Агенция „Фокус“.  „България е председател на Съвета на ЕС и един от основните приоритети е темата Западните Балкани. Те могат да бъдат консолидирани на принципа на зааедността и толератността“, каза тя и обясни, че ДПС приветства усилията на привителството за присъединяване на Република Македония към ЕС. Тя подчерта, че Движението винаги е било за евроатлантическата ориентация на България. \r\nДеница КИТАНОВА", "date": "2018.01.18", "title": "Ирмен Мехмедова, ДПС: Подписването на договора за добросъседство с Македония е исторически пробив в историята на двете страни"}
{"url": "http://www.focus-news.net/news/2018/01/18/2478514/veska-spasova-etnolog-atanasovden-belezhi-sredata-na-zimata-a-vremeto-tragva-kam-lyatoto.html", "text": "Атанасовден бележи средата на зимата. Това каза пред Радио „Фокус” – Кюстендил етнологът от Регионалния исторически музей в Кюстендил Веска Спасова. Според народните поверия постепенно времето вече започва да тръгва към лято. „Според една от митологемите, светецът Атанасий съблича дебелия си кожух, облича бяла копринена риза, качва се на своя кон и тръгва към върха на планината. Там страховито се провиква: „Бягайте снегове и студове, махай се, зимо, идва лятото”. Вярва се, че там влиза в двубой със зимните стихии и излиза винаги победител, затова го наричат още „повелител на зимните студове”, каза Веска Спасова. По думите ѝ се смята, че уплашената зима бързо си тръгва и от този ден денят започва да нараства колкото скока на тригодишен елен. „И на този ден, както и на Антоновден, има забрани да не се плете и да не се шие. Не се варят боб и леща. Стопаните гадаели по времето на Атанасовден дали ще е плодородна годината. Ако има много сняг, голям берекет се очаква”, каза Веска Спасова.\r\nВенцеслав ИЛЧЕВ", "date": "2018.01.18", "title": "Веска Спасова, етнолог: Атанасовден бележи средата на зимата, а времето тръгва към лятото"}
{"url": "http://www.focus-news.net/news/2018/01/18/2478515/burgas-snyag-prevalyava-v-rayona-na-rishki-prohod-patya-obzor-slanchev-bryag-i-dyulenski-prohod.html", "text": "Слаб сняг превалява в района на Ришки проход, пътя Обзор - Слънчев бряг и Дюленски проход. Това съобщи за Радио „Фокус“ - Бургас дежурният в Областно пътно управление. Пътищата се обработват. Температурите на въздуха са положителни и не се образуват заледявания. В останалата част от областта превалява дъжд. Пътните настилки са мокри. Видимостта е добра.\r\nВ Бургас превалява дъжд. Движението е интензивно по централните улици и булеварди. Рано сутринта е подаден сигнал за паднало дърво по пътя за КАТ, съобщи дежурният в Община Бургас. Дървото е нарязано и в момента се отстранява от пътното платно. Движението не е затруднено.\r\nМария РУСЕВА", "date": "2018.01.18", "title": "Бургас: Сняг превалява в района на Ришки проход, пътя Обзор - Слънчев бряг и Дюленски проход"}
{"url": "http://www.focus-news.net/news/2018/01/18/2478516/komisar-simeon-tsarvulanov-pbzn-smolyan-nad-20-signala-za-padnali-darveta-sa-polucheni-v-pozharnata-zaradi-silniya-vyatar.html", "text": "Над 20 сигнала за паднали дървета са получени в Регионална дирекция „Пожарна безопасност и защита на населението“ – Смолян заради силния вятър. Това каза за Радио „Фокус“ – Смолян директорът на службата комисар Симеон Цървуланов. \"Падналите дървета са по пътища в областта и дворове на къщи в Смолян\", поясни той и допълни, че всички екипи на пожарната са на крак и непрекъснато си отзовават на сигнали за инциденти, в следствие на силния вятър.\r\nНели ГЕРГЬОВСКА", "date": "2018.01.18", "title": "Комисар Симеон Цървуланов, ПБЗН - Смолян: Над 20 сигнала за паднали дървета са получени в пожарната заради силния вятър"}
{"url": "http://www.focus-news.net/news/2018/01/18/2478517/shumen-7-8-msek-e-srednata-skorost-na-vyatara-v-grada.html", "text": "7 - 8 м/сек е средната скорост на вятъра в Шумен. Това съобщи за Радио „Фокус“ - Шумен дежурният в Хидрометеорологичната обсерватория. Вятърът е умерен, с посока от северозапад. Валежът е предимно от мокър сняг, но се примесва и с дъжд, тъй като температурата на въздуха е между 0 и 1 градуса. Очаква се валежът да премине изцяло в дъжд с напредването на деня и повишаването на температурите. Очакваната максимална температура на въздуха за деня в региона е 6 градуса.\r\nИвелина ИВАНОВА", "date": "2018.01.18", "title": "Шумен: 7 - 8 м/сек е средната скорост на вятъра в града"}
{"url": "http://www.focus-news.net/news/2018/01/18/2478518/burgas-v-kulturen-tsentar-morsko-kazino-shte-se-provede-lektsiya-na-tema-moite-prava.html", "text": "Първото събитие за 2018-та година на Академията за млади дами в Бургас е на тема „Моите права“ и ще се проведе днес от 19.30 часа в Културен център „Морско казино“. Това съобщиха от пресцентъра на Община Бургас. Целта на лекцията, която ще бъде с вход свободен, е да запознае децата и техните родители с правата, които има всяко дете у нас и които са регламентирани със специален закон. В нашата страна за дете се приема всеки човек на възраст под 18 години. Децата също имат права. Правата са това, което ти е необходимо за да оцелееш, да се развиваш и да постигнеш пълния си потенциал. Всички права са еднакво важни и са свързани помежду си. Всеки се ражда с тях и никой не може да му ги отнеме. Освен родителите или настойниците, държавата също трябва да се грижи за детето и да го закриля. Всички видове закрила, които то може да получи са описани в Закона за закрила на детето.\r\nЛектор на събитието ще бъде председателят на държавна Агенция „Закрила на детето“ Офелия Кънева, която ще разкаже пред бургазлии за правата, регламентирани в закона и ще им предостави полезна информация.\r\nЛекцията „Моите права“ се организира от Зонта клуб Бургас, с подкрепата на Община Бургас и е част от ежемесечните семинари, които Академията за млади дами провежда в КЦ „Морско казино“.\r\nФорматът „Академия за млади дами“ стартира преди близо три години с ясната идея пред младите момичета в Бургас да има възможност за по-добър старт на развитие. Така Морското казино се превърна в притегателен център за провеждане на водещи лекции и събития на най-разнообразни и важни теми, свързани с агресията, насилието, пътят към успеха, здравето, спортът, модата, общуването и други.", "date": "2018.01.18", "title": "Бургас: В Културен център „Морско казино“ ще се проведе лекция на тема „Моите права“"}
{"url": "http://www.focus-news.net/news/2018/01/18/2478519/ministar-nikolay-nankov-30-km-ot-avtomagistrala-struma-shte-badat-zavarsheni-predsrochno-prez-2018-g.html", "text": "Тази година ще бъдат довършени 30 км предсрочно от автомагистрала \"Струма\" и те ще бъдат въведени в експлоатация, тоест ще бъдат открити и ще функционират в рамките на тази година, есента на 2018 година. Това каза в предаването \"Денят започва\" по БНТ министърът на регионалното развитие и благоустройството Николай Нанков. \"Паралелно с това вървим с тръжните процедури по \"Железница\". Знаете събитията там от преди 1 година, когато изчезваха документи. Довършваме тази процедура\", обясни още Николай Нанков.\r\nПо думите му тази година започва строителството на още 30 км. от автомагистрала \"Хемус\". \"Аз съм убеден, че 2018 година ще бъде освен годината на толтаксите, а и на \"Хемус\", тъй като стартираме реалното, физическо изпълнение на 26 км. 9,3 западна страна от Ябланица до п.в. Боаза до Тетевенския разклон, образно казано. Проектираме още 50 км. - ще стартираме с тръжните процедури за избор на изпълнители до разклона за Плевен и от източна страна - Белокопитово до Бухово са още 16 км. Стартираме с реалното строителство през 2018 година\", отбеляза министър Нанков. \r\n\"Правителството планира и разширяване на антовагистрала \"Тракия\" в участъка София - Пловдив, откъдето само за едно денонощие по Коледните празници 30 000 автомобила са напуснали София. По предписание на Европейската комисия ще се ремонтират и всички опасни тунели по магистралите - \"Ечемишка\", \"Топли дол\" и \"Траянови врата\", каза още регионалният министър.\r\nПо думите на министъра, през 2019 г. за леките автомобили винетките трябва да станат електронни, а за ТИР-овете над 3,5 т. ще бъдат въведени толтакси. \"Това беше основната логика между другото - освен повечето приходи в бюджета, да обърнем модела и да го направим справедлив и честен за всички български граждани. Да намерим баланс между бизнеса и между обществения интерес, тъй като няма друга страна в Европа, в която пътният сектор да се издържа от собствениците и ползвателите на леки автомобили\", каза той.\r\nОтносно Програмата за енергийна ефективност министър Наков обяви, че до момента са санирани 996 сгради, одобрени са още 2022, като има 80 сигнала за нередности.", "date": "2018.01.18", "title": "Министър Николай Нанков: 30 км от автомагистрала \"Струма\" ще бъдат завършени предсрочно през 2018 г."}
{"url": "http://www.focus-news.net/news/2018/01/18/2478520/sliven-snezhna-burya-ima-v-planinskata-chast-na-oblastta-22-mashini-pochistvat-patnite-nastilki.html", "text": "Снежна буря има в  планинската част на Сливенска област. Пътищата са заснежени, на места има снегонавявания. 22 машини почистват пътните настилки, съобщиха от Областно пътно управление - Сливен. В равнинната част вали дъжд и сняг. Пътната настилка на АМ „Тракия” е мокра. Движението е при зимни условия. Температурата на въздуха е от -4 до 1 градус. Затворени за движение на товарни автомобили над 12 тона остават проходите Вратник, Твърдишки и Котелски.", "date": "2018.01.18", "title": "Сливен: Снежна буря има в планинската част на областта, 22 машини почистват пътните настилки"}
{"url": "http://www.focus-news.net/news/2018/01/18/2478521/kyustendil-210-zhiteli-na-obshtinata-nosyat-imeto-atanas.html", "text": "210 жители на общината носят името Атанас. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. Дамите, носещи името Атанаска са 200, а тези с името Тинка – 39. 38 жители на общината са наречени с името Наско, а Живко и Живка са съответно – 150 и 111 души. Имен ден днес имат и хората с имена Начо, Таньо и Тинка. В превод от гръцки Атанас означава безсмъртен. На днешния ден Православната църква чества паметта на един от учениците на свети Антоний – свети Атанасий Велики.\r\nВенцеслав ИЛЧЕВ", "date": "2018.01.18", "title": "Кюстендил: 210 жители на общината носят името Атанас"}
{"url": "http://www.focus-news.net/news/2018/01/18/2478522/focus-za-germantsite-pochivkata-v-balgariya-e-s-blizo-60-protsenta-po-evtina-ot-tazi-v-rodinata-im.html", "text": "След посрещането на Нова година мнозина започват да обмислят къде да прекарат лятната си ваканция, а изборът на дестинация в много случаи зависи от бюджета. Оказва се, че за германските граждани почивката в България например може да им излезе с близо 60% по-евтино от тази в родината им, коментира изданието Focus.\r\nФедералната статистическа служба във Висбаден публикува доклад, в който бяха приведени данни за това в кои държави германците може да получат най-много срещу похарчените си пари. Материалът е изготвен на база разликата в цените на хотелските и ресторантьорските услуги в различни туристически дестинации, в сравнение с тези в Германия.\r\nОт доклада става ясно, че България е особено изгодна за германските граждани. За престоя си тук те биха могли да похарчат 59,8% по-малко, отколкото в родината си. \r\nВтората най-евтина туристическа дестинация за германците е Турция, където почивката излиза с 46,3% по-малко в сравнение с тази в Германия. Хърватия също се оказва особено рентабилна - данните показват, че цените за туристическите пакети там са с 35.8% по-изгодни, отколкото са офертите във ФРГ. \r\nИ Гърция попада в списъка на сравнително евтините дестинации за германците - за почивката в южната ни съседка те плащат 26,5% по-малко, в сравнение с ваканцията в родината им.  Тереза Герова", "date": "2018.01.18", "title": "Focus: За германците почивката в България е с близо 60 процента по-евтина от тази в родината им"}
{"url": "http://www.focus-news.net/news/2018/01/18/2478523/valeri-zhablyanov-bsp-dogovorat-za-dobrosasedstvo-s-makedoniya-stapva-varhu-makedonizma-zashtoto-priznava-sashtestvuvaneto-na-dva-naroda-i-dva-ezika.html", "text": "Договорът за добросъседство с Македония стъпва върху македонизма, защото признава съществуването на два народа и два езика. Това каза зам.-председателят на НС и депутат от ПГ на „БСП за България“ Валери Жаблянов по време на дебатите по ратификацията на Договора за приятелство, добросъседство и сътрудничество между Република България и Република Македония, предаде репортер на Агенция „Фокус“. „Изказвам се с една молба да спрат фанфарите поне за три минути и в лично качество на народен представител, отговорен пред собствената си съвест. От 6 месеца ги слушаме фанфарите“, заяви Жаблянов. Той обясни, че не приема понятието „близки връзки между двата народа“, защото става дума за един народ. „Става въпрос за един народ с общо самосъзнание, с общо разбиране за историята и за собствената си историческа съдба. Днешните политически реалности на Балканите са резултат от грубата намеса на Великите сили и на Коминтерна. Днес тези политически реалности са начертани въпреки волята на нашия народ – от Черно море до Охридското езеро. Въпреки нашата воля са начертани тези граници – разделителни и разрушителни. Какво може да реши този договор? Кой е врагът на нашето народно единство? Врагът е македонизмът“, каза той и посочи, че той е наложен от Тито и развиван от Коминтерна. \r\n„Какво прави уважаемият договор? Реабилитира македонизма. Той стъпва върху македонизма, защото признава съществуването на два отделни народа, два езика. Радвам се, че не признава съществуването на една азбука“, каза Жаблянов. Според него до тук е стигнала смелостта на българския премиер. Според него подобни договори разкъсват националното самосъзнание. „Нацията е дух, а не работници по евтините строежи на Европа“, заяви Жаблянов. Той посочи, че националното самосъзнание се продава с лека ръка и в същото време се твърди, че е мъдра държавническа политика. \"Това е търгачество от най-ниска проба. Всички продължаваме да смятаме, че тук някакъв нов Наполеон се е родил в средата на Балканите\", заяви депутатът и допълни, че в крайна сметка договорът е необходим, но той трябва да отразява общата душевност. \"Приятелството не е евроатлантическо сътрудничество, а нещо, с което вървиш на дълъг път. Как може аргументите на този договор да бъдат атлантически. Атлантика е на 3000 км, Вардар - на 300. Договорът е недоносче, договорът е измишльотина - апотеоз на атлантическите амбиции на Балканите за сметка на народите\", каза зам.-председателят на Народното събрание.  \r\nДеница КИТАНОВА", "date": "2018.01.18", "title": "Валери Жаблянов, БСП: Договорът за добросъседство с Македония стъпва върху македонизма, защото признава съществуването на два народа и два езика"}
{"url": "http://www.focus-news.net/news/2018/01/18/2478524/bedstveno-polozhenie-e-obyaveno-v-obshtina-smolyan-vsledstvie-na-burniya-vyatar.html", "text": "Кметът Николай Мелемов обяви бедствено положение в 8.00 часа тази сутрин на територията на цялата Смолянска община. Това съобщиха от пресцентъра на Община Смолян. Вследствие на бурния вятър, затворени пътища в резултат на изкоренени и паднали дървета и прекъснато електрозахранване е необходимо провеждане на спасителни и неотложни аварийно-възстановителни работи в община Смолян. \r\nВ момента заседава Кризисния щаб за изпълнение на Общинския план за защита при бедствия, който се оглавява от зам.-кмета инж.Мариана Цекова. \r\nВ момента без ток са Турян, Станевска махала, Река, Требище, цялото Арденско корито, Момчиловци, Соколовци и Тикале. Затворени за движение са пътищата за Турян, Габрица и Левочево. \r\nОбщина Смолян умолява гражданите само при спешни и неотложни нужди да излизат от домовете си.", "date": "2018.01.18", "title": "Бедствено положение е обявено в община Смолян вследствие на бурния вятър"}
{"url": "http://www.focus-news.net/news/2018/01/18/2478525/pazardzhik-okrazhniyat-sad-zasedava-po-delo-sreshtu-kmeta-na-obshtina-belovo-kostadin-varev-i-bivshiya-nachalnik-na-obshtinska-sluzhba-zemedelie-aneta-kecheva.html", "text": "Окръжният съд в Пазарджик заседава по дело, образувано по внесен обвинителен акт срещу кмета на Община Белово Костадин Варев и бившия началник на Общинска служба „Земеделие“ Анета Кечева, предаде репортер на Радио „Фокус“ – Пазарджик. Срещу Костадин Варев са повдигнати 3 обвинения. Първото е за това, че като кмет на Община за периода 11 юли 2014 – 20 август 2014 година като подбудител на Анета Кечева, началник Общинска служба „Земеделие“ умишлено я е склонил да наруши закона и я е улеснил в извършване на престъпление, в резултат, на което са последвали имуществени вреди в размер на 1 141 117.60 лева от загуба на собственост на земя на Общината и на жителите и неимуществени вреди (сериозно разколебаване доверието на населението в авторитета и ръководството на Община Белово). Второто е за това, че като кмет на Община е нарушил служебните си задължения – внесъл в Общинския съвет предложение за промяна характера и предназначението на 148 имоти от „общинска публична собственост“ в „общинска частна собственост“. В резултат на това са последвали значителни щети за Общината в размер на 1 141 117.60 лева, поради последвалата промяна на характера и предназначението на имотите, които са били продадени на 2 търговски дружества. Третото е за това, че в периода месец април 2014 година до 23 декември 2014 година в качеството си на кмет, умишлено не е положил достатъчно грижи при управлението, стопанисването и запазването на повереното му имущество (бюджетни средства на Общината за 2014 година) и от това са последвали щети на стойност 150 945.50 лева. Подсъдимата Анета Кечева е обвинена за това, че като началник Общинска служба „Земеделие“ е издала заповеди за сформиране на комисия относно извършване на проверка на място за установяване  начина на трайно ползване на имоти за други земеделски нужди, в резултат на което са последвали имуществени вреди в размер на 1 141 117н60 лева от загуба на собственост на земя на Общината. Заседанието е разпоредително, а съдия-докладчик е Александър Александров.\r\nВаня НИКОЛОВА", "date": "2018.01.18", "title": "Пазарджик: Окръжният съд заседава по дело срещу кмета на Община Белово Костадин Варев и бившия началник на Общинска служба „Земеделие“ Анета Кечева"}
{"url": "http://www.focus-news.net/news/2018/01/18/2478526/emil-kabaivanov-kmet-na-karlovo-izklyuchitelno-tezhka-e-obstanovkata-v-obshtinata-zaradi-silnite-vetrove-mozhe-da-bade-obyaveno-chastichno-bedstveno-polozhenie.html", "text": "Изключително тежка е обстановката в общината заради силните ветрове, може да бъде обявено частично бедствено положение. Това каза за Радио „Фокус“ кметът на Карлово Емил Кабаиванов. По думите му обявеният жълт код за силен вятър в цялата страна се усеща изключително силно в общината като има множество нанесени материални щети. Без електрозахранване е Клисура, където е обявен  неучебен ден. Няма информация за пострадали хора.", "date": "2018.01.18", "title": "Емил Кабаиванов, кмет на Карлово: Изключително тежка е обстановката в общината заради силните ветрове, може да бъде обявено частично бедствено положение"}
{"url": "http://www.focus-news.net/news/2018/01/18/2478527/smolyan-arhimandrit-visarion-otsluzhva-bozhestvena-sveta-liturgiya-v-chepelare-po-povod-hramoviya-praznik-na-tsarkvata-sv-atanasiy-veliki.html", "text": "Архимандрит Висарион отслужба божествената света литургия в Чепеларе  за храмовия празник на църквата „Св. Атанасий Велики“. Това съобщиха от Архиерейското наместничество в Смолян. В служението ще участват секретарят на Архиерейското наместничество иконом Запрян Шиков и енорийският свещеник протойерей Станимир Минков.\r\nСвети Атанасий Велики (296-373), Патриарх Александрийски, е един от най-видните за времето си богослови. Приема се, че той първи пренесъл в Европа зародилото се монашество в Египет. На 18 януари се почита денят на последното му завръщане като православен епископ в Александрия, тъй като бил гонен от арианите 5 пъти от този пост. На 2 май се отбелязва денят на неговата смърт (Летен Атанасовден).\r\nСвети Атанасий Велики е оставил голямо литературно-богословско наследство. На Първия вселенски събор (325 г.) остро разобличил ереста на свещеника Арий, който проповядвал, че Христос не е равен на Отца. Това противоречи на Божието Триединство – св. Троица.", "date": "2018.01.18", "title": "Смолян: Архимандрит Висарион отслужва божествена света литургия в Чепеларе по повод храмовия празник на църквата „Св. Атанасий Велики“"}
{"url": "http://www.focus-news.net/news/2018/01/18/2478528/pazardzhik-sveta-liturgiya-po-povod-hristiyanskiya-praznik-posveten-na-sveti-atanasiy-se-otsluzhva-v-hramovete-v-grada.html", "text": "Празнична света литургия по повод християнския празник, посветен на свети Атанасий, се отслужва в храмовете в Пазарджик, предаде репортер на Радио „Фокус“ – Пазарджик. На днешния ден православната църква почита паметта на светеца, епископ на град Александрия. Делото на свети Атанасий се свързва с борбата, която води с лъжеучителя на име Арий. Учението на Арий заставало против основите на вярата, че Христос е истински бог и истински човек. Свети Атанасий със своята твърдост е запазил истинността, вдъхновяван от светия дух, той я е запазил до края и открил истината за спасителя Христос. На днешния ден празнуват всички с имената Атанас, Наско, Танко, Тинка и техните производни.\r\nВаня НИКОЛОВА", "date": "2018.01.18", "title": "Пазарджик: Света литургия по повод християнския празник, посветен на свети Атанасий, се отслужва в храмовете в града"}
{"url": "http://www.focus-news.net/news/2018/01/18/2478529/pernik-gripnata-vakantsiya-na-uchenitsite-v-oblastta-e-udalzhena-do-19-yanuari.html", "text": "Грипната ваканция на учениците в Пернишка област е удължена до 19 януари. Това съобщиха за Агенция „Фокус“ от РЗИ – Перник. Училищата ще отворят врати отново на 22 януари. \r\nВъв връзка с грипната епидемия от РЗИ - Перник препоръчват затворените помещения да се проветряват възможно най-често, да се избягва събирането на много хора на едно място и при най-малки симптоми да се уведомява личният лекар. \r\nЦветилена СИМЕОНОВА", "date": "2018.01.18", "title": "Перник: Грипната ваканция на учениците в областта е удължена до 19 януари"}
{"url": "http://www.focus-news.net/news/2018/01/18/2478530/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В четвъртък, 18 януари, министърът на външните работи на Австрия д-р Карин Кнайсл пристига на посещение в България, където ще проведе среща с първия дипломат на София – Екатерина Захариева, отбелязва вестник Die Kleine Zeitung.\r\nДвете ще обсъдят преди всичко председателството на Съвета на Европейския съюз, което България пое в началото на годината, а в средата ще го предаде на Австрия. В дневния ред на разговорите обаче ще бъде включена и темата за миграцията, поясниха от Виена. В това отношение България и Австрия демонстрират единна позиция – те настояват за по-добра защита на външните граници на Общността и управление на миграционните потоци. \r\nСпоред външнополитическото ведомство в София ще бъде обсъдена и интеграцията на страните от Западните Балкани (Сърбия, Черна гора, Македония, Босна и Херцеговина, Албания и Косово), Брекзит, кохезионната политика и финансовата рамка на ЕС. \r\nТова е третото задгранично пътуване на новия австрийски външен министър. След назначаването си на поста тя посети Словакия и Италия.\r\n*** Германската метеорологична служба предупреди гражданите, че редица части на страната ще бъдат ударени от бурята „Фридерике“ с пориви на вятъра, достигащи скорост до 115 км/ч, а по високите надморски височини те ще бъдат дори още по-силни – дори от 160 км/ч, отбелязва най-големият вестник във ФРГ Die Sueddeutsche Zeitung.\r\n„Фридерике“ се движи от федерална провинция Северен Рейн-Вестфалия и югозападната част на Долна Саксония към югоизточната част на Германия. Издадени са предупредителни кодове за големи части от Хесен, Саксония, Саксония-Анхалт, Тюрингия, Североизточна Бавария, за югозападната част от Бранденбург и за високите части на планината Шварцвалд.\r\nВ редица населени места бяха отменени училищните занятия. Министерството на образованието в Берлин вече издаде разрешение на училищните власти в отделните провинции сами да преценяват дали децата да влизат в час. Същевременно метеоролозите препоръчаха в регионите, в които бурята бушува, да се избягва престоят на открито заради опасност от изкоренени дървета, падащи керемиди и повреди в електропроводите.\r\n***Властите на Санторини предприемат мерки за отслабване на туристическия наплив в пика на летния сезон, когато множество круизни кораби и пътешественици се струпват на острова по едно и също време, съобщава електронното издание Ekathimerini. \r\nПрез настоящата година популярният остров от групата на Цикладите ще поема по осем хиляди посетители на ден, значително по-малко от 12-те хиляди, които пристигаха ежедневно през предходните години.\r\nОбщинският орган и общинският пристанищен фонд на острова са изработили система за планиране и ограничаване на посещенията на кораби, и вече дори са поискали круизните компании не само да променят деня на пристигането си, но и времето за посещенията на туристите, за да ги разпределят по-равномерно. \r\nВ дните, когато по едно и също време на острова акостират до шест кораба, посетителите на Оя или Фира са изправяни пред проблема със сериозните задръствания по пътищата, което влошава качеството на почивката им, .\r\nЕто защо през тази година местните власти ще въведат система за разпределение на кейовете. Отбелязва се, че през 2018 г. са регистрирани пристигания на 439 круизни кораби - още по-висок брой в сравнение с предходната година, когато са пристигнали 409. Поради тази причина властите на Санторини са изпратили писма до туристическите компании с предложение да променят датата си на пристигане с цел избягване на струпването на множество хора на острова. Отбелязва се, че ако компаниите не направят доброволно промените, то местните власти ще ги наложат на произволен принцип.\r\n*** Президентът на Франция Еманюел Макрон и министър-председателят на Великобритания Тереза Мей ще подпишат нов договор в четвъртък, увеличаващ приноса на Лондон за предотвратяване на влизането на мигрантите от Кале в Обединеното кралство, чрез пресичане на тунела под Ламанша и ускоряване на процеса за даване на убежище на бежанците, искащи да потърсят спасение във Великобритания, пише британското левичарско издание The Guardian.\r\nСпоразумението цели да подобри Договора Токе, подписан през 2003 година, който мести границата на Великобритания във Франция. Той продължава да е в сила.\r\nДвамата лидери ще анонсират и по-близко сътрудничество в отбраната, сигурността и културния обмен. \r\nТози последен елемент от 35-ата англо-френска среща на върха ще бъде проведен във Военната академия Сендхърст и беше описан като „много символичен“ за двете страни.\r\n***", "date": "2018.01.18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/18/2478531/vap-se-samosezira-zaradi-ukaza-na-ministara-na-transporta-za-vzemane-na-merki-za-kontrol-pri-polzvane-na-prevozni-sredstva-snabdeni-s-gazovi-instalatsii.html", "text": "Върховна административна прокуратура се самосезира по повод множество публикации в медиите, провокиращи съмнения за неспазване на нормативноустановени изисквания при първоначалната проверка или при извършване на периодичен преглед на ППС с уредби, които позволяват работата на двигателя с втечнен нефтен газ и сгъстен природен газ (ВНГ или СПГ). Това съобщиха от пресцентъра на Прокуратура на Република България. Разпоредбите в Наредба № Н-32 от 16 декември 2011 г. за периодичните прегледи за проверка на техническата изправност на пътните превозни средства и в Наредба № Н-3 от 18.02.2013 г. за изменение в конструкцията на регистрираните пътни превозни средства и индивидуално одобряване на пътни превозни средства, регистрирани извън държавите - членки на Европейския съюз, или друга държава - страна по Споразумението за Европейското икономическо пространство са въведени с цел регламентиране на отчетността и на контрола, а следователно и за осигуряване на безопасността при експлоатацията на визираните уредби. Ето защо се налага особено внимателно и грижливо да се съблюдават правните норми, осигуряващи спокойното и безвредно ползване на инсталациите, които позволяват работата на двигателя на МПС с втечнен нефтен газ и сгъстен природен газ (ВНГ или СПГ). \r\nИнформацията в медиите за неспазване на законните изисквания за отчетност и контрол налага предприемане на повсеместни мерки в спешен порядък предвид значителния брой ползвани автомобили с газови уредби на територията на цялата страна, ВАП съобразява, че правомощията за контрол са възложени на органите на Изпълнителна агенция „Автомобилна администрация“, а налагането на санкции е в правомощията на министъра на транспорта, информационните технологии и съобщенията. \r\nПоради изложеното, в изпълнение на конституционния прерогатив на прокуратурата да следи за спазване на законността, в защита на държавния и обществения интерес, ВАП е ангажирала министъра на транспорта, информационните технологии и съобщенията за реализиране на мерки на територията на страната за спазване нормативните изисквания в Наредба № Н-32 от 16 декември 2011 г. и в Наредба № Н-3 от 18 февруари 2013 г. \r\nУказано е в срок до 19 февруари 2018 г. ВАП да бъде уведомена за взетите решения и предприетите действия.", "date": "2018.01.18", "title": "ВАП се самосезира заради указа на министъра на транспорта за вземане на мерки за контрол при ползване на превозни средства, снабдени с газови инсталации"}
{"url": "http://www.focus-news.net/news/2018/01/18/2478533/kyustendil-na-teritoriyata-na-obshtinata-obstanovkata-e-spokoyna-nyama-podadeni-signali-vav-vrazka-s-obyaveniya-zhalt-kod-za-silen-vyatar.html", "text": "На територията на Кюстендил обстановката е спокойна, няма подадени сигнали във връзка с обявения жълт код за силен вятър. Това съобщи за Радио „Фокус” – Кюстендил Ивайло Чалъков експерт „Отбранителна и мобилизационна подготовка” към Община Кюстендил. По думите му няма подадени сигнали от страна на граждани и институции за паднали дървета, скъсани кабели или други щети, нанесени от силните пориви на вятъра през нощта. „При необходимост имаме създадена организация за реакция, но към момента обстановката в Кюстендил е напълно спокойна”, каза Ивайло Чалъков.„Фокус” припомня, че за днес е обявен жълт код за силен вятър за цялата страна, сочи справка на сайта на НИМХ. Очаква се северозападният вятър да бъде със средна скорост 14 - 19 м/с и пориви до 24 м/с. От НИМХ съветват хората да бъдат внимателни за летящи във въздуха предмети. Възможни локални нарушения на обичайните дейности на открито.\r\nВенцеслав ИЛЧЕВ", "date": "2018.01.18", "title": "Кюстендил: На територията на общината обстановката е спокойна, няма подадени сигнали във връзка с обявения жълт код за силен вятър"}
{"url": "http://www.focus-news.net/news/2018/01/18/2478534/razgrad-pet-naseleni-mesta-ot-oblastta-sa-bez-elektrichestvo-nyama-zatvoreni-patishta.html", "text": "Пет населени места в област Разград са без електричество заради аварии вследствие на зимната обстановка. Това съобщиха от пресцентъра на Областната администрация. По данни на Областния съвет по сигурност в Областна администрация - Разград обстановката е променлива, далекопроводи изключват заради силния вятър, в момента без ток са пет села в община Лозница - Синя вода, Чудомир, Ловско, Бели Лом и Манастирско. Пътищата в региона са проходими при зимни условия, няма затворени участъци. 25 машини почистват шосетата. Снежната покривка е 5 см, вятърът е със скорост 12 м/сек или 43 км/ч.", "date": "2018.01.18", "title": "Разград: Пет населени места от областта са без електричество, няма затворени пътища"}
{"url": "http://www.focus-news.net/news/2018/01/18/2478535/vitseadmiral-plamen-manushev-gerb-dogovorat-s-makedoniya-shte-dade-vazmozhnost-na-vsichki-koito-se-chuvstvat-balgari-da-go-kazhat-svobodno-i-da-ne-se-strahuvat.html", "text": "Договорът за добросъседство с Македония ще даде възможност на всички, които се чувстват българи в Македония да го кажат свободно, да не се страхуват, че са българи. Това каза депутатът от ГЕРБ вицеадмирал Пламен Манушев в дебатите преди ратифицирането на Договора за добросъседство и сътрудничество между България и Македония, предаде репортер на Агенция „Фокус“. „Днес е исторически ден за България. Само преди 26 години в този парламент държавата ни е признала Македония като независима държава“, заяви той. Според него договорът дава възможност и да спре антибългарската пропаганда в Македония. „Нашият народ продължава да обича Македония и да пее македонски песни“, посочи Пламен Манушев. „Нашите народи, които в миналото са били един, ще продължат да бъдат такива и договорът дава възможност за това“, изтъкна депутатът от ГЕРБ. „Договорът не е предателство, а исторически пробив в отношенията между два братски народа“, посочи Пламен Манушев. „Ще даде възможност на нашите деца и внуци да живеят заедно в бъдеще, в една обединена Европа“, каза още той.\r\nБиляна ИВАНОВА", "date": "2018.01.18", "title": "Вицеадмирал Пламен Манушев, ГЕРБ: Договорът с Македония ще даде възможност на всички, които се чувстват българи да го кажат свободно и да не се страхуват"}
{"url": "http://www.focus-news.net/news/2018/01/18/2478536/pazardzhik-v-panagyurishte-shte-badat-otbelyazani-162-godini-ot-rozhdenieto-na-rayna-knyaginya.html", "text": "В града ще бъдат отбелязани 162 години от рождението на Райна Княгиня, съобщи за Радио „Фокус“ – Пазарджик Радка Костуркова от Общината. Тя обясни, че проявите, организирани от Общината започват в 10.00 часа с концерт-програма „Жива си в нас княгиньо“, който ще се проведе в Детска градина „Райна Княгиня“. В 11.00 часа е поклонението и полагането на цветя пред паметника на Райна и в къщата-музей на българската княгиня.\r\nВаня НИКОЛОВА", "date": "2018.01.18", "title": "Пазарджик: В Панагюрище ще бъдат отбелязани 162 години от рождението на Райна Княгиня"}
{"url": "http://www.focus-news.net/news/2018/01/18/2478537/pg-na-bsp-za-balgariya-shte-podkrepi-ratifikatsiyata-na-dogovora-za-dobrosasedstvo-s-makedoniya.html", "text": "Ние ще подкрепим ратификацията на Договора за приятелство, добросъседство и сътрудничество между Република България и Република Македония. Това каза секретарят на  ПГ на „БСП за България“ Кристиан Вигенин по време на дебатите по ратификацията на Договора за приятелство, добросъседство и сътрудничество между Република България и Република Македония, предаде репортер на Агенция „Фокус“.  „Трябва да сме много внимателни, защото съм уверен, че в момента Република Македония следи внимателно какво говорим от тази трибуна и с каква нагласа пристъпваме към ратификация на този договор“, каза той. Според него днес има място за удовлетворение. Вигенин коментира, че това много зависи как се чете този договор и дали в него се виждат възможности за отношенията между България и Македония или пропаст. „Смятам, че верният прочит е първият, което не значи, че не трябва да бъдем внимателни по въпроса как този договор ще бъде реализиран на практика“, коментира Вигенин. Секретарят на ПГ на „БСП за България“ отчете, че политическата промяна в Скопие е направила възможно подписването на договора. „Без да си приписвам излишни заслуги, искам да кажа, че в тези години и в управление, и в опозиция БСП неизменно подкрепяше Социалдемократите и ръководството на партията в Република Македония. В най-тежките моменти ние и нашето политическо семейство бяхме до тях“, заяви Вигенин.   \r\nДеница КИТАНОВА", "date": "2018.01.18", "title": "ПГ на „БСП за България“ ще подкрепи ратификацията на договора за добросъседство с Македония"}
{"url": "http://www.focus-news.net/news/2018/01/18/2478538/inzh-snezhana-kaneva-obshtina-sliven-pulsirasht-vyatar-sas-skorost-nad-140-kmch-duha-v-grada.html", "text": "Скоростта на пулсиращия вятър в Сливен през нощта и рано тази сутрин достигна над 140 километра в час, съобщи началникът на отдел „Сигурност и управление при кризи“ инж. Снежана Кънева, съобщиха от пресцентъра на Община Сливен. Тенденцията е към утихване през деня. Множество сигнали са обработени при дежурните на община Сливен и на отдел „Сигурност и управление при кризи“ към 8.30 днес. Подадени са сигнали за прекършени и паднали дървета, част от тях върху леки автомобили. Има сигнали и за скъсани проводници за комуникация в централната час на града, квартали и вилна зона. Сигнали за прекъснато електрозахранване вследствие на ураганния вятър има за селата Раково, Зайчаре, Стара река, Бяла, Новачево. Частично без ток е вилна зона източно от града. Без ток са останали и отделни домакинства заради скъсани електрически проводници. Има сигнали за поражения на частни имоти като паднали керемиди и разкрити части от покривни конструкции. Работата на екипите от Община Сливен, общинско предприятие „Озеленяване“ и сформираните  аварийни групи е силно затруднена. Продължава работата по обработка на сигналите, а експерти оглеждат на място пораженията.", "date": "2018.01.18", "title": "Инж. Снежана Кънева, Община Сливен: Пулсиращ вятър със скорост над 140 км/ч духа в града"}
{"url": "http://www.focus-news.net/news/2018/01/18/2478539/plovdiv-nad-15-signala-za-padnali-darveta-sa-podadeni-v-grada-zaradi-silniya-vyatar.html", "text": "На около 15 сигнала за паднали дървета и клони са се отзовали служители на ОП „Градини и паркове” в Пловдив от сутринта заради силния вятър. Това съобщи за Радио „Фокус” - Пловдив директорът на предприятието Стоян Алексиев. По думите му някои дървета са били направо изкоренени. Има нанесени материални щети по няколко автомобила в града, но няма данни за пострадали хора. Затиснати от дървета автомобили има до бл. 100 в кв.„Тракия”, до ресторант „Класик”- парк Каменица, до гимназия „Пейо Яворов”, на ул.„Кичево”, на бул. „В. Априлов” и др. Служителите на предприятието премахват дърветата и клоните. „Сигналите продължават, въпреки, че вече вятърът е по-слаб”, каза Алексиев.  По думите му през годината се прави превенция, подрязване, подкастряне, да се олекотят и да падат по-малко. \"На няколко места в града са паднали и ламарини, при частни строежи\", каза още Алексиев. Грижата за тях имат частните фирми.\r\nЦветана ТОНЧЕВА", "date": "2018.01.18", "title": "Пловдив: Над 15 сигнала за паднали дървета са подадени в града заради силния вятър"}
{"url": "http://www.focus-news.net/news/2018/01/18/2478540/der-kurier-balgariya-prizova-za-evropeyska-perspektiva-za-zapadnite-balkani.html", "text": "Българският премиер Бойко Борисов призова за ясна перспектива за присъединяване към Европейския съюз на страните Западните Балкани. Сега е моментът на държавите от региона да бъде казано „как изглежда тяхното бъдеще\", заяви Борисов в обръщение към депутатите в Европейския парламент в Страсбург, отбелязва австрийският вестник Der Kurier.\r\nПредседателят на Европейската комисия Жан-Клод Юнкер настоя страните-кандидати за членство в ЕС да разрешат своите гранични конфликти, преди да се присъединят към Общността, като подчерта, че спорове като този между Словения и Хърватия не трябва да съществуват. \r\nПланираната среща на върха на Западните Балкани, която трябва да се проведе на 17 май в София, е подходящ форум за решаване на подобни въпроси, отбеляза Юнкер, като същевременно допълни, че би искал да посети страните от региона, за да се запознае с техните очаквания. „Присъединяването не се случва просто така, не пада от небето, за него трябва да се работи“, категоричен бе люксембургският политик. \r\nСигурността на Балканите зависи от сигурността от цяла Европа, продължи на свой ред Борисов. Той предупреди срещу притока на радикални ислямисти и чуждестранни бойци в страните от ЕС. Ако Европа не се справи с това предизвикателство, Русия, Китай и Саудитска Арабия ще помогнат на балканските държави, тъй като имат свои интереси в региона. Въпреки разделението сред държавите от ЕС по въпроса за руските санкции, Брюксел трябва да нормализира отношенията си с Москва, отбеляза още българският премиер.\r\nБорисов благодари на естонското председателство на ЕС за \"отличната си работа\" през последната половин година и заяви, че би се радвал да съвместни усилия с Австрия през следващите месеци, преди Виена да поеме ротационното председателство на Съвета на ЕС. В тази връзка Борисов вече е провел разговор с канцлера на Австрия Себастиан Курц.  Тереза Герова", "date": "2018.01.18", "title": "Der Kurier: България призова за европейска перспектива за Западните Балкани"}
{"url": "http://www.focus-news.net/news/2018/01/18/2478541/burgas-zhena-e-blasnata-ot-lek-avtomobil-na-peshehodna-pateka-na-bul-trakiya.html", "text": "Жена е блъсната от лек автомобил на пешеходна пътека на бул. „Тракия“ в посока Учителския институт, съобщи за Радио „Фокус“ - Бургас говорителят на ОДМВР - Бургас Цветелина Рандева. Инцидентът е станал около 7.30 часа тази сутрин. Жената е откарана в Спешното отделение. Към момента тя е контактна и се изчакват заключенията на лекарите.\r\nМария РУСЕВА", "date": "2018.01.18", "title": "Бургас: Жена е блъсната от лек автомобил на пешеходна пътека на бул. „Тракия“"}
{"url": "http://www.focus-news.net/news/2018/01/18/2478542/dobrich-zatvoren-za-dvizhenie-e-patyat-dobrich-varna-zaradi-katastrofa-s-tovaren-avtomobil.html", "text": "Затворен за движение е пътят Добрич – Варна заради катастрофа с товарен автомобил. Това съобщиха от ОДМВР - Добрич. Във връзка с усложнената метеорологична обстановка на територията на област Добрич, по разпореждане на Областно пътно управление - град Добрич, пътя Добрич – Варна е затворен. Възникнало е ПТП с товарен автомобил в района на с. Любен Каравелово посока Добрич, което затруднява допълнително пътната обстановка. Движението е пренасочено по обходен маршрут през град Балчик и кк \"Албена\".", "date": "2018.01.18", "title": "Добрич: Затворен за движение е пътят Добрич – Варна заради катастрофа с товарен автомобил"}
{"url": "http://www.focus-news.net/news/2018/01/18/2478543/afp-velikobritaniya-shte-plati-dopalnitelni-445-miliona-paunda-za-granichnata-sigurnost-v-kale.html", "text": "Великобритания ще плати допълнителни 44,5 милиона паунда (около 50 милиона евро), за да бъде засилена сигурността около френския град Кале. Това съобщиха от Лондон в навечерието на визитата на държавния глава на Франция Еманюел Макрон в страната, предава AFP.\r\nСредствата се отпускат с цел „да инвестираме и да подобрим сигурността на британската граница\", заяви говорител на правителството в Лондон. Тереза Герова", "date": "2018.01.18", "title": "AFP: Великобритания ще плати допълнителни 44,5 милиона паунда за граничната сигурност в Кале"}
{"url": "http://www.focus-news.net/news/2018/01/18/2478544/galap-interneshanal-parvite-12-mesetsa-na-prezidenta-rumen-radev-pokazvat-ustoychivi-niva-na-doverie-ot-okolo-60-s-koeto-radev-e-nay-populyarnata-politicheska-figura-v-stranata.html", "text": "Първите дванайсет месеца на президента Радев показват устойчиви нива на доверие от около 60% и на недоверие – около и под 30%. Това е най-благоприятната като обществено доверие стартова година от времето на старта на Петър Стоянов насам. Институцията приключи годината с 56% доверие и 29% недоверие, с което Радев е най-популярната политическа фигура в страната. Сравнително високо доверие има и вицепрезидента Йотова. Данните са от единственото по рода си ежемесечно измерване на доверието в институцията, в независими националнопредставителни изследвания от 1992 г. насам – известни като Политически и икономически индекс на „Галъп интернешънъл“. \r\nНай-неблагоприятна беше началната картина на доверие в мандата на президента Плевнелиев, а най-високи бяха стартовите равнища на доверие при президента Петър Стоянов – дошли в контраст на изключително тревожно масово съзнание заради политическа и икономическа криза от 1996 – 1997 г. \r\nПрезидентите Желев и Стоянов започваха с по-високи нива, но с постоянен спад. Първият мандат на президента Първанов пък почна с доверие от около 50%. Това бе и единственият президент, в когото доверието се покачваше в хода на самия мандат (обикновено доверието спада в хода на мандата). Вторият мандат „Първанов“ пък започна с по-висок кредит на доверие, но и с бърз спад.   \r\nНа този фон устойчиво високите нива на доверие в първата година на Радев – без съществени спадове – му отреждат едно от най-благоприятните места сред президентите досега. \r\nРазбира се, автоматичното съпоставяне на отдалечени исторически периоди не е докрай коректен подход. Например, началото на мандата „Стоянов“ беше във времена с доста по-голям идеологически градус и амплитуди в общественото мнение. \r\nНиските нива на доверие в президентската институция, характерни за мандата на Росен Плевнелиев (2012 – 2017 г.), бяха заменени през 2017 г. от чувствително по-позитивни обществени нагласи. След избора на нов президент през есента на 2016 г. доверието започна да се повишава – както обичайно се случва при смени в тази институция, а и при смени в институциите въобще. \r\nПървите месеци на 2017 г. затвърдиха тенденцията на укрепване на доверието. След това нивата на доверие в президентската институция спряха ръста и навлязоха в период на стабилизация около и под 60% положителни оценки и около и под 30% отрицателни. \r\nСпирането на ръста може да се дължи донякъде и на напреженията между президента и представители на партия ГЕРБ през годината, но по-вероятно е да става дума за достигане на естествени възможни „тавани“ на подкрепа. \r\nЗатова и ежемесечните данни за одобрение към президента след различните електорати не показват значима щета за авторитета му дори сред привържениците на ГЕРБ - въпреки споменатите напрежения. \r\nПрезидентската институция се свързва най-вече с личността на президента, но донякъде – и с вицепрезидента. Вицепрезидентът Илияна Йотова има нива на доверие около една четвърт от българите, а недоверието се колебае в стойности между 50% и 60%. Останалите се колебаят или не са чували за нея. Това я нарежда сред политиците със сравнително добри стойности на доверие.", "date": "2018.01.18", "title": "\"Галъп Интернешънъл\": Първите 12 месеца на президента Румен Радев показват устойчиви нива на доверие от около 60%, с което Радев е най-популярната политическа фигура в страната"}
{"url": "http://www.focus-news.net/news/2018/01/18/2478545/smolyan-435-sa-imennitsite-v-obshtinata-na-atanasovden.html", "text": "435 са именниците в община Смолян в деня, в който православната църква почита Свети Атанасий Велики, съобщи за Радио „Фокус“ – Смолян Мария Топова от служба ГРАО в местната администрация. 354 са мъжете, които носят името Атанас, а дамите, носещи името Атанаска са 77. По един са жителите на общината, които са кръстени Насо, Нася, Атанасия и Атанася.\r\nНели ГЕРГЬОВСКА", "date": "2018.01.18", "title": "Смолян: 435 са именниците в общината на Атанасовден"}
{"url": "http://www.focus-news.net/news/2018/01/18/2478546/kyustendil-vazstanoveno-e-elektrozahranvaneto-v-selata-yabalkovo-i-nikolichevtsi.html", "text": "Възстановено е електрозахранването в селата Ябълково и Николичевци. Това съобщиха за Радио „Фокус” – Кюстендил от електроразпределителното дружество в града. Екипи на дружеството са отстранили възникналите аварии по мрежата. Към момента се извършват единствено планираните прекъсвания заради профилактика и ремонти.\r\nВенцеслав ИЛЧЕВ", "date": "2018.01.18", "title": "Кюстендил: Възстановено е електрозахранването в селата Ябълково и Николичевци"}
{"url": "http://www.focus-news.net/news/2018/01/18/2478547/burgas-nad-4-000-sa-mazhete-ot-oblastta-koito-nosyat-imeto-atanas.html", "text": "4 202 са мъжете, които носят името Атанас в област Бургас, съобщиха за Радио „Фокус“ - Бургас от ТД ГРАО. В града те са 1 877. Жените, кръстени с името Атанаска, са 721 в региона и 285 в Бургас. Общо 6 205 души от областта имат имен ден на Атанасовден, а 2 630 са те в града. Имен ден празнуват още хората с имената: Наско, Начо, Таньо, Таню, Наска, Нася, Тинка.\r\nМария РУСЕВА", "date": "2018.01.18", "title": "Бургас: Над 4 000 са мъжете от областта, които носят името Атанас"}
{"url": "http://www.focus-news.net/news/2018/01/18/2478548/georgi-markov-gerb-boyko-borisov-poiska-mnenieto-na-parlamenta-i-sklyuchi-dogovora-s-makedoniya-v-imeto-na-dobroto-otnoshenie-sas-stranata-i-na-evropeyskoto-badeshte-na-balkanite.html", "text": "Бойко Борисов поиска мнението на българския парламент и сключи договора с Македония в името на доброто отношение с ъс страната и на европейското бъдеще на Балканите. Това каза народният представител от ПГ на ГЕРБ Георги Марков по време на дебатите по ратификацията на Договора за приятелство, добросъседство и сътрудничество между Република България и Република Македония, предаде репортер на  Агенция „Фокус“.  Марков посочи, че признаването на Македония е било голям жест от страна на България и отчете, че това се е случило в отсъствието на тогавашния министър на външните работи. „Искам да защитя българския премиер, защото за разлика от тогава преди да сключи този договор, постави тук въпроса и благодарение на всички политически сили, той сключи този договор“, каза Марков. Той посочи, че никога на Балканите, премиерите на Гърция, Българи, Сърбия и Румъния не са си стискали ръцете заедно.  „Българският премиер е един от проводниците на приобщаването на Западните Балкани към ЕС“, заяви Марков. \r\nДеница КИТАНОВА", "date": "2018.01.18", "title": "Георги Марков, ГЕРБ: Бойко Борисов поиска мнението на парламента и сключи договора с Македония в името на доброто отношение със страната и на европейското бъдеще на Балканите"}
{"url": "http://www.focus-news.net/news/2018/01/18/2478549/pss-liftovite-saorazheniya-v-bansko-i-na-vitosha-ne-rabotyat-poradi-uraganen-vyatar.html", "text": "Лифтовите съоръжения в Банско и на Витоша не работят поради ураганен вятър Това съобщиха за Агенция „Фокус“ от Планинската спасителна служба (ПСС) при БЧК. Oчаква се днес да бъде преустановено движението и на лифтовете на Боровец.", "date": "2018.01.18", "title": "ПСС: Лифтовите съоръжения в Банско и на Витоша не работят поради ураганен вятър"}
{"url": "http://www.focus-news.net/news/2018/01/18/2478550/pregled-na-osnovnite-temi-vav-velikotarnovskiya-pechat.html", "text": "„Простреляха Юлиян Мирчев-Видрата“ е заглавие от областния всекидневник „Янтра Днес”. Юлиян Мирчев-Видрата е прострелян тази нощ във Велико Търново, научи „Янтра ДНЕС“. Снощи в 23.09 часа в полицията в областния град е получен сигнал за прострелян мъж в жилище на ул. „Бузлуджа“ 24 в града. На адреса незабавно са изпратени екипи на полицията и Спешна помощ. Пострадалият е с огнестрелна рана на дясното бедро и е настанен за лечение във Второ хирургично отделение без опасност за живота. „Над 1 млн. лева приходи отчита „Царевград Търнов“ е друго заглавие от ежедневника. 1 041 000 лв. са приходите т продажби на „Царевград Търнов“ за миналата година. На същите показатели залага ръководството и през 2018 г., сочи бизнес програмата на общинското дружество, изготвена от неговия управител Борислав Йорданов. Промотиране на новия фуникуляр, изграден на Трапезица, система аудиогид и модул за онлайн магазин за продажба на билети са част от задачите, които си поставят от общинското дружество за 2018 г. „Прокуратурата установи: Майката от Свищов не е държала дъщерите си под ключ “ е заглавие от трета страница на ежедневника. „10 млн. лв. за здравни и социални дейности са заделени в бюджета на Велико Търново“ четем на страница четири в изданието. На страница пет е поместен материал със заглавие „Генерал-лейтенант Александър Викторович Фок и неговата втора родина България“. На страница 8 четем “30 г. Ганна Бесарабска помага на българите в Украйна са пазят своя дух“. На спортната страница на вестник „Янтра Днес“ четем  “Балъков доволен от лагера в Дряново, днес е първата контрола с “Верея“.\r\n„Гръмнаха в краката Юлиян Видрата в къщата на баджанака му, полицията търси стрелеца“ е заглавие от първа страница на другия областен ежедневник “Борба“. Неизвестен е прострелял в двата крака 48-годишния търновец Юлиян Мирчев – Видрата. Сигнал за покушението е подаден на тел. 112 малко след 23 часа във вторник. Веднага на мястото на стрелбата на ул. „Бузлуджа“ 24 в старата част на Велико Търново са пристигнали полицаи и линейка. Юлиян Мирчев е откаран в търновската болница, където са установени три прострелни рани в долната част на краката му. Лекарите са успели да го стабилизират и опасност за живота му няма, но тепърва предстоят множество изследвания и скенери, за да се установи дали куршумите не са засегнали двигателната система. „Страховит сигнал за „къща на ужасите“ в Свищов вдигна накрак властите“ е друга тема от ежедневника. Страховит сигнал на съседи за „Къща на ужасите“ в Свищов с две сестри, които били жестоко малтретирани и държани под ключ от години, вдигна накрак властите в крайдунавския град. Според загрижените съседи, двете сестри не били излизали от жилището много години. Те питали майката къде са, но тя отговаряла, че ги няма. Впечатление обаче направил фактът, че майката купувала сериозни количества храна, а пред хората казвала, че живее сама. Според различните версии, сестрите не били напускали къщата от 20 години, от 7 години или от по-малко, а според други източници били излизали по Коледа миналата година. “Община В. Търново обслужва 14 млн. кредити, за тази година трябва да стопи 6 милиона лева“, “26 600 евро и телескоп получи СУ “Емилиян Станев“ по европейски проект“, “Веганите Лерон и Момчил Добреви се борят за по-добър и справедлив свят, в който да израсне бъдещото им дете“ и  “Няма желаещи са работят във фермите, въпреки че заплатите достигат до 1000 лв.“ са други заглавия от страниците на всекидневника. “Красимир Балъков доволен от подготовката до момента, травми вадят Тодор Колев и Николай Стефанов от лагера в Анталия“, “Зимен турнир по футбол: Късен гол реши дербито на група “Е“, защитниците надделяха над нападателите“ и  “Въвеждат национална футболна група и до 15 години, изключват три клуба от региона от БФС поради липса на дейност“ при момичетата“ са заглавията от спортната страница на изданието.", "date": "2018.01.18", "title": "Преглед на основните теми във великотърновския печат"}
{"url": "http://www.focus-news.net/news/2018/01/18/2478551/pazardzhik-do-56-kmchas-dostiga-skorostta-na-vyatara-v-grada.html", "text": "Скоростта на вятъра в Пазарджик достига до 56 км/час, по данни на Хидрометеорологичната станция в село Ивайло. Вятърът е с посока запад-северозапад и се оценява като силен. Температурата е 4 градуса, влажността на въздуха е 61%. Жълт код за силен вятър е обявен на територията на Пазарджишка област и на територията на цялата страна.", "date": "2018.01.18", "title": "Пазарджик: До 56 км/час достига скоростта на вятъра в града"}
{"url": "http://www.focus-news.net/news/2018/01/18/2478552/parlamentat-ratifitsira-dogovora-za-dobrosasedstvo-s-makedoniya.html", "text": "Парламентът ратифицира Договора за приятелство, добросъседство и сътрудничество между България и Македония единодушно с 186 гласа „за“, предаде репортер на Агенция „Фокус“. На ратификацията присъства и посланика на Македония в България Н.пр. Марян Гьорчев.\r\nДоговорът беше подписан в Скопие на 1 август 2017 година от министър-председателите на България и Македония. Двамата премиери определиха подписването му като историческа стъпка. На 27 юли от всички парламентарни групи беше приета Декларация в подкрепа на договора.\r\nНа 15 януари македонският парламент ратифицира Договора за приятелство, добросъседство и сътрудничество между Македония и България с 61 гласа „за“ и 1 „въздържал се“. Ратификацията му от парламента в Скопие предизвика вълна от положителни реакции у нас. Решението на македонския парламент беше приветствано от държавния глава Румен Радев, премиера Бойко Борисов, председателя на парламента Цвета Караянчева, Министерството на външните работи, председателят на ПГ на ГЕРБ Цветан Цветанов.\r\nС договора се определят основни принципи в двустранните отношения между България и Македония - уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави.\r\nПредвижда се двете държави да провеждат срещи между представителите на органите на държавната власт на различни равнища, да си съдействат за поддържане на контакти между местните власти и гражданите.\r\nСъздават се предпоставки за подобряване на икономическите, финансовите и търговските отношения между държавите, и за насърчаване на инвестициите.\r\nПредвижда се осигуряване на подкрепа за разширяване на туристическия обмен и на транспортните връзки.\r\nВажен момент в договора е създаването на Съвместна мултидисциплинарна експертна комисия по историческите и образователните въпроси. \r\nМониторинг на изпълнението на разпоредбите на договора ще прави Съвместна междуправителствена комисия. \r\nДоговорът въвежда гаранция за ненамеса във вътрешните работи на България и задължение за предприемане на мерки за предотвратяване на недобронамерена пропаганда и омраза.\r\nБиляна ИВАНОВА", "date": "2018.01.18", "title": "Парламентът ратифицира Договора за добросъседство с Македония"}
{"url": "http://www.focus-news.net/news/2018/01/18/2478553/kyustendil-vremenno-dvizhenieto-v-dvete-posoki-pri-46-km-na-avtomagistrala-struma-se-osashtestvyava-samo-v-izprevarvashtata-lenta-poradi-avariyni-remonti-deynosti.html", "text": "Временно движението в двете посоки при 46 км на автомагистрала \"Струма\" Долна Диканя - Дупница, се осъществява само в изпреварващата лента поради аварийни ремонти дейности на фуга. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.01.18", "title": "Кюстендил: Временно движението в двете посоки при 46 км на автомагистрала \"Струма\" се осъществява само в изпреварващата лента поради аварийни ремонти дейности"}
{"url": "http://www.focus-news.net/news/2018/01/18/2478554/montana-nivoto-na-reka-dunav-se-e-ponizhilo-s-27-sm-kray-lom-prez-izminaloto-denonoshtie.html", "text": "Нивото на река Дунав се е понижило с 27 см край Лом през изминалото денонощие. Нивото на Дунав в началото на българския участък на реката при Ново село за последното денонощие се е понижило с 20 см и водният стоеж е 460 см, съобщиха от местната Хидрометеорологична станция. Нивото на реката край Видин е 504 см. Край Лом през последното денонощие нивото на реката се е понижило с 27 см и водният стоеж е 522.  Нивото на реката се е понижило  край Оряхово с 13 см и водният стоеж е 410 см. Температурата на водата край Ново село е 3.8 градуса, край Оряхово е 5.1 градуса.", "date": "2018.01.18", "title": "Монтана: Нивото на река Дунав се е понижило с 27 см край Лом през изминалото денонощие"}
{"url": "http://www.focus-news.net/news/2018/01/18/2478555/faz-zalozhnicheska-kriza-v-tsentar-za-bezhantsi-v-severen-reyn-vestfaliya-politsiyata-e-ovladyala-situatsiyata.html", "text": "В ранните часове на четвъртък при полицейска акция в център за настаняване на бежанци във федералната германска провинция Северен Рейн-Вестфалия за кратко е възникнала заложническа криза, съобщава националният ежедневник Die Frankfurter Allgemeine Zeitung.\r\nПолицията съобщи, че двойка, живееща в Борголцхаузен, е трябвало да бъде депортирана от страната. Но когато полицията е пристигнала, за да приведе в изпълнение решението на германските власти, един от обитателите на центъра е успял да отнеме оръжието на представители на правоохранителните органи. Последвали са няколко изстрела, но никой не е пострадал. След това ситуацията е била овладяна, увериха от полицията, без обаче да разкриват допълнителни подробности около инцидента. Причините за него не са оповестени. Тереза Герова", "date": "2018.01.18", "title": "FAZ: Заложническа криза в център за бежанци в Северен Рейн-Вестфалия, полицията е овладяла ситуацията"}
{"url": "http://www.focus-news.net/news/2018/01/18/2478556/stara-zagora-grad-shipka-e-bez-tok-zatvoreni-sa-vhodno-izhodnite-patni-arterii-a-poradi-silen-vyatar-i-snegonavyavaniya.html", "text": "Спряно е електрозахранването в град Шипка,  каза за Радио „Фокус“ кметът Василка Панайотова. Затворени са входно – изходните пътни артерии в града поради силен вятър и снегонавявания. „Една част от хората, които работят в Казанлък успяха с личен транспорт да се придвижат до града, но автобуси не се движат“, поясни Панайотова. Почистват се пътните настилки в самия град. Кметството има сключен договор със снегопочистваща фирма. Кметът с полската охрана извършват обход на възрастни и самотни хора в населеното място.\r\nСлавяна ГАЙДАРОВА", "date": "2018.01.18", "title": "Стара Загора: Град Шипка е без ток, затворени са входно – изходните пътни артерии а поради силен вятър и снегонавявания"}
{"url": "http://www.focus-news.net/news/2018/01/18/2478557/adelina-stefanova-hram-vavedenie-bogorodichno-blagoevgrad-v-narodnata-obredna-praktika-sveti-atanas-e-prieman-kato-gospodar-na-snega-i-studa.html", "text": "В народната обредна практика свети Атанас е приеман като господар на снега и студа. Това каза за Радио „Фокус“ - Пирин Аделина Стефанова, църковен уредник в храм „Въведение Богородично“ в Благоевград. „Облечен в копринена риза, той отива в планината със своя бял кон и се провиква: „Иди си зимо, идвай лято!“. Затова в народната памет този ден се приема като полъх на лятото, макар на много места да се нарича средизиме или средзиме. По дебелината на снега през този ден се гадае каква ще бъде годината. Дебел сняг-голям комат, малко сняг- много яд, няма сняг-няма хляб“, обясни Стефанова. По думите ѝ Атанасовден е обявен от народа като празник в чест на шарката и чумата. „За омилостивяване на болестите се пекат питки. Коли се червено пиле или червена кокошка, след което се готви и се раздава на съседите за здраве. Жените на този ден не предат, не тъкат, не плетат, за да не разсърдят свети Атанасий. Овчарите приемат светеца за покровител на стадата. В този ден те лекуват овните, а на общоселската трапеза поднасят курбан“, каза още църковният уредник.\r\nЛора КАЛЧЕВА", "date": "2018.01.18", "title": "Аделина Стефанова, храм „Въведение Богородично“ - Благоевград: В народната обредна практика свети Атанас е приеман като господар на снега и студа"}
{"url": "http://www.focus-news.net/news/2018/01/18/2478558/premierat-boyko-borisov-po-zeleno-ot-nasheto-pravitelstvo-nyama.html", "text": "По-зелено от нашето правителство няма. Това каза премиерът Бойко Борисов в началото на правителственото заседание, предаде репортер на Агенция „Фокус“. „Вчера в европарламента имахме много доброжелателни хора, подкрепа. Поел съм ангажимент към Зелените. Важно е да знаят, че по-зелено правителство от нашето няма. Ще забраним движението на автомобили нагоре, така че няма да е нужно да се поддържа пътя, да се осолява и да гинат дървета“, коментира премиерът във връзка с изграждането на втори лифт в Банско. „Това е нашата позиция, много точна, ясна и зелена. Не става въпрос нито за хотел, тоалетна не може да се направи, чайна не може да се направи“, добави той. \r\nЛюба АЛЕКСИЕВА", "date": "2018.01.18", "title": "Премиерът Бойко Борисов: По-зелено от нашето правителство няма"}
{"url": "http://www.focus-news.net/news/2018/01/18/2478559/emil-kabaivanov-kmet-na-karlovo-poddarzha-se-neprekasnata-vrazka-s-elektrorazpredelitelnoto-druzhestvo-za-barzoto-otstranyavane-na-shtetite-prichineni-ot-vyatara.html", "text": "Изключително тежка е обстановката в общината заради силните ветрове, може да бъде обявено частично бедствено положение. Това каза за Радио „Фокус“ кметът на Карлово Емил Кабаиванов. По думите му обявеният жълт код за силен вятър в цялата страна се усеща изключително силно в общината като има множество нанесени материални щети. Без електрозахранване е Клисура и квартал „Сущица“ в град Карлово. Поддържа се непрекъсната връзка с електроразпределителното дружество за максимално бързото отстраняване на щетите. Обявен е и неучебен ден за училището и детската градина в Клисура. \"Няма информация за пострадали хора\", увери Кабаиванов, но добави, че ако обстановката се запази това може и да се случи. „Има много поражения. Част от покрива на училище „Христо Проданов“ в града е отнесен. Има много съборени клони и дървета, макар че сутринта разчистихме тези от тях, които създаваха най-големи проблеми. Допълнително ще обработим пътя Розино - Слатина, тъй като участъкът е силно заледен, заради вятъра, въпреки че нямаше снеговалеж“, обясни той. Емил Кабаиванов добави, че в момента Общинската комисия по бедствия и аварии работи и описва нанесените щети след силните ветрове.", "date": "2018.01.18", "title": "Емил Кабаиванов, кмет на Карлово: Поддържа се непрекъсната връзка с електроразпределителното дружество за бързото отстраняване на щетите, причинени от вятъра"}
{"url": "http://www.focus-news.net/news/2018/01/18/2478560/ministar-ekaterina-zaharieva-izpalnenieto-na-dogovora-s-makedoniya-zapochna-predi-ratifikatsiyata-mu-s-obshtoto-chestvane-na-lichnosti.html", "text": "Изпълнението на договора с Македония започна преди ратификацията му с общото честване на личности. Това каза вицепремиерът и министър на външните работи Екатерина Захариева след ратификацията на Договора за приятелство, добросъседство и сътрудничество между Република България и Република Македония, предаде репортер на Агенция „Фокус“.  Захариева благодари на всички, които през годините са работили за този договор.  „Няма как интересите на България да са различни от това да имаме стабилна, демократична и приятелска република Македония. „Искам да успокоя и тези, които имат притеснения по текстовете на този договор, същите притеснения чухме и от опозицията на Македония -  изпълнението на договора продължава и прие ратификацията. Ще посоча честването на Мара Бунева на 13 януари. Спомняте си колко пъти беше разрушавана нейната плоча. Общото честване на общи личности продължава и се надявам това да се случва за в бъдеще“, заяви Захариева. Външният министър обеща, че  ще информира  редовно Народното събрание за изпълнението на този договор.\r\nДеница КИТАНОВА", "date": "2018.01.18", "title": "Министър Екатерина Захариева: Изпълнението на договора с Македония започна преди ратификацията му с общото честване на личности"}
{"url": "http://www.focus-news.net/news/2018/01/18/2478561/shumen-nyama-signali-za-problemi-zaradi-zimnata-obstanovka-v-oblastta.html", "text": "Няма сигнали за проблеми заради зимната обстановка в Шумен и областта. Това каза за Радио „Фокус“ - Шумен Красимир Косев, гл. специалист „Превенция и дейности по защита на населението“ в Община Шумен. По думите му към момента не е получена информация за населени места с нарушения в електрозахранването, неизвозени ученици до средищните училища или проблеми с проходимостта на пътищата, паднали дървета или счупени клони. За нормална обстановка са докладвали тази сутрин и дежурните по общини в областта, посочиха от пресцентъра на областната администрация в Шумен. При евентуална промяна на ситуацията областният управител на Шумен ще бъде информиран своевременно, но засега не са постъпвали сигнали за някакви проблеми.\r\nИвелина ИВАНОВА", "date": "2018.01.18", "title": "Шумен: Няма сигнали за проблеми заради зимната обстановка в областта"}
{"url": "http://www.focus-news.net/news/2018/01/18/2478562/pss-izklyuchitelno-loshi-sa-usloviyata-za-turizam-v-planinite.html", "text": "Изключително лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите са от -15 до -12 градуса, но заради ураганния вятър се усещат като -25. Навсякъде има мъгла, а в по-високите части и слаб снеговалеж. От ПСС препоръчват днес хората да не излизат в планината. Лифтовите съоръжения в Банско и на Витоша не работят поради силния вятър. Очаква се преустановяването на лифтовете и на Боровец. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.18", "title": "ПСС: Изключително лоши са условията за туризъм в планините"}
{"url": "http://www.focus-news.net/news/2018/01/18/2478563/georgi-ikonomov-kmet-na-bansko-v-grada-obstanovkata-e-normalna-nyama-danni-za-vazniknali-problemi-zaradi-silen-vyatar.html", "text": "В град Банско обстановката е нормална. Това каза за Радио „Фокус“ – Пирин кметът на Общината Георги Икономов. По думите му няма данни за възникнали проблеми заради силен вятър.\r\nЛивия НИНОВА", "date": "2018.01.18", "title": "Георги Икономов, кмет на Банско: В града обстановката е нормална, няма данни за възникнали проблеми заради силен вятър"}
{"url": "http://www.focus-news.net/news/2018/01/18/2478564/haskovo-okrazhnata-prokuratura-vnese-iskane-za-vzemane-na-myarka-za-neotklonenie-zadarzhane-pod-strazha-spryamo-61-godishen-mazh-za-ubiystvo.html", "text": "Днес Окръжна прокуратура - Хасково внесе в Окръжен съд – Хасково искане за вземане на мярка за неотклонение „Задържане под стража“ спрямо Борислав В., на 61 г., привлечен като обвиняем за умишлено убийство. Това съобщиха от пресцентъра на Апелативна прокуратура - Пловдив. С оглед на последно събраните по делото доказателства, по разпореждане на Окръжна прокуратура - Хасково, на обвиняемия Борислав В., на 61 г., е предявено обвинение за това, че на неустановена дата, в периода от 12 януари 2018 г. до 14 януари 2018 г. включително в Хасково умишлено умъртвил 38-годишната А. Т. - престъпление по чл. 115 от Наказателния кодекс.\r\nПредстои разглеждане на искането на прокуратурата в Окръжен съд - Хасково.", "date": "2018.01.18", "title": "Хасково: Окръжната прокуратура внесе искане за вземане на мярка за неотклонение „задържане под стража“ спрямо 61-годишен мъж за убийство"}
{"url": "http://www.focus-news.net/news/2018/01/18/2478565/ministar-lilyana-pavlova-se-sreshtna-s-rakovodstvoto-na-evropeyskata-investitsionna-banka-i-s-balgari-raboteshti-v-razlichni-finansovi-institutsii-v-lyuksemburg.html", "text": "Министърът за Българското председателство на Съвета на ЕС 2018 Лиляна Павлова се срещна с президента на Европейската инвестиционна банка (ЕИБ) Вернер Хойер в Люксембург вчера. Това съобщиха от пресцентъра на Министерство за Българското председателство на Съвета на ЕС 2018. В последните години ЕИБ чрез разнообразни финансови инструменти оказва подкрепа на различни сектори в страните от ЕС. По време на срещата президентът на ЕИБ Вернер Хойер запозна министърът за Българското председателство с проектите на Европейската инвестиционна банка. Министър Лиляна Павлова подчерта приоритетите на Българското председателство, които бяха представени по-рано през деня в Европейския парламент от премиера Бойко Борисов. \r\n„Имаме амбициозна програма и ни чака много работа. Един от най-важните дебати, които ще стартират в България, свързани с председателството, е този за Многогодишната финансова рамка на ЕС. България ще настоява и за запазване на кохезионната политика на съюза, но при излизането на Великобритания бюджетът вероятно ще бъде намален и е необходимо да намерим правилните решения при по-малко средства в бюджета да постигнем същите резултати в различните политики на ЕС“, подчерта Лиляна Павлова.\r\nСнощи в Люксембург министърът за Българското председателство се срещна и с българи, които работят в различни финансови институции на Европа – Европейската инвестиционна банка, Европейския механизъм за стабилност и Европейския инвестиционен фонд. Сред тях и Илияна Цанова, заместник-управляващ директор на Европейския фонд за стратегически инвестиции, помогнала осъществяването на срещите на министър Павлова. \r\nВсички те изразиха готовност да подкрепят българските проекти, кандидатстващи за финансиране пред тези институции, отговарящи на изискванията за допустимост. Те призоваха и за по голяма активност от страна на българския бизнес, който, според тях, не е достатъчно информиран и не се възползва достатъчно от възможностите на европейските финансови инвестиции. \r\nДнес  програмата на министър Лиляна Павлова в Люксембург продължава със срещи в Европейската сметна палата (ЕСП). Министър Павлова ще бъде приета първо от председателя на ЕСП Клаус-Хайне Лене, след което ще представи приоритетите на Българското председателство пред Колегиума на Европейската сметна палата. Следобед тя ще се срещне с представители на Европейския механизъм за стабилност.\r\nМинистърът за Българското председателство Лиляна Павлова е на двудневно работно посещение във Великото херцогство Люксембург на 17 и на 18 януари.", "date": "2018.01.18", "title": "Министър Лиляна Павлова се срещна с ръководството на Европейската инвестиционна банка и с българи, работещи в различни финансови институции в Люксембург"}
{"url": "http://www.focus-news.net/news/2018/01/18/2478566/mkd-makedoniya-yens-stoltenberg-pristigna-v-skopie-sas-stari-prizivi-parvo-imeto-posle-nato.html", "text": "Генералният секретар на НАТО Йенс Столтенберг, който пристигна в сряда на двудневно посещение в Македония, ще направи обръщение от парламентарната трибуна в Скопие, припомня електронното издание  МКД.\r\nНорвежкият политик бе посрещнат на летището от македонския министър на отбраната Радмила Шекеринска. След това той присъства на неформална вечеря с министър-председателя Зоран Заев, вицепремиера Буяр Османи и първия дипломат на Скопие Никола Димитров. На срещата бяха още Шекеринска и Стево Пендаровски, национален координатор за НАТО. \r\nОфициалната среща между Столтенберг и Заев ще се проведе в четвъртък от 15 часа (местно време). След нея двамата политици ще дадат съвместна пресконференция. За речта на генералния секретар на НАТО в парламента ще се завърнат и депутатите на ВМРО-ДПМНЕ, които вече няколко седмици бойкотират работата на законодателния орган в Скопие. По този начин партията, водена от Християн Мицковски, ще демонстрира подкрепата си за евроатлантическата интеграция на Македония. \r\nОчаква се обаче от трибуната на парламента в Скопие Столтенберг да отправи стари призиви, а именно, че членството на Македония в Алианса ще бъде възможно след уреждане на спора с Атина за името на югозападната ни съседка.Агенция „Фокус“ припомня:\r\nВ сряда, 17 януари, международният посредник на ООН в спора между властите в Скопие и Атина за името на Република Македония - Матю Нимиц, разкри, че е представил нов набор от идеи и предложения за разрешаване на въпроса, който повече от две десетилетия хвърля сянка в двустранните отношения между двете съседни държави.\r\nСлед срещата, проведена в Ню Йорк, американският дипломат отказа да коментира направените от него предложения, но увери, че става въпрос за нови идеи. „Направих предложения и идеи, но няма да коментирам какво се съдържа в тях. Предадох ги на двете страни и те трябва да ги представят обратно пред правителствата си, за да ги вземат под внимание, да ги проучат и да видят дали ще помогнат за постигането на решение\", обясни Нимиц.\r\nПосредникът на ООН подчерта, че винаги е обективен в предложенията си. Съгласно думите му, наборът от идеи за промяна на името на Македония е изработен въз основа на резултатите от преговорите между двете страни до този момент. Нимиц изрази надежда, че лидерите на опозиционните партии в Атина и Скопие ще заемат конструктивна позиция, защото - съгласно думите му, те са важни участници в политическия живот. Дипломатът припомни, че въпросът е от изключителна важност за региона и за неговата сигурност. \r\n„Имам големи надежди, че този процес се движи в положителна посока. Това са трудни въпроси, за които говорим 25 г. Знаем, че и в двете страни има много силни позиции и силни чувства, но има и воля да постигнат компромис по този въпрос\", подчерта Нимиц. Тереза Герова", "date": "2018.01.18", "title": "МКД (Македония): Йенс Столтенберг пристигна в Скопие със стари призиви – първо името, после НАТО"}
{"url": "http://www.focus-news.net/news/2018/01/18/2478567/premierat-boyko-borisov-imame-masa-helikopteri-koito-mozhe-da-stanat-iztsyalo-za-barza-pomosht.html", "text": "Ананиев, правихме преглед на хеликоптерите. Имаме маса хеликоптери. Това каза премиерът Бойко Борисов в началото на правителственото заседание, предаде репортер на Агенция „Фокус“. „С министър Каракачанов, с министър Радев сядате и правите. Имаме хеликоптери, които може да станат изцяло за Бърза помощ. Имаме хеликоптери, които може да ги преоборудваме за горски пожари. Ще ги карат военните, така че хем ще натрупват допълнителни летателни часове, хем ще тренират, хем в същото време ще вършат работа и ще спасяваме човешки животи. Имаме я техниката. Не е нужно да се купуват нови хеликоптери“, заяви Борисов. По думите му те са здрави, но не са обслужвани. „Ще дадем пари, ще ги обслужим и в същото време. Това ни е важно“, добави той. \r\nВицепремиерът и военен министър Красимир Каракачанов допълни, че вчера е била направена работна среща по въпроса. „Ще излезе мое предложение до Вас за заповед за междуведомствена работна група между Министерство на отбраната, на здравеопазването, МВР. Точно това се уточнихме – трябва първо да се направи една финансова сметка тези хеликоптери, които не ползваме колко ще струва ремонтът им. След което наистина има достатъчно техника, с която може да задоволим и нуждите на здравеопазването, на МВР по отношение на пожари и други бедствия, при които се използват хеликоптери. Работи се по въпроса“, обясни Каракачанов. \r\nПремиерът честити рождения ден на енергийния министър Теменужка Петкова от името на кабинета. „Горанов е джентълмен, сега аз не съм се и сетил“, добави Борисов по повод това, че финансовият министър Владислав Горанов подари букет на Теменужка Петкова. \r\nЛюба АЛЕКСИЕВА", "date": "2018.01.18", "title": "Премиерът Бойко Борисов: Имаме маса хеликоптери, които може да станат изцяло за Бърза помощ"}
{"url": "http://www.focus-news.net/news/2018/01/18/2478568/parvan-simeonov-politolog-temata-za-vota-na-nedoverie-se-izmesti-ot-koruptsiyata-kam-debat-za-kachestvoto-na-demokratsiyata-v-balgariya.html", "text": "Корупцията, като тема за вота на недоверие, е много удачна, но тя се измести към въпрос за качеството на демокрацията в България. Това каза в интервю за сутрешния блок „Добро утро, България“ на Радио „Фокус“ политологът Първан Симеонов относно внесения вот на недоверие от БСП срещу кабинета „Борисов 3“. По думите му темата за корупцията е малко остаряла, но вероятно левицата цели да я върне на дневен ред, като това е търсеният ефект на натрупването. „Стигна се до момент в който  и либералите, и червените говореха в синхрон и обвиняваха ГЕРБ в едно и също\", добави политологът.  „Подозирам, че ще станем свидетели на едни ожесточени дебати, не знам дали ще има конкретни факти, но ще има доста обвинения от типа на тези, които виждаме около Делян Добрев. Проблемът на тази тема е, че вече много беше казано по нея. Това беше тема от лятото до есента, около октомври месец, тя ескалира доста сериозно. Имаше взаимни обвинения в корупция, в търговия с влияние и още какво ли не. Помните още от лятото от НДК започна всичко, премина през Делян Добрев и стигна до какво ли не, като говорене. От есента към зимата темата малко се смени в обществото ни“, обясни той. Първан Симеонов коментира още, че отказът на ДПС за включване към мотивите за вот на недоверие на Левицата е изиграло добра роля за БСП. „Основната цел на ДПС винаги е било изместване на патриотите от властта, като те нямат интерес от сваляне на правителството\", каза още той.", "date": "2018.01.18", "title": "Първан Симеонов, политолог: Темата за вота на недоверие се измести от корупцията към дебат за качеството на демокрацията в България"}
{"url": "http://www.focus-news.net/news/2018/01/18/2478569/evrokomisaryat-mariya-gabriel-shte-uchastva-v-seminar-sreshtu-nasilieto-nad-zheni-i-domashnoto-nasilie.html", "text": "Българският комисар Мария Габриел, отговаряща за цифровата икономика и цифровото общество, ще открие в София семинар на тема „Координационен механизъм за помощ на пострадали от домашно насилие –  път към дългосрочното прекратяване на домашното насилие“. Това съобщиха от пресцентъра на Представителство на ЕК в България . Събитието е по инициатива на Фондация „Асоциация Анимус“ и ще се състои на 19 януари от 09.30 часа в \"Сити Хотел София\", ул. „Стара планина“ №6, Зала \"Сити\".", "date": "2018.01.18", "title": "Еврокомисарят Мария Габриел ще участва в семинар срещу насилието над жени и домашното насилие"}
{"url": "http://www.focus-news.net/news/2018/01/18/2478570/sport-dzhokovich-pobedi-monfis-s-31-seta-na-rod-leyvar-arina.html", "text": "Носителят на 6 титли от Australian Open Новак Джокович загуби сет, но продължава в третия кръг на турнира от Големия шлем. На \"Род Лейвър Арина\" в Мелбърн сърбинът преодоля Гаел Монфис след 4:6, 6:3, 6:1, 6:2 за два часа и 45 минути игра, при над 37 градуса температура.\r\nДжокович записа 15-и пореден успех над французина, а следващият му съперник е Алберт Рамос Виньолас. Поставеният под № 21 испанец   победи участващият с „уайлд кард“ американец Тим Смичек в три сета – 6:4, 6:2, 7:6.\r\nВенцислав ДРАГОМАНОВ", "date": "2018.01.18", "title": "Спорт: Джокович победи Монфис с 3:1 сета на \"Род Лейвър Арина\""}
{"url": "http://www.focus-news.net/news/2018/01/18/2478571/blagoevgrad-5-440-kasa-tsigari-bez-banderol-i-okolo-9133-grama-kanabis-sa-izzeti-pri-proverka-na-chasten-imot-v-sandanski.html", "text": "5 440 къса цигари без бандерол и около 91.33 грама канабис са иззети при проверка на частен имот в Сандански. Това съобщиха от ОДМВР - Благоевград. В хода на извършена, на 17 януари 2018 г. в град Сандански, проверка на помещение, обособено като килер на жилище, обитавано от 70-годишна жена от Сандански, от полицейски служители на РУ - Сандански, са намерени и иззети около 5 440 къса цигари, без задължителен бандеролен знак и около 91.33 грама тревиста маса, реагираща положително на канабис. За случая е уведомена РП - Сандански. Работата продължава.", "date": "2018.01.18", "title": "Благоевград: 5 440 къса цигари без бандерол и около 91.33 грама канабис са иззети при проверка на частен имот в Сандански"}
{"url": "http://www.focus-news.net/news/2018/01/18/2478572/veliko-tarnovo-spokoyna-e-obstanovkata-v-obshtinata-vapreki-silniya-vyatar.html", "text": "Спокойна е обстановката във Велико Търново и населените места от общината, въпреки силния вятър, чиито пориви достигат до 64 километра в час. Това съобщиха от пресцентъра на Община Велико Търново. Не са регистрирани щети, няма сигнали за изпочупени клони. Временно без ток са били две махали край Вонеща вода, а проблемите са били отстранени към 9.00 ч. тази сутрин. Няма други населени места без електроенергия. Оперативният щаб в Старата столица е в постоянна връзка с кметовете и кметските наместници в цялата община. Предвид поривите на вятъра, Община Велико Търново съветва жителите и гостите на Старата столица да се придвижват с повишено внимание. Снегопочистващите фирми са в готовност да обработят улиците в старопрестолния град и пътищата на територията на общината с инертни материали против заледявания, при възникване на рискове от поледици.  Движението по общинската пътна мрежа се извършва при зимни условия, а проходимостта на шосетата е нормална. Метеорологичните прогнози сочат, че в следобедните часове валежите ще започнат да спират, а вятърът ще утихне.", "date": "2018.01.18", "title": "Велико Търново: Спокойна е обстановката в общината, въпреки силния вятър"}
{"url": "http://www.focus-news.net/news/2018/01/18/2478573/rumen-stoyanov-kmet-na-kalofer-gradat-e-bez-tok-ot-sutrinta-nyama-postapili-signali-za-seriozni-shteti-zaradi-vyatara.html", "text": "Град Калофер е без ток от сутринта. Това съобщи за Радио „Фокус” - Пловдив кметът на града Румен Стоянов. Все още не е ясно каква точно и къде е аварията, причинила неудобството. Електрозахранването е прекъснато за целия град. „Вятърът в града в момента не е много силен, няма постъпили до този момент сигнали за сериозни щети”, каза още Стоянов. Има доста паднали клони в града.\r\nЦветана ТОНЧЕВА", "date": "2018.01.18", "title": "Румен Стоянов, кмет на Калофер: Градът е без ток от сутринта, няма постъпили сигнали за сериозни щети заради вятъра"}
{"url": "http://www.focus-news.net/news/2018/01/18/2478574/ministar-neno-dimov-nito-edna-keremida-ne-mozhe-da-bade-postroena-izvan-sportnata-i-sapatstvashtata-tehnicheska-infrastruktura-v-park-pirin.html", "text": "При всички положения това, което може да се случи в буферната зона, която представлява 2% от територията на Национален парк „Пирин“ е само спортна инфраструктура, както обявихте и вчера. Това каза министърът на околната среда и водите Нено Димов в началото на правителственото заседание, предаде репортер на Агенция „Фокус“. „Естествено, нито една керемида не може да бъде построена извън спортната и съпътстващата техническа инфраструктура. Нещо повече, ако погледнем целия парк „Пирин“ и грижата, която държавата полага за него, през последните години прирастът на гора е много сериозен. На практика, ние сме може би една от малкото страни в Европа, в която имаме прираст на природни ресурси, така че от тази гледна точка може да се каже, че това е точно така“, заяви Димов. По думите му строителството, което може да бъде, е изграждане на ски съоръжение. „Основно говорим за втория кабинков лифт, който трябва да реши проблема на ски курорта там“, добави той. Според него дизел и бензиновите коли при всички положения замърсяват много повече околната среда. „При всички положения ще направим преглед и на дърветата около пътя. Там вероятно също има ефект от този трафик, който стига, за да качи колите и скиорите“, каза още Нено Димов. \r\nЛюба АЛЕКСИЕВА", "date": "2018.01.18", "title": "Министър Нено Димов: Нито една керемида не може да бъде построена извън спортната и съпътстващата техническа инфраструктура в парк „Пирин“"}
{"url": "http://www.focus-news.net/news/2018/01/18/2478575/ivan-obreykov-ski-tsentar-bansko-uraganen-vyatar-mezhdu-120-i-150-kmch-nalozhi-zatvaryaneto-na-ski-tsentara-v-kurorta.html", "text": "Поради настъпилите ураганни ветрове в Ски център – Банско от града до върха, който варира между 120 и 150 км/час се бяхме принудени да затворим центъра. Това каза за Радио „Фокус“ – Пирин Иван Обрейков, директор на Ски център – Банско. По думите му подобна сила на вятъра създава опасност за хората. „Разписанията за експлоатация на лифтовете са при скорост на вятъра над 17 метра в секунда да бъдат спирани, тъй като седалка или кабина може да се удари в поддържащите стълбове. Наше задължение бе да предприемем тази мярка, защото най-важна е сигурността на хората. Знаете, че нашите лифтове са най-модерните в България, но такова е предписанието на фирмата-производител. Нашата цел е да запазим спокойствието и живота на хората“, подчерта Обрейков. Той изрази надежда, че в близките часове обстановката ще се нормализира.\r\nЛивия НИНОВА", "date": "2018.01.18", "title": "Иван Обрейков, Ски център – Банско: Ураганен вятър между 120 и 150 км/ч наложи затварянето на ски центъра в курорта"}
{"url": "http://www.focus-news.net/news/2018/01/18/2478576/biser-mihaylov-oblasten-upravitel-na-blagoevgrad-ne-sa-postapvali-signali-za-problemi-zaradi-uraganen-tsentar.html", "text": "Не са постъпвали сигнали за проблеми заради ураганен център в ситуационния център към Областна администрация – Благоевград. Това каза за Радио „Фокус“ – Пирин областният управител на Благоевград Бисер Михайлов. По думите му към момента няма подадена информация към него за възникнали произшествия или населени места без електричество на територията на Благоевград и региона.\r\nЛивия НИНОВА", "date": "2018.01.18", "title": "Бисер Михайлов, Областен управител на Благоевград: Не са постъпвали сигнали за проблеми заради ураганен център"}
{"url": "http://www.focus-news.net/news/2018/01/18/2478577/varna-vremenno-e-ogranicheno-dvizhenieto-po-pat--2902-kichevo-aksakovska-panorama-poradi-snegovalezh-i-silen-vyatar.html", "text": "Временно е ограничено движението по път III-2902 Кичево - Аксаковска панорама поради снеговалеж и силен вятър. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Варна: Временно е ограничено движението по път III-2902 Кичево - Аксаковска панорама поради снеговалеж и силен вятър"}
{"url": "http://www.focus-news.net/news/2018/01/18/2478578/hurriyet-turski-patrulen-korab-i-gratska-yahta-sa-se-sblaskali-kray-ostrovite-imiyakardak.html", "text": "Турски патрулен плавателен съд и гръцка яхта са се сблъскали в близост до спорната островна група Имия/Кардак в Егейско море, съобщава вестник The Hurriyet.\r\nГоворител на гръцкия флот уточни, че ударът е бил страничен, но не е довел до щети или пострадали. Инцидентът се е случил в сряда.\r\nОт редакцията припомнят, че островната група се намира на седем километра югозападно от турския курортен град Бодрум. Спорът между Атина и Анкара за суверенитета й датира от януари 1996 г., когато двете държави изпратиха кораби до двата съседни острова. След дипломатически натиск от страна на САЩ страните изтеглиха флотите си от района. Тереза Герова", "date": "2018.01.18", "title": "Hurriyet: Турски патрулен кораб и гръцка яхта са се сблъскали край островите Имия/Кардак"}
{"url": "http://www.focus-news.net/news/2018/01/18/2478579/nedyalko-slavov-oblasten-upravitel-na-smolyan-tri-naseleni-mesta-v-obshtina-banite-sa-ostanali-bez-elektrozahranvane-v-drugite-obshtini-situatsiyata-e-spokoyna.html", "text": "Три населени места в община Баните са останали без електрозахранване, в другите общини ситуацията е спокойна. Това съобщи за Агенция „Фокус“ областният управител на Смолян Недялко Славов във връзка с обявеното бедствено положение в областния град.\r\n“От 8.00 часа днес в община Смолян е обявено бедствено положение във връзка с пораженията, нанесени от бурния вятър. До някои от тези места като Турян е прекъснат и достъпът заради паднали дървета по пътната настилка“, каза още Славов и уточни, че има и дребни поражения по покриви на сгради и паднали паркови дървета в градските зони. \r\n„Прекъснато е електрозахранването и в няколко големи квартала в града. Спряно е и движението на лифтовете заради силния вятър, който продължава и в момента“, обясни той.\r\nЦветилена СИМЕОНОВА", "date": "2018.01.18", "title": "Недялко Славов, областен управител на Смолян: Три населени места в община Баните са останали без електрозахранване, в другите общини ситуацията е спокойна"}
{"url": "http://www.focus-news.net/news/2018/01/18/2478580/stara-zagora-zapochva-silen-detski-turnir-po-shahmat.html", "text": "От 19 до 21 януари 2018 г. Стара Загора е домакин на четвъртия Международен детски турнир по класически шахмат. Заявки за участие са подали 110 малки състезатели от цялата страна, сред които са най-силните деца шахматисти за своите възрасти до 8, до 10, до 12 и до 14 години. Това съобщиха от пресцентъра на Община Стара Загора. Те са разделени в две основни възрастови групи, до 8 и до 14 години. Резултатите във втората от тях ще са валидни и за световната ранглиста по шахмат в тези възрасти.\r\nСтара Загора е представена от 12 деца от шахматен клуб „Траяна 2011“ и трима възпитаници на клуб „Тракийско конче“ при читалище „Г. Бакалов“. Сред надеждите на домакините в тази надпревара е и осемгодишната Фабиана Костадинова, републикански шампион по блиц за миналата година. Двубоите ще се играят по швейцарската система, а сред участниците се очакват гости от Румъния и  Македония. Освен медали, победителите ще получат по един смартфон, за тях са предвидени и купи, а на класираните до трето място ще бъдат връчени медали. \r\nШахматната надпревара по класически шах за деца се организира за четвърта година от Община Стара Загора и шахматен клуб „Траяна 2011“.", "date": "2018.01.18", "title": "Стара Загора: Започва силен детски турнир по шахмат"}
{"url": "http://www.focus-news.net/news/2018/01/18/2478581/silistra-978-sa-sredno-otsastvashtite-uchenitsi-po-bolest-v-oblastta.html", "text": "9.78% са средно отсъстващите ученици по болест в област Силистра днес. Това съобщи за Радио \"Фокус\" - Шумен Габриела Миткова, началник на Регионалното управление на образованието. Тя уточни, че в този процент не се отчита заболеваемостта сред учащите в ОУ „Цанко Церковски“- Средище, за които 18 и 19 януари са неучебни. Към момента няма издадени кметски заповеди за спиране на учебния процес в други училища  в региона.  Най- висок процент отсъстващи по болест днес отчитат в  Основно училище \"Св. св. Кирил и Методий\" - с. Калипетрово - 24%. \"В  останалите училища остсъстващите са под 20%,  в Земеделска гимназия „Добружда“ - 18.75%\", посочи Габриела Миткова.\r\nИвелина ИВАНОВА", "date": "2018.01.18", "title": "Силистра: 9.78% са средно отсъстващите ученици по болест в областта"}
{"url": "http://www.focus-news.net/news/2018/01/18/2478582/stara-zagora-ogranicheno-e-dvizhenieto-v-posoka-gabrovo-po-pat5-kazanlak-gabrovo-prez-prohod-shipka-poradi-snegovalezh-i-snegonavyavaniya.html", "text": "Ограничено е движението в посока Габрово по път I-5 Казанлък - Габрово през проход Шипка поради снеговалеж и снегонавявания. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Стара Загора: Ограничено е движението в посока Габрово по път I-5 Казанлък - Габрово през проход Шипка поради снеговалеж и снегонавявания"}
{"url": "http://www.focus-news.net/news/2018/01/18/2478583/pg-na-obedineni-patrioti-shte-glasuva-protiv-istanbulskata-konventsiya.html", "text": "Категорично сме против Истанбулската конвенция и няма да гласуваме „за“. Това каза на брифинг в Народното събрание председателят на ПГ на „Обединени патриоти“ Волен Сидеров, предаде репортер на Агенция „Фокус“. „Появиха се спекулации в някои медии относно позицията ни по този въпрос“, коментира той. „Обръщам се към медиите да не спекулират по темата, да не изваждат заглавия, които са лъжливи новини“, призова Волен Сидеров. „Призоваваме някои медии да променят заглавията си, защото са фалшиви и неверни“, заяви той. „Обединени патриоти“ сме против Конвенцията, не става дума за преводи, официалните езици са английски и френски. Няма значение как ще бъде преведен на български някой термин“, посочи председателят на групата. „Като понятия Конвенцията вкарва неприемливи за нас обяснения за пола. Това отваря врата за налагане по-нататък на понятията „трети пол“ и междуполови бракове. Нещо, което категорично отхвърляме и няма да приемем никога“, каза още Волен Сидеров.\r\nБиляна ИВАНОВА", "date": "2018.01.18", "title": "ПГ на „Обединени патриоти“ ще гласува против Истанбулската конвенция"}
{"url": "http://www.focus-news.net/news/2018/01/18/2478584/vitsepremierat-valeri-simeonov-savsem-otgovorno-sme-vzeli-reshenieto-za-vtori-lift-na-bansko-i-shte-go-prokarame.html", "text": "Съвсем отговорно сме взели решението за втори лифт на Банско и ще го прокараме. Това каза вицепремиерът Валери Симеонов в началото на правителственото заседание, предаде репортер на Агенция „Фокус“. „Не има ефект от движението, а има една просека унищожени дървета, която е по-голяма от евентуалната бъдеща, която ще се прави за новия лифт. Ще се прави един единствен нов лифт, нищо друго няма да се прави там. Добре е това да го казваме, да го повтаряме, за да не се спекулира. Никакво строителство няма да има, защото и законът, и планът за управление го забранява. Най-малко ние ще позволим нарушение на закона. Точно обратното, законът ще бъде спазен“, заяви Симеонов. По думите му екологията е от първостепенна важност за всички тях, но от друга страна трябва да дадат възможност и на зимния туризъм, специално в този курорт, за да не бъде задушаван повече от ограничените възможности за транспортиране на туристите. „Съвсем отговорно сме взели това решение, ще го прокараме. Имаме и пълното съгласие и идеен проект и от страна на инвеститора, на концесионера, изцяло в рамките на решението, което сме взели“, каза още Валери Симеонов. \r\nПремиерът Бойко Борисов допълни, че смята, че спокойно Симеонов може да се срещне с екозащитниците, за да говори с тях. „Това е нашата позиция – много точна, много ясна, много зелена. Изцяло свързана с опазване на околната среда. Единствената ни цел е този ангажимент, който имаме към хората в Банско, Разлог, туристическия бранш, да улесним качването на скиорите, сноубордистите и всички останали в планината и да намалим замърсяването от пътя“, коментира Бойко Борисов. \r\nЛюба АЛЕКСИЕВА", "date": "2018.01.18", "title": "Вицепремиерът Валери Симеонов: Съвсем отговорно сме взели решението за втори лифт на Банско и ще го прокараме"}
{"url": "http://www.focus-news.net/news/2018/01/18/2478585/burgas-zapochva-konkurs-za-detsko-tvorchestvo-na-tema-legenda-za-parviya-kuker.html", "text": "За единадесети път НЧ „Съгласие 1905“ и Кметство Българово организират национален конкурс за детско творчество „Кукери“. Това съобщиха от пресцентъра на Община Бургас. Тази година темата ще бъде „Легенда за първия кукер“. Вдъхновени от героите на българския анимационен филм „Златната ябълка“ – Вихра, Бран, Влад, майсторът-ковач – първият кукер боец Антон, самодивата Тина-пакостина, балканджиите, Чума и др., организаторите ще дадат възможност на детското въображение отново да поеме по чудни пътища и светове, да интерпретира народното творчество и мъдрост. Идеята на конкурса е да провокира и поощри интереса към богатия ни български фолклор, традиции и обичаи, да даде възможност за изява на децата. В него могат да участват деца на възраст от 5 до 15 години от цялата страна. Всеки участник може да изпрати две творби в следните категории:\r\n- Изобразително и приложно изкуство – рисунка, колаж, маска, стъклопис, керамика, текстил и др., (без ограничения в изразните средства) на кукери, самодиви, караконджули, таласъми, героите от „Златната ябълка“.\r\n- Фотография – снимки и възстановки на обичая Сирни заговезни, Кукеровден.\r\n- Литература – приказки, разкази, комикси, стихотворения, поговорки, гатанки и др., с героите на „Златната ябълка“.\r\nВъв всяка категория ще бъдат раздадени първа, втора и трета награда, както и награда за най-добра школа в категорията. Всеки участник ще получи сувенир от конкурса.\r\nТаксата за участие е на стойност 5.00 лв. за участник и може да бъде изпратена с пощенски запис на адреса на читалището. В конкурса за най-добра школа се допускат тези от тях, които имат поне 5 индивидуални участника. Изпратените творби остават в полза на читалището, което се ангажира с тяхното популяризиране.\r\nТворбите могат да бъдат изпращани до 16 февруари 2018 г. на адрес: град Българово, община Бургас, ул. „Първи май“ 1, НЧ „Съгласие 1905“. Литературните творби можете да изпратите в електронен вариант на e-mail: saglasie1905@abv.bg.\r\nНа 18 февруари 2018 г. ще се проведе заключителният етап на конкурса. Всички участници, поканени на празника в деня на Сирни заговезни в Българово, ще видят истински кукери, ще научат повече за обичая „Прошка“, ще бъдат поздравени с фолклорен концерт от свои връстници самодейци и ще получат своите награди.\r\nТел. номера за допълнителна информация: 0896 730 867 – Стела Папанчева (секретар), 0895 620 612 – Милена Комитова (председател), 0895 776 762 – Галина Дараданова (библиотекар).", "date": "2018.01.18", "title": "Бургас: Започва конкурс за детско творчество на тема „Легенда за първия кукер“"}
{"url": "http://www.focus-news.net/news/2018/01/18/2478586/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Пазарджишка Марица“ са имената на децата. „Децата ни с холивудски имена“, пише изданието и посочва, най-странните – Жасмин, Богиня и Валентино. На втора страница е отделено място за грипа и заболелите на територията на областта. „Грип „Ямагата“ гази Пазарджик“, коментира вестникът и допълва, че такъв щам е установен само на територията на нашата област. Основна тема за трета страница са проверките на приходната администрация. „Сергии пускат кепенци след проверки на НАП“, отбелязва „Пазарджишка Марица“ и допълва, че данъчните продължават с масираните инспекции. На  следващата си страница изданието помества авторски материал под заглавието „Пазарджик може да стане умен град с щастливи жители“. Поместено е и интервю с д-р Екатерина Учикова по повод предстоящия Бабинден, за това какво да изберат бъдещите майки – нормално раждане или цезарово сечение. Отделено е място и на други здравни теми, а последните страници на вестника са за спортни и културни теми.", "date": "2018.01.18", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/18/2478587/ruse-vremenno-dvizhenieto-e-ogranicheno-po-pat-ii-51-byala-popovo-pri-selo-lom-cherkovna-poradi-avariral-tezhkotovaren-avtomobil.html", "text": "Временно движението по път II-51 Бяла - Попово при село Лом Черковна е ограничено поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Русе: Временно движението е ограничено по път II-51 Бяла - Попово при село Лом Черковна поради аварирал тежкотоварен автомобил"}
{"url": "http://www.focus-news.net/news/2018/01/18/2478588/ministar-nikolay-nankov-zapochvat-prouchvaniya-za-ushirenie-s-po-oshte-edna-lenta-na-am-trakiya-mezhdu-sofiya-i-plovdiv.html", "text": "Започваме финансово-икономически и геоложки проучвания за уширение с по още една лента на АМ „Тракия“ между София и Пловдив. Ще направим и остойностяване на имотите, които трябва да бъдат отчуждени за реализацията на проекта. Това обяви в сутрешния блок „Денят започва“ на БНТ министърът на регионалното развитие и благоустройството Николай Нанков, съобщиха от пресцентъра на МРРБ. Той обясни, че според данните от 2017 г. има увеличение с над 15 % на трафика, както по автомагистралите, така и по основните първокласни пътища. „АМ „Тракия“ е най-натоварена в участъка от София до Пловдив, като само на 22 декември, предпразнично, за денонощие там са преминали близо 35 000 автомобила, а общо за деня през всички изходи на София към магистрали са напуснали 80 000 автомобила“, подчерта министър Нанков и допълни, че през лятото по „Тракия“ има дни с двойно по-висок трафик. \r\nМинистърът отбеляза, че средствата за реализацията на проекта за удвояване на платната ще дойдат от тол системата. „Очакваме тя да заработи през 2019 г., като леките автомобили ще заплащат електронна винетка, а товарните автомобили ще заплащат тол на база изминато разстояние. Основната логика е повечето приходи да идват от товарните коли, което е по-справедливо. Нужен е  баланс, защото няма страна в Европа, освен България, в която таксите за поддръжка на пътищата да идват от леките коли. В момента 70% от средствата се събират от тях, като за миналата година те са в размер на 240 млн. лв., а около 120 млн. лв. са от товарните превозни средства“, обясни министър Нанков. Той отчете, че за миналата година са събрани 352 млн. лв. от продажбата на винетки, което е с 25 млн. лв. повече. \r\nМинистър Нанков обясни, че очакванията са още през първата година от въвеждане на тол системата приходите от такси да достигнат 1 млрд. лв., които ще бъдат вложени в рехабилитация и строителство на нови пътища  и завършването на магистралния пръстен на България. „Над 7 000 км третокласни и 1500 второкласни пътища се нуждаят от рехабилитация, защото не са ремонтирани от  30-40 години.  Ето защо повечето средства ще позволят да обновим и тях“, коментира регионалният министър. Той допълни, че през 2018 г. се очаква увеличение на приходите от винетки, като заложените средства са в размер на 360 млн. лв. Всички ще бъдат вложени в ремонт на пътища, като към сумата ще се добавят и спестени средства от зимното поддържане. \r\n2018 г. ще е годината на „Хемус“, коментира още министърът в отговор на въпрос за най-важните пътни проекти през годината. Той напомни, че тази година ще започне строителството на нови 36 километра от северната магистрала – между Ябланица и Боаза и в участъка Белокопитово – Буховци. Паралелно върви и проектирането на още 50 км между Боаза и Велико Търново, като е съвсем реалистично до края на годината да се обяви процедура по избор на строител и за този участък. Ще бъдат завършени и нови 30 км от АМ „Струма“, като реално там ще остане само строителството на участъка в Кресненското дефиле. Предстои строежът и на тунел „Желеница“, където има забавяне от близо година, заради изчезналите през април 2017 г., по време на служебното правителство, тръжни документи. \r\nМинистър Нанков коментира, че за преминаването на АМ „Струма“ през дефилето е избран и подкрепен най-оптималният вариант. „Въпреки това предстои на разширен експертен съвет в АПИ да бъде разгледан отново проектът за преминаване на дефилето, чрез единен тунел за автомобилния и ж.п. трафик, който се лансира в последните дни от екологични организации. Това предложение не е ново, то е разглеждано и отхвърлено вече като суров вариант без стойност и количества. Има позитиви, но имаме и притеснение, защото ако тръгнем към реализация това значи да няма 4 години ж.п. превоз, няма икономическа обосновка, а има и сеизмична опасност. Ще чуем  становища на експерти, академичната общност. Но най-важното е, че имаме  риск от загуба на време. Всеки загубен ден крие риск от загуба на средства. Освен това има опасност новата процедура по екологична оценка да отнеме години“, коментира Нанков. \r\nМинистърът информира още, че през тази година предстои да започнат реални действия по изграждането на скоростния път Видин-Ботевград. Предстои избор на изпълнител за отсечката от Видин до Мездра, както и избор на изпълнител за пътя Видин – Бела – Ружинци. Това ще позволи и от двете страни да има реално строителство.  След одобрението на ОВОС-а за магистралата Велико Търново –Русе също могат да започнат процедурите, съпътстващи строителния процес. Най-важен е обходният път на Бяла, където има най-много ПТП, след това отсечката Русе – Бяла и Бяла – Велико Търново. През годината ще продължат и  ремонтите по  АМ „Хемус“. Там освен тунелите, които са в окаяно състояние, ще се рехабилитират и най-компрометираните участъци от платната. Ремонти ще има и на тунел „Траянови врата“ на АМ „Тракия“, заедно с участъка от Пловдив до Стара Загора. \r\nМинистър Нанков подкрепи и строителството на тунел под прохода „Петрохан“. „Тази година завършваме строителството на обходния път на Габрово и ще обявим обществена поръчка за изграждане на тунела под Шипка. Аз обаче съм убеден, че Стара планина трябва да се прекосява от най-малко два тунела и най-логично е да има такъв под Петрохан. Той ще даде възможност за икономическо съживяване на Северозападна България, но за съжаление нямаме европейски средства за подобни съоръжения. Средствата от тол системата обаче ще дадат шанс и за реализация на този проект“, посочи министърът. \r\nНиколай Нанков коментира и въведените по-строги правила за контрол по Националната програма за енергийна ефективност. Той посочи, че по програмата ще бъдат обновени общо 2022 сгради, като 996 вече са въведени в експлоатация. Има 70 сигнала за допуснати слабости и нарушения от строителите. Целта ни е да засилим контрола на място от общините, за да може всяко допуснато отклонение да е за сметка на фирмите изпълнителки, а не на бюджета, обясни той. Нанков допълни, че е засилен контролът и от специализираната дирекция в МРРБ, както и от страна на ДНСК.", "date": "2018.01.18", "title": "Министър Николай Нанков: Започват проучвания за уширение с по още една лента на АМ „Тракия“ между София и Пловдив"}
{"url": "http://www.focus-news.net/news/2018/01/18/2478589/veliko-tarnovo-feribot-svishtov-zimnich-vremenno-ne-osashtestvyava-kursove-zaradi-silniya-vyatar.html", "text": "Ферибот Свищов – Зимнич временно не работи заради силния вятър. Това каза за Радио „Фокус“ – Велико Търново дежурният служител от ГКПП – Свищов. Курсовете на съоръжението са преустановени от тази сутрин. Няма образувала се колона от тежкотоварни превозни средства. На ГКПП изчакват шест ТИР-а. Документите на едно от превозните средства са обработени. Очаква се при утихване на вятъра фериботът да възстанови дейността си.", "date": "2018.01.18", "title": "Велико Търново: Ферибот Свищов – Зимнич временно не осъществява курсове заради силния вятър"}
{"url": "http://www.focus-news.net/news/2018/01/18/2478590/die-zeit-vodeshti-evropeyski-polititsi-sred-koyto-i-premierat-na-balgariya-planirat-sreshta-s-redzhep-tayip-erdogan-prez-mart.html", "text": "Водещи политици на Европейския съюз ще настояват за организиране на среща с държавния глава на Турция Реджеп Тайип Ердоган през месец март, съобщава германският национален ежедневник Die Zeit.\r\nПланираната среща ще бъде пореден опит за подобряване на отношенията между Общността и Турция, се казва в медийни доклади, базирани на източници от дипломатическите кръгове в Брюксел. Първи по темата публикува материал вестник .\r\nСъгласно разпространената информация, на срещата може да присъстват председателят на Европейската комисия Жан-Клод Юнкер, председателят на Европейския съвет Доналд Туск, председателят на Европейския парламент Антонио Таяни и министър-председателят на България Бойко Борисов, чиято страна председателства Съвета на ЕС до средата на годината.\r\nПоследните разговори между лидерите на ЕС и Ердоган бяха проведени през май 2017 г. в кулоарите на срещата на върха на НАТО в Брюксел. Поради тази причина през март Брюксел иска да обсъди с лидера на Анкара теми с общ интерес като борбата срещу международния тероризъм, миграционната политика, енергийните въпроси и обмен на студенти по програмата „Еразъм“. Така ще бъде направена проверка на това дали е възможно конструктивно сътрудничество с Анкара в изброените по-горе области. \r\nПредставители на турското правителство обаче няма да бъдат допуснати да присъстват на срещата на върха за Западните Балкани, която ще се проведе през май в София. „За разлика от страните от Западните Балкани, ние не искаме да свързваме Турция понастоящем с въпроса за разширяването на ЕС\", обясни дипломат от ЕС.\r\nСлед година на конфликт с ЕС, Турция се опитва да нормализира отношенията с основните си търговски партньори в Европа. В началото на януари Ердоган посети Париж, а един ден по-късно, турският външен министър Мевлют Чавушоглу посети германския си колега Зигмар Габриел в родния му Гослар. Тереза Герова", "date": "2018.01.18", "title": "Die Zeit: Водещи европейски политици, сред който и премиерът на България, планират среща с Реджеп Тайип Ердоган през март"}
{"url": "http://www.focus-news.net/news/2018/01/18/2478591/pazardzhik-zapochva-vtoroto-delo-sreshtu-kmeta-na-obshtina-belovo-v-okrazhniya-sad.html", "text": "Започва второто дело срещу кмета на Община Белово Костадин Варев в Окръжен съд - Пазарджик, предаде репортер на Радио „Фокус“ – Пазарджик. То е образувано по обвинителен акт на Окръжна прокуратура – Пазарджик. Срещу Костадин Варев е повдигнато обвинение за това, че за периода 31 януари 2013 – 20 август 2014 година като кмет на Община не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер на 48 745.10 лева. Делото е насрочено за разпоредително заседание, съдия-докладчик е Александър Александров.\r\nВаня НИКОЛОВА", "date": "2018.01.18", "title": "Пазарджик: Започва второто дело срещу кмета на Община Белово в Окръжния съд"}
{"url": "http://www.focus-news.net/news/2018/01/18/2478592/volen-siderov-obedineni-patrioti-argumentirano-prizovavame-gerb-da-izteglyat-istanbulskata-konventsiya-zaradi-reditsa-narusheniya.html", "text": "Аргументирано се обръщаме с призив към ГЕРБ да изтегли Истанбулската конвенция, да не я вкарва в парламента за ратификация поради редица несъответствия и нарушения при подписването й. Това каза на брифинг в Народното събрание председателят на ПГ на „Обединени патриоти“ Волен Сидеров, предаде репортер на Агенция „Фокус“. „Присъединяването на България в лицето на Министерството на правосъдието през 2016 година, както и гласуването на Конвенцията в МС е станало неправомерно. Нарушен е чл. 4 от Закона за международните договори, по точно ал. 2, евентуално и ал. 3“, заяви той. „Тези текстове изискват при проект на такъв международен договор да се прилагат законови и подзаконови мерки, които следват от подписването му. Това не е направено“, обясни Волен Сидеров. „Нашият съвет към основната управляваща партия ГЕРБ е да изтегли тази конвенция и да не занимава повече НС с нея. Имаме много по-важни и засягащи интереса и живота на българите въпроси“, посочи председателят на групата. В отговор на въпрос как ще реагират „Обединени патриоти“, ако от ГЕРБ не се съобразят с призива им и може ли да се стигне до разрушаване на коалицията Волен Сидеров коментира: „Това ще решим в колективен формат, както винаги сме правили“. \"Призивът ни е отправен с добронамереност, не е с някакво озлобление или с деконструктивна цел, а напротив. Искаме да помогнем на ГЕРБ да осъзнаят, че това не е належащо в момента. Може би някои лобира, има лобистки кръгове, които искат да мине Конвенцията. По-разумното е да я отхвърлят, засега да не влиза“, заяви той.\r\nБиляна ИВАНОВА", "date": "2018.01.18", "title": "Волен Сидеров, „Обединени патриоти“: Аргументирано призоваваме ГЕРБ да изтеглят Истанбулската конвенция заради редица нарушения"}
{"url": "http://www.focus-news.net/news/2018/01/18/2478593/kyustendil-v-galeriya-vladimir-dimitrov-maystora-shte-bade-predstavena-zhivopisna-izlozhba-na-dimitar-stoimenov.html", "text": "Галерията „Владимир Димитров – Майстора” е домакин на живописна изложба на Димитър Стоименов. Това съобщи за Радио „Фокус” – Кюстендил Бойка Велинова, екскурзовод в картинната галерия. Изложбата ще бъде открита от 17.30 часа. Димитър Стоименов е роден на 30 май 1931 година в Кюстендил. Той развива самородния си талант по по-трудния път – без да е завършил художествено образование. Работи като художник в различни предприятия в града. Димитър Стоименов е сред най-активните и продуктивни творци на Окръжната група на художниците, участващ в почти всички общи изложби на кюстендилските художници. Първата му самостоятелна изложба е открита през 1966 година.\r\nВенцеслав ИЛЧЕВ", "date": "2018.01.18", "title": "Кюстендил: В Галерия „Владимир Димитров – Майстора” ще бъде представена живописна изложба на Димитър Стоименов"}
{"url": "http://www.focus-news.net/news/2018/01/18/2478594/lenochka-angelova-hidrometeorologichna-stantsiya-montana-silata-na-vyatara-e-17-20-msek-s-pulsatsii-nad-20-msek-na-teritoriyata-na-regiona.html", "text": "Силата на вятъра е 17 - 20 м/сек с пулсации над 20 м/сек на територията на региона. Това каза за Радио „Фокус“ – Видин Леночка Ангелова, директор на Хидрометеорологичната  станция в Монтана. Тя посочи, че в сутрешните часове в региона е имало поледица заради отрицателните температури през вчерашния ден. „Дъждът, паднал в късните часове на вчерашния ден в съприкосновение със замръзналата земна повърхност образува поледица, която се задържа и в сутрешните часове на деня“, каза още Леночка Ангелова.\r\nАнна ЛОЗАНОВА", "date": "2018.01.18", "title": "Леночка Ангелова, Хидрометеорологична станция - Монтана: Силата на вятъра е 17 - 20 м/сек с пулсации над 20 м/сек на територията на региона"}
{"url": "http://www.focus-news.net/news/2018/01/18/2478595/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-yanuari.html", "text": "„Софийска вода” временно ще прекъсне водоснабдяването в  някои части на столицата на 19 януари, съобщиха от пресцентъра на дружеството. Във връзка с изграждане на сградно водопроводно отклонение на бул. „Петко Ю. Тодоров“ , жк. „Стрелбище“, се налага спиране на водоподаването от 10:30  до 14:00 часа на клиентите на „Софийска вода”, живеещи в района на: по бул. „Петко Ю. Тодоров“ от ул. „Бяла черква“ до ул. „Траянова врата“, бл. 9 и бл. 10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 10.\r\nВъв връзка с изграждане на сградно водопроводно отклонение на ул. „Зайчар“ , Център, се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\nпо ул. „Зайчар“ от бул. „Тодор Александров“ до ул. „Пиротска“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зайчар“ ъгъла с ул. „Пиротска“.\r\nВъв връзка с подмяна на сградно водопроводно отклонение  на ул. „Искър“ , с. Кривина, се налага спиране на водоподаването от 10:00  до 20:00 часа на клиентите на „Софийска вода”, живеещи в района на:\r\nул. „Искър“,ул. „Свети Спас“, ул. „Витоша“, ул. „Люляк“ , ул. „Балабана“ , ул. „Зад село“ , ул. „Латинка“, ул. „Станция Балкан“, ул. „Демокрация“, ул. „Розова градина“, ул. „Стара река“ .\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв връзка с подмяна на спирателен кран на ул. „Река Осъм“ , жк. „Яворов“, се налага спиране на водоподаването от 9:00  до 12:00 часа на клиентите на „Софийска вода”, живеещи в района на:\r\nпо ул. „Река Осъм“ от ул. „Николай Ракитин“ до ул. „Светослав Тертер“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Река Осъм“№3.\r\nВъв връзка с изграждане на сградно водопроводно отклонение на ул. „Барите“ , кв. „Факултета“, се налага спиране на водоподаването от 9:00  до 14:00 часа на клиентите на „Софийска вода”, живеещи в района на:\r\nпо ул. „Барите “ от ул. „Гайтанци“ до ул. 736\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Монтевидео“ ъгъла с ул. „Гайтанци“.\r\nВъв връзка с подмяна на спирателен кран на ул. „Родопи“ , вилна зона „Мало Бучино“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\nул. „Родопи“, ул. „Мургаш“, ул.“ Пирин“, ул. „Искър“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопи“ ъгъла с ул. „Осъм“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.01.18", "title": "„Софийска вода” временно ще прекъсне водоснабдяването в  някои части на столицата на 19 януари"}
{"url": "http://www.focus-news.net/news/2018/01/18/2478596/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В ранните часове на четвъртък при полицейска акция в център за настаняване на бежанци във федералната германска провинция Северен Рейн-Вестфалия за кратко е възникнала заложническа криза, съобщава националният ежедневник Die Frankfurter Allgemeine Zeitung.\r\nПолицията съобщи, че двойка, живееща в Борголцхаузен, е трябвало да бъде депортирана от страната. Но когато полицията е пристигнала, за да приведе в изпълнение решението на германските власти, един от обитателите на центъра е успял да отнеме оръжието на представители на правоохранителните органи. Последвали са няколко изстрела, но никой не е пострадал. След това ситуацията е била овладяна, увериха от полицията, без обаче да разкриват допълнителни подробности около инцидента. Причините за него не са оповестени.\r\n*** Германската метеорологична служба предупреди гражданите, че редица части на страната ще бъдат ударени от бурята „Фридерике“ с пориви на вятъра, достигащи скорост до 115 км/ч, а по високите надморски височини те ще бъдат дори още по-силни – дори от 160 км/ч, отбелязва най-големият вестник във ФРГ Die Sueddeutsche Zeitung.\r\n„Фридерике“ се движи от федерална провинция Северен Рейн-Вестфалия и югозападната част на Долна Саксония към югоизточната част на Германия. Издадени са предупредителни кодове за големи части от Хесен, Саксония, Саксония-Анхалт, Тюрингия, Североизточна Бавария, за югозападната част от Бранденбург и за високите части на планината Шварцвалд.\r\nВ редица населени места бяха отменени училищните занятия. Министерството на образованието в Берлин вече издаде разрешение на училищните власти в отделните провинции сами да преценяват дали децата да влизат в час. Същевременно метеоролозите препоръчаха в регионите, в които бурята бушува, да се избягва престоят на открито заради опасност от изкоренени дървета, падащи керемиди и повреди в електропроводите.\r\n***След посрещането на Нова година мнозина започват да обмислят къде да прекарат лятната си ваканция, а изборът на дестинация в много случаи зависи от бюджета. Оказва се, че за германските граждани почивката в България например може да им излезе с близо 60% по-евтино от тази в родината им, коментира изданието Focus.\r\nФедералната статистическа служба във Висбаден публикува доклад, в който бяха приведени данни за това в кои държави германците може да получат най-много срещу похарчените си пари. Материалът е изготвен на база разликата в цените на хотелските и ресторантьорските услуги в различни туристически дестинации, в сравнение с тези в Германия.\r\nОт доклада става ясно, че България е особено изгодна за германските граждани. За престоя си тук те биха могли да похарчат 59,8% по-малко, отколкото в родината си. \r\nВтората най-евтина туристическа дестинация за германците е Турция, където почивката излиза с 46,3% по-малко в сравнение с тази в Германия. Хърватия също се оказва особено рентабилна - данните показват, че цените за туристическите пакети там са с 35.8% по-изгодни, отколкото са офертите във ФРГ. \r\nИ Гърция попада в списъка на сравнително евтините дестинации за германците - за почивката в южната ни съседка те плащат 26,5% по-малко, в сравнение с ваканцията в родината им.\r\n*** Водещи политици на Европейския съюз ще настояват за организиране на среща с държавния глава на Турция Реджеп Тайип Ердоган през месец март, съобщава германският национален ежедневник Die Zeit.\r\nПланираната среща ще бъде пореден опит за подобряване на отношенията между Общността и Турция, се казва в медийни доклади, базирани на източници от дипломатическите кръгове в Брюксел. Първи по темата публикува материал вестник .\r\nСъгласно разпространената информация, на срещата може да присъстват председателят на Европейската комисия Жан-Клод Юнкер, председателят на Европейския съвет Доналд Туск, председателят на Европейския парламент Антонио Таяни и министър-председателят на България Бойко Борисов, чиято страна председателства Съвета на ЕС до средата на годината.\r\nПоследните разговори между лидерите на ЕС и Ердоган бяха проведени през май 2017 г. в кулоарите на срещата на върха на НАТО в Брюксел. Поради тази причина през март Брюксел иска да обсъди с лидера на Анкара теми с общ интерес като борбата срещу международния тероризъм, миграционната политика, енергийните въпроси и обмен на студенти по програмата „Еразъм“. Така ще бъде направена проверка на това дали е възможно конструктивно сътрудничество с Анкара в изброените по-горе области. \r\nПредставители на турското правителство обаче няма да бъдат допуснати да присъстват на срещата на върха за Западните Балкани, която ще се проведе през май в София. „За разлика от страните от Западните Балкани, ние не искаме да свързваме Турция понастоящем с въпроса за разширяването на ЕС\", обясни дипломат от ЕС.\r\nСлед година на конфликт с ЕС, Турция се опитва да нормализира отношенията с основните си търговски партньори в Европа. В началото на януари Ердоган посети Париж, а един ден по-късно, турският външен министър Мевлют Чавушоглу посети германския си колега Зигмар Габриел в родния му Гослар.\r\n***", "date": "2018.01.18", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/01/18/2478597/opasno-vreme-v-smolyan-obyaviha-bedstveno-polozhenie-obzor.html", "text": "Жълт код за силен вятър е в сила за цялата страна. Очаква се северозападният вятър да бъде със средна скорост 14-19 м/с и пориви до 24 м/с. Властите съветват хората да бъдат внимателни за летящи във въздуха предмети. Възможни локални нарушения на обичайните дейности на открито. Силният вятър доведе до усложнена обстановка в различни части на страната. В Община Смолян тази сутрин е обявено бедствено вследствие на бурния вятър. Заради затворени  пътища в резултат на изкоренени и паднали дървета и е прекъснато електрозахранване е необходимо провеждане на спасителни и неотложни аварийно-възстановителни работи в община Смолян. Над 20 са сигналите за паднали дървета заради силния вятър. В момента без ток са Турян, Станевска махала, Река, Требище, цялото Арденско корито, Момчиловци, Соколовци и Тикале. Затворени за движение са пътищата за Турян, Габрица и Левочево. Три населени места в община Баните са останали без електрозахранване, в другите общини в област Смолян ситуацията е спокойна.\r\nИзключително тежка е обстановката в община Карлово заради силните ветрове, като и там може да бъде обявено частично бедствено положение. Нанесени са множество материални щети. Без електрозахранване е Клисура, където е обявен неучебен ден, както и квартал „Сущица“ в общинския център. Няма информация за пострадали хора. Поддържа се непрекъсната връзка с електроразпределителното дружество за максимално бързото отстраняване на щетите. Има много поражения. Част от покрива на училище „Христо Проданов“ в града е отнесен. Има много съборени клони и дървета. В Пловдив са подаде ни на 15 сигнала за паднали дървета са подадени в града заради силния вятър. Има нанесени материални щети по няколко автомобила в града, но няма данни за пострадали хора.\r\nБез ток е град Шипка, затворени са входно – изходните пътни артерии в града поради силен вятър и снегонавявания. Ток няма и в Калофер Заради авария на далекопровод е прекъснато електричеството в селата в посока Междене, Велковци и Лесичарка, както и част от селата в кметство Балани в област Габрово. За почти 8 часа без ток бяха селата Ябълково и Николичевци в Кюстендил, но аварията беше отстранена, а електроподаването – възстановено.\r\nСнежна буря има в планинската част на област Сливен. В града поривите на вятъра достигат скорост от 140 км/ч.\r\nИзключително лоши са условията за туризъм в планините. Лифтовите съоръжения в Банско и на Витоша не работят поради ураганен вятър. Въпреки това обстановката в град Банско е нормална и няма данни за възникнали проблеми заради силен вятър.\r\nСилният вятър и валежите от сняг усложниха пътната обстановка в страната. Затворени за всички видове МПС са проходите Шипка и Троян-Кърнаре. Заради снеговалеж рано сутринта е затворен за товарни автомобили и Проходът на Републиката. Сняг превалява в района на Ришки проход, пътя Обзор - Слънчев бряг и Дюленски проход. Силен вятър духа на прохода Петрохан, пътните настилки са обработени срещу заледявания. Свлачище е затрупало едната лента по пътя Смолян - Асеновград , на разклона за с. Лъки, движението е организирано в другата лента и се регулира от органите на Пътна полиция. Движението на товарни автомобили над 12 т. временно бе ограничено по пътя Велинград – Юндола, поради обилен снеговалеж и снегопочистване. Временно е ограничено движението по пътя Варна - Добрич поради снеговалеж, силен вятър и изтегляне на аварирали тежкотоварни автомобили. Фериботът Свищов – Зимнич временно не работи заради силния вятър. Курсовете на съоръжението са преустановени от тази сутрин. Няма образувала се колона от тежкотоварни превозни средства.", "date": "2018.01.18", "title": "Опасно време: в Смолян обявиха бедствено положение (ОБЗОР)"}
{"url": "http://www.focus-news.net/news/2018/01/18/2478598/odmvr-dobrich-poradi-tehnicheski-prichini-do-1200-chasa-nyama-da-badat-obsluzhvani-registratsii-na-mps-i-balgarski-dokumenti-za-samolichnost.html", "text": "Поради технически причини МВР - КАТ, гише Регистрация на МПС и Български документи за самоличност няма да обслужват граждани до 12.00 часа днес. Това съобщиха от ОДМВР - Добрич.", "date": "2018.01.18", "title": "ОДМВР - Добрич: Поради технически причини до 12.00 часа няма да бъдат обслужвани регистрации на МПС и Български документи за самоличност"}
{"url": "http://www.focus-news.net/news/2018/01/18/2478599/korneliya-ninova-bsp-vnasya-promeni-v-nakazatelniya-kodeks-privezhdashti-iziskvaniyata-na-istanbulskata-konventsiya-sreshtu-domashnoto-nasilie-na-ravnishteto-na-zakonodatelstvoto-ni.html", "text": "БСП внася промени в Наказателния кодекс, привеждащи изискванията на Истанбулската конвенция срещу домашното насилие на равнището на законодателството ни. Това каза лидерът на БСП Корнелия Нинова по време на брифинг в Народното събрание, предаде репортер на Агенция „Фокус“. Тя обърна внимание, че става въпрос само за частта от конвенцията, свързана с домашното насилие. Нинова обясни, че предложението на БСП за промени в Наказателния кодекс е домашното насилие да се третира като престъпление от общ характер, тъй като досега е било от частен. „Внасяме предложение за създаване на квалифициран състав, с който се увеличават наказанията на лица, извършили насилие и особено в случаите на рецидив“, посочи Нинова. Тя обясни, че това е първа стъпка от цял комплекс промени в законодателството, които ще предприеме опозицията. „Следващата седмица ще продължим с предложение, което създава кризисни центрове във всички областни градове. Декларираме, че сме за всички мерки за борба с домашното насилие“, заяви Нинова и обърна внимание, че БСП го е правила и досега. „За нас е абсолютно неприемливо домашното насилие, затова предлагаме реално решение“, посочи лидерът на БСП Корнелия Нинова. \r\nДеница КИТАНОВА", "date": "2018.01.18", "title": "Корнелия Нинова: БСП внася промени в Наказателния кодекс, привеждащи изискванията на Истанбулската конвенция срещу домашното насилие на равнището на законодателството ни"}
{"url": "http://www.focus-news.net/news/2018/01/18/2478600/sliven-izlozhbata-sofiya-komiks-ekspo-2017-shte-bade-predstavena-v-zala-sirak-skitnik.html", "text": "Гостуващата изложба „София комикс експо 2017“ ще бъде открита днес в зала „Сирак Скитник“ в Сливен. Тази втора национална изложба на българския комикс ще представи на сливенската публика творби на над 80 автори, представители на различни поколения, съобщиха организаторите. Участниците са селектирани от жури в състав: Петър Станимиров, Димитър Стоянов-Димо, Тоня Горанова, Сотир Гелев, Сибила Коритарева, Цвятко Остоич, Даниел Атанасов – Сатанасов, Румен Чаушев. Официалното отриване е от 17.30 часа. Изложбата ще продължи до 16 март.", "date": "2018.01.18", "title": "Сливен: Изложбата „София комикс експо 2017“ ще бъде представена в зала „Сирак Скитник“"}
{"url": "http://www.focus-news.net/news/2018/01/18/2478601/vidin-okrazhniyat-sad-nalozhi-myarka-za-neotklonenie-zadarzhane-pod-strazha-za-dvamata-27-godishni-mazhe-obvineni-vav-vaorazhen-grabezh-na-benzinostantsiya-v-grada.html", "text": "Окръжен съд – Видин определи постоянна мярка за неотклонение „задържане под стража” за двамата 27-годишни, криминално проявени видинчани, привлечени като обвиняеми по досъдебното производство за въоръжен грабеж от бензиностанция във Видин, съобщиха от ОДМВР – Видин. Постоянната мярка е наложена на 16 януари. Престъплението бе извършено на 31 декември миналата година , рано сутринта, в търговския обект на изхода на областния град. За броени дни криминалисти разкриха и задържаха авторите на деянието.", "date": "2018.01.18", "title": "Видин: Окръжният съд наложи мярка за неотклонение „задържане под стража” за двамата 27-годишни мъже, обвинени във въоръжен грабеж на бензиностанция в града"}
{"url": "http://www.focus-news.net/news/2018/01/18/2478602/sport-sharapova-prodalzhava-sreshtu-kerber-v-melbarn.html", "text": "Шампионката от 2008 година Мария Шарапова преодоля втория кръг на Australian Open, след победа над 14-ата в схемата Анастасия Севастова от Латвия с 6:1, 7:6(4). При температура от 37 градуса на корта, рускинята взе реванш за загубата си в Ню Йорк. В първата част след 1:1, Шарапова спечели пет поредни гейма. Във втората на три пъти повеждаше с пробив, но Севастова го връщаше и се стигна до тайбрек. В него Шарапова поведе с 6:2 точки и реализира втория си мачбол.\r\nСледващата ѝ съперничка е № 21 в схемата Ангелик Кербер. Германската левичарка, която също е печелила титлата в Мелбърн, отстрани Дона Векич от Хърватия с 6:4, 6:1.\r\nВенцислав ДРАГОМАНОВ", "date": "2018.01.18", "title": "Спорт: Шарапова продължава срещу Кербер в Мелбърн"}
{"url": "http://www.focus-news.net/news/2018/01/18/2478603/stamen-geshev-kmet-na-banya-nad-30-40-sa-izkorenenite-darveta-ot-silniya-vyatar-v-grada.html", "text": "Над 30 - 40 са изкоренените дървета от силния вятър в град Баня. Това каза за Радио „Фокус” - Пловдив кметът на селището Стамен Гешев. Изкоренените дървета са най-вече в парка на Баня, където има богата растителност. По улиците има доста паднали клони, които са ги препречили. „Хора почти не се движат, тъй като е опасно”, каза кметът. Засега няма информация за пострадали от вятъра. Токът е прекъсвал на няколко пъти. „Главният път за Карлово при село Васил Левски е бил препречен от паднали клони, които са били отстранени\", каза още Гешев. Вятърът духа на пориви.\r\nЦветана ТОНЧЕВА", "date": "2018.01.18", "title": "Стамен Гешев, кмет на Баня: Над 30 - 40 са изкоренените дървета от силния вятър в града"}
{"url": "http://www.focus-news.net/news/2018/01/18/2478604/razgrad-zaradi-avariya-e-prekasnato-toplopodavaneto-kam-vsichki-abonati-v-grada.html", "text": "Заради авария е прекъснато топлоподаването към всички абонати в Разград. Това съобщиха от пресцентъра на „Топлофикация – Разград“. Създадена е организация за работа на ремонтните екипи до възстановяване на топлоснабдяването.", "date": "2018.01.18", "title": "Разград: Заради авария е прекъснато топлоподаването към всички абонати в града"}
{"url": "http://www.focus-news.net/news/2018/01/18/2478605/pazardzhik-vazstanoveno-e-dvizhenieto-na-tezhkotovarni-avtomobili-nad-12-tona-po-pat-ii-84-velingrad-yundola.html", "text": "Възстановено е движението на тежкотоварни автомобили над 12 тона по път II-84 Велинград – Юндола. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Пазарджик: Възстановено е движението на тежкотоварни автомобили над 12 тона по път II-84 Велинград – Юндола"}
{"url": "http://www.focus-news.net/news/2018/01/18/2478606/blagoevgrad-prodalzhava-da-se-povishava-nivoto-na-zabolelite-ot-grip-v-oblastta.html", "text": "Продължава да се наблюдава повишаване в нивото на заболелите от грип в област Благоевград. Това каза за Радио „Фокус“ – Пирин д-р Веселка Мончева, директор на дирекция „Надзор на заразните болести“. По думите ѝ предстои обработване на данните от целият регион и през утрешния ден, в следобедните часове, се очаква да станат ясно какви точно са стойностите на заболелите и дали ще има необходимост от обявяването на грипна епидемия.\r\nЛивия НИНОВА", "date": "2018.01.18", "title": "Благоевград: Продължава да се повишава нивото на заболелите от грип в областта"}
{"url": "http://www.focus-news.net/news/2018/01/18/2478607/plamen-spasov-kmet-na-obshtina-rodopi-zaleden-no-obraboten-e-patyat-hrabrino-dedevo.html", "text": "Заледен е пътят Храбрино - Дедево. Това съобщи за Радио „Фокус” - Пловдив кметът на Община Родопи Пламен Спасов. Сигналът за това се е получил в 7.00 часа тази сутрин. Участъкът вече е обработен, но водачите на автомобили трябва да карат внимателно по този път.\r\n\"При дежурния в Общината не е получен нито един сигнал за паднали дървета и предмети от силния вятър\", каза още кметът.\r\nЦветана ТОНЧЕВА", "date": "2018.01.18", "title": "Пламен Спасов, кмет на Община Родопи: Заледен, но обработен е пътят Храбрино - Дедево"}
{"url": "http://www.focus-news.net/news/2018/01/18/2478608/temata-balgariya-v-nemskite-medii-poseshtenie-na-avstriyskiya-vanshen-ministar-v-sofiya-boyko-borisov-uchastva-v-planirane-na-sreshta-es-turtsiya-prizivite-na-sofiya-za-evropeyska-perspektiva-na-zapadnite-balkani-agentsiya-fokus.html", "text": "Водещи политици на Европейския съюз ще настояват за организиране на среща с държавния глава на Турция Реджеп Тайип Ердоган през месец март, съобщава германският национален ежедневник Die Zeit.\r\nПланираната среща ще бъде пореден опит за подобряване на отношенията между Общността и Турция, се казва в медийни доклади, базирани на източници от дипломатическите кръгове в Брюксел. Първи по темата публикува материал вестник .\r\nСъгласно разпространената информация, на срещата може да присъстват председателят на Европейската комисия Жан-Клод Юнкер, председателят на Европейския съвет Доналд Туск, председателят на Европейския парламент Антонио Таяни и министър-председателят на България Бойко Борисов, чиято страна председателства Съвета на ЕС до средата на годината.\r\nПоследните разговори между лидерите на ЕС и Ердоган бяха проведени през май 2017 г. в кулоарите на срещата на върха на НАТО в Брюксел. Поради тази причина през март Брюксел иска да обсъди с лидера на Анкара теми с общ интерес като борбата срещу международния тероризъм, миграционната политика, енергийните въпроси и обмен на студенти по програмата „Еразъм“. Така ще бъде направена проверка на това дали е възможно конструктивно сътрудничество с Анкара в изброените по-горе области. \r\nПредставители на турското правителство обаче няма да бъдат допуснати да присъстват на срещата на върха за Западните Балкани, която ще се проведе през май в София. „За разлика от страните от Западните Балкани, ние не искаме да свързваме Турция понастоящем с въпроса за разширяването на ЕС\", обясни дипломат от ЕС.\r\nСлед година на конфликт с ЕС, Турция се опитва да нормализира отношенията с основните си търговски партньори в Европа. В началото на януари Ердоган посети Париж, а един ден по-късно, турският външен министър Мевлют Чавушоглу посети германския си колега Зигмар Габриел в родния му Гослар.\r\n***След посрещането на Нова година мнозина започват да обмислят къде да прекарат лятната си ваканция, а изборът на дестинация в много случаи зависи от бюджета. Оказва се, че за германските граждани почивката в България например може да им излезе с близо 60% по-евтино от тази в родината им, коментира германското издание Focus.\r\nФедералната статистическа служба във Висбаден публикува доклад, в който бяха приведени данни за това в кои държави германците може да получат най-много срещу похарчените си пари. Материалът е изготвен на база разликата в цените на хотелските и ресторантьорските услуги в различни туристически дестинации, в сравнение с тези в Германия.\r\nОт доклада става ясно, че България е особено изгодна за германските граждани. За престоя си тук те биха могли да похарчат 59,8% по-малко, отколкото в родината си. \r\nВтората най-евтина туристическа дестинация за германците е Турция, където почивката излиза с 46,3% по-малко в сравнение с тази в Германия. Хърватия също се оказва особено рентабилна - данните показват, че цените за туристическите пакети там са с 35.8% по-изгодни, отколкото са офертите във ФРГ. \r\nИ Гърция попада в списъка на сравнително евтините дестинации за германците - за почивката в южната ни съседка те плащат 26,5% по-малко, в сравнение с ваканцията в родината им.\r\n*** Българският премиер Бойко Борисов призова за ясна перспектива за присъединяване към Европейския съюз на страните Западните Балкани. Сега е моментът на държавите от региона да бъде казано „как изглежда тяхното бъдеще\", заяви Борисов в обръщение към депутатите в Европейския парламент в Страсбург, отбелязва австрийският вестник Der Kurier.\r\nПредседателят на Европейската комисия Жан-Клод Юнкер настоя страните-кандидати за членство в ЕС да разрешат своите гранични конфликти, преди да се присъединят към Общността, като подчерта, че спорове като този между Словения и Хърватия не трябва да съществуват. \r\nПланираната среща на върха на Западните Балкани, която трябва да се проведе на 17 май в София, е подходящ форум за решаване на подобни въпроси, отбеляза Юнкер, като същевременно допълни, че би искал да посети страните от региона, за да се запознае с техните очаквания. „Присъединяването не се случва просто така, не пада от небето, за него трябва да се работи“, категоричен бе люксембургският политик. \r\nСигурността на Балканите зависи от сигурността от цяла Европа, продължи на свой ред Борисов. Той предупреди срещу притока на радикални ислямисти и чуждестранни бойци в страните от ЕС. Ако Европа не се справи с това предизвикателство, Русия, Китай и Саудитска Арабия ще помогнат на балканските държави, тъй като имат свои интереси в региона. Въпреки разделението сред държавите от ЕС по въпроса за руските санкции, Брюксел трябва да нормализира отношенията си с Москва, отбеляза още българският премиер.\r\nБорисов благодари на естонското председателство на ЕС за \"отличната си работа\" през последната половин година и заяви, че би се радвал да съвместни усилия с Австрия през следващите месеци, преди Виена да поеме ротационното председателство на Съвета на ЕС. В тази връзка Борисов вече е провел разговор с канцлера на Австрия Себастиан Курц.\r\n*** В четвъртък, 18 януари, министърът на външните работи на Австрия д-р Карин Кнайсл пристига на посещение в България, където ще проведе среща с първия дипломат на София – Екатерина Захариева, пише виенският вестник Die Kleine Zeitung.\r\nДвете ще обсъдят преди всичко председателството на Съвета на Европейския съюз, което България пое в началото на годината, а в средата ще го предаде на Австрия. В дневния ред на разговорите обаче ще бъде включена и темата за миграцията, поясниха от Виена. В това отношение България и Австрия демонстрират единна позиция – те настояват за по-добра защита на външните граници на Общността и управление на миграционните потоци. \r\nСпоред външнополитическото ведомство в София ще бъде обсъдена и интеграцията на страните от Западните Балкани (Сърбия, Черна гора, Македония, Босна и Херцеговина, Албания и Косово), Брекзит, кохезионната политика и финансовата рамка на ЕС. \r\nТова е третото задгранично пътуване на новия австрийски външен министър. След назначаването си на поста тя посети Словакия и Италия.\r\n***", "date": "2018.01.18", "title": "Темата България в немските медии – посещение на австрийския външен министър в София, Бойко Борисов участва в планиране на среща ЕС-Турция, призивите на София за европейска перспектива на Западните Балкани (Агенция „Фокус“)"}
{"url": "http://www.focus-news.net/news/2018/01/18/2478609/zlatnite-trakiyski-sakrovishta-se-zavarnaha-v-natsionalniya-istoricheski-muzey.html", "text": "Алед триумфалния успех в Норвегия на изложбата „Легенди в злато Тракийски съкровища от България“, в Националния исторически музей (НИМ) отново могат да бъдат видени най-известните златни и сребърни съкровища. Това съобщиха от пресцентъра на музея. Емблематичните красиви златни и сребърни произведения на торевтиката, пластиката и изкуствата гостуваха повече от 3 месеца на музея в Берген.  \r\nПодновената експозиция в Зала 2 на НИМ традиционно акцентира върху оригинала на Панагюрското златно съкровище. Посетителите могат да разгледат в представителните витрини сребърните съкровища от Борово (IV век пр. Хр.), Рогозен (ср. V-третата четвърт на IV век пр. Хр.) и Летница (IV век пр.Хр.). Като част от постоянната експозиция остава „Сребърното съкровище от с. Йонково“ (III век пр.Хр.), показано за първи път през лятото на 2017 г. То включва купа с полусферична форма, каликс и фрагменти от устие на ритон с врязана украса от бръшлянова клонка. \r\n Уникалната златна каничка от Могиланската могила  (Враца) и сребърният киликс от Александрово от IV век пр.Хр., сребърният скифос с позлата, украсен с  глави на богиня, инсигниите на властта – златен нагръдник от могилно погребение от Твърдица, двойната брадва с позлата от Кози грамади, златни накити, парадно и бойно въоръжение на тракийските войни и предмети от проучени богати гробни комплекси в Казанлъшко представят разказа за тракийските владетели и техните земи.\r\nТрадиционен интерес предизвикат редките и изключително интересни накити от проучени гробове в Златиница и Синеморец, както и разнообразието от златни венци и уникалният златен пръстен със сцена на обличане във власт (инвеститура). Специален акцент в експозицията е обецата, представяща богинята Нике в колесница (ср. на III век пр.Хр.). Показани са още огърлици, обеци, апликации за диадема, нанизи от мъниста и сребърни накити, които ще обогатят представата за живота и мисленето на траките в периода V –I век пр. Хр.\r\nЕкспозицията  показва изящни и редки образци на тракийското въоръжение – броня от бронз от Пловдивско (V век пр. Хр.), върхове на копия и др. \r\nНачинът на живот, вярванията и мисленето на траките, живели по българските земи  в предримския период разкриват предмети, принадлежали на владетелите и семействата им – ритуални сервизи от злато, сребро и бронз, накити, въоръжение, пластика, чернофирнисови и червенофигурни съдове с изящни сцени (лампа, кратери, скифоси, кантароси, хидрии, кани и т.н.).", "date": "2018.01.18", "title": "Златните тракийски съкровища се завърнаха в Националния исторически музей"}
{"url": "http://www.focus-news.net/news/2018/01/18/2478610/ruse-vazstanoveno-e-dvizhenieto-po-pat-ii-51-byala-popovo-pri-selo-lom-cherkovna.html", "text": "Възстановено е движението по път II-51 Бяла - Попово при село Лом Черковна. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Русе: Възстановено е движението по път II-51 Бяла - Попово при село Лом Черковна"}
{"url": "http://www.focus-news.net/news/2018/01/18/2478611/mariya-ivanova-hidrometeorologichnata-stantsiya-vidin-pokachvat-se-temperaturite-v-regiona-i-veche-dostigat-do-6-gradusa.html", "text": "Покачват се температурите в региона и вече достигат до 6 градуса. Това каза за Радио „Фокус“ – Видин Мария Иванова, дежурен синоптик в Хидрометеорологичната станция във Видин. Тя посочи, че силата на вятъра е 3 м/сек. „Леден дъжд е валял снощи във Видин и в Грамада към 20.00 часа, като температурата е била минус 1.8 градуса. След това температурата е започнала да се покачва и това не е позволило да се образува поледица“, обясни дежурният синоптик. Тя добави, че в Белоградчик снощи  валежите са били от сняг, примесен със суграшица, в Кула – от дъжд и сняг, в Димово – дъжд и суграшица. Покачването на температурите не е позволило да се обледят клони и ел. проводници.\r\nАнна ЛОЗАНОВА", "date": "2018.01.18", "title": "Мария Иванова, Хидрометеорологичната станция - Видин: Покачват се температурите в региона и вече достигат до 6 градуса"}
{"url": "http://www.focus-news.net/news/2018/01/18/2478612/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Генерал Момир Стоянович, бивш директор на Агенцията за военна сигурност и бивш председател на Комисията за инспекция по сигурността на парламента в Белград, заяви, че албанският фактор вероятно не е ключов в убийството на лидера на Гражданското движение „Свобода,демокрация,справедливост“ Оливер Иванович, пише изданието Srbija Danas.\r\n„Моята преценка е, че зад него (убийството – бел.р.) няма албански фактор, защото биха могли да го убият, когато искат, но не го направиха. Разбира се, аз също не изключвам тази възможност. Личното ми мнение обаче е, че това е или политически мотивирано убийство или работа на престъпни групировки в северната част на Косово“, заяви генерал Стоянович.\r\nЗа политическия характер на престъплението говори фактът, че то бе извършено в деня, в който Белград и Прищина възобновиха преговорите за нормализиране на двустранните отношения след 10-месечна пауза.\r\n*** Генералният секретар на НАТО Йенс Столтенберг, който пристигна в сряда на двудневно посещение в Македония, ще направи обръщение от парламентарната трибуна в Скопие, припомня електронното издание  МКД.\r\nНорвежкият политик бе посрещнат на летището от македонския министър на отбраната Радмила Шекеринска. След това той присъства на неформална вечеря с министър-председателя Зоран Заев, вицепремиера Буяр Османи и първия дипломат на Скопие Никола Димитров. На срещата бяха още Шекеринска и Стево Пендаровски, национален координатор за НАТО. \r\nОфициалната среща между Столтенберг и Заев ще се проведе в четвъртък от 15 часа (местно време). След нея двамата политици ще дадат съвместна пресконференция. За речта на генералния секретар на НАТО в парламента ще се завърнат и депутатите на ВМРО-ДПМНЕ, които вече няколко седмици бойкотират работата на законодателния орган в Скопие. По този начин партията, водена от Християн Мицковски, ще демонстрира подкрепата си за евроатлантическата интеграция на Македония. \r\nОчаква се обаче от трибуната на парламента в Скопие Столтенберг да отправи стари призиви, а именно, че членството на Македония в Алианса ще бъде възможно след уреждане на спора с Атина за името на югозападната ни съседка.\r\nВ сряда, 17 януари, международният посредник на ООН в спора между властите в Скопие и Атина за името на Република Македония - Матю Нимиц, разкри, че е представил нов набор от идеи и предложения за разрешаване на въпроса, който повече от две десетилетия хвърля сянка в двустранните отношения между двете съседни държави.\r\nСлед срещата, проведена в Ню Йорк, американският дипломат отказа да коментира направените от него предложения, но увери, че става въпрос за нови идеи. „Направих предложения и идеи, но няма да коментирам какво се съдържа в тях. Предадох ги на двете страни и те трябва да ги представят обратно пред правителствата си, за да ги вземат под внимание, да ги проучат и да видят дали ще помогнат за постигането на решение\", обясни Нимиц.\r\nПосредникът на ООН подчерта, че винаги е обективен в предложенията си. Съгласно думите му, наборът от идеи за промяна на името на Македония е изработен въз основа на резултатите от преговорите между двете страни до този момент. Нимиц изрази надежда, че лидерите на опозиционните партии в Атина и Скопие ще заемат конструктивна позиция, защото - съгласно думите му, те са важни участници в политическия живот. Дипломатът припомни, че въпросът е от изключителна важност за региона и за неговата сигурност. \r\n„Имам големи надежди, че този процес се движи в положителна посока. Това са трудни въпроси, за които говорим 25 г. Знаем, че и в двете страни има много силни позиции и силни чувства, но има и воля да постигнат компромис по този въпрос\", подчерта Нимиц.\r\n*** Турски патрулен плавателен съд и гръцка яхта са се сблъскали в близост до спорната островна група Имия/Кардак в Егейско море, съобщава вестник The Hurriyet.\r\nГоворител на гръцкия флот уточни, че ударът е бил страничен, но не е довел до щети или пострадали. Инцидентът се е случил в сряда.\r\nОт редакцията припомнят, че островната група се намира на седем километра югозападно от турския курортен град Бодрум. Спорът между Атина и Анкара за суверенитета й датира от януари 1996 г., когато двете държави изпратиха кораби до двата съседни острова. След дипломатически натиск от страна на САЩ страните изтеглиха флотите си от района.\r\n***Властите на Санторини предприемат мерки за отслабване на туристическия наплив в пика на летния сезон, когато множество круизни кораби и пътешественици се струпват на острова по едно и също време, съобщава електронното издание Ekathimerini. \r\nПрез настоящата година популярният остров от групата на Цикладите ще поема по осем хиляди посетители на ден, значително по-малко от 12-те хиляди, които пристигаха ежедневно през предходните години.\r\nОбщинският орган и общинският пристанищен фонд на острова са изработили система за планиране и ограничаване на посещенията на кораби, и вече дори са поискали круизните компании не само да променят деня на пристигането си, но и времето за посещенията на туристите, за да ги разпределят по-равномерно. \r\nВ дните, когато по едно и също време на острова акостират до шест кораба, посетителите на Оя или Фира са изправяни пред проблема със сериозните задръствания по пътищата, което влошава качеството на почивката им, .\r\nЕто защо през тази година местните власти ще въведат система за разпределение на кейовете. Отбелязва се, че през 2018 г. са регистрирани пристигания на 439 круизни кораби - още по-висок брой в сравнение с предходната година, когато са пристигнали 409. Поради тази причина властите на Санторини са изпратили писма до туристическите компании с предложение да променят датата си на пристигане с цел избягване на струпването на множество хора на острова. Отбелязва се, че ако компаниите не направят доброволно промените, то местните власти ще ги наложат на произволен принцип.\r\n***", "date": "2018.01.18", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/01/18/2478613/plovdiv-zhitelite-na-selo-rozino-sa-bez-tok-i-voda-zaradi-silniya-vyatar-detskata-gradina-e-zatvorena.html", "text": "Жителите на карловското село Розино са без ток и вода заради силния вятър. Това съобщи за Радио „Фокус“ – Пловдив кметът на селото Ангел Шаламанов. По думите му обстановката в селото е тежка. „Духа бурен вятър. В училището часовете бяха намалени наполовина, учениците се прибраха. Детската градина е затворена, тъй като се отоплява с климатици“, каза Шаламанов. Кметът на карловското село Розино посочи, че главният път в селото е нормално проходим. „Имаше паднали дървета преди и над селото. Екипи на пожарната ги отстраниха. В парка на селото има 2 - 3 паднали дървета, но те не представляват заплаха за преминаващи хора или превозни средства“, коментира Шаламанов. Той добави, че бурният вятър е отнесъл няколко покривни конструкции на постройки в ромската махала.\r\nТони МИХАЙЛОВ", "date": "2018.01.18", "title": "Пловдив: Жителите на село Розино са без ток и вода заради силния вятър, детската градина е затворена"}
{"url": "http://www.focus-news.net/news/2018/01/18/2478614/smolyan-obshtinata-preduprezhdava-grazhdanite-da-ne-izlizat-izvan-domovete-si-mezhdu-1200-i-1400-chasa-zashtoto-se-ochakva-poriv-na-vyatara-okolo-65-kmchas.html", "text": "Община Смолян предупреждава гражданите днес между 12.00 и 14.00 часа да не излизат извън домовете си, защото се очаква порива на вятъра да е най-силен - 65 км/час. Директорите на учебните заведения са предупредени да не пускат децата навън. Това съобщиха от пресцентъра на Община Смолян. Без ток са Турян, Станевска махала, Река, Требище, цялото Арденско корито, Момчиловци, Соколовци и Тикале, Търън. Затворени за движение са пътищата за  Мугла, Турян, Габрица и Левочево. В някои населени  места и клетките за мобилни телефони не функционират и е трудна връзката с кметовете. \r\nКъдето е безопасно и  възможно се провеждат спасителни и неотложни аварийно-възстановителни работи. Има много повредени покриви. Изкоренените дърветата са затворили пътищата. \r\nКризисния щаб в Община Смолян работи на непрекъснат режим. Доброволците от община Смолян са на терен.", "date": "2018.01.18", "title": "Смолян: Общината предупреждава гражданите да не излизат извън домовете си между 12.00 и 14.00 часа, защото се очаква порив на вятъра около 65 км/час"}
{"url": "http://www.focus-news.net/news/2018/01/18/2478615/api-blizo-500-mashini-obrabotvat-patnite-nastilki-shofyorite-da-karat-vnimatelno.html", "text": "Близо 500 машини са обработвали през нощта пътните настилки по републиканската мрежа. През деня работата на снегопочистващата техника продължава, за да се осигури проходимостта на пътищата при зимни условия. Това съобщиха от пресцентъра на Агенция \"Пътна инфраструктура\". Снеговалеж и силен вятър има в момента в областите Варна, Добрич, Търговище, Габрово, Кюстендил и Пазарджик. Необходимо е шофьорите да тръгват на път само с подходящи гуми, да карат внимателно и със съобразена скорост. Настилките се обработват непрекъснато, но заради ниските температури и силния вятър е възможно да има хлъзгавост и снегонавявания на платното и шофьорите трябва да карат внимателно. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори.\r\nПоради обилен снеговалеж и силен вятър временно е ограничено движението по път II-29 Варна - Добрич и път III-2902 Кичево - Аксаковска панорама, както и по път I-5 Казанлък – Шипка като трафикът е насочен по обходен маршрут: път I-6 Казанлък - Дунавци - път III-5601 Дунавци – Шейново – Шипка. Ограничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица. Затворен за всички видове моторни превозни средства е Троянският проход. \r\nБез ограничения е преминаването през проходите „Айтоски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”. Целогодишно забранено за МПС над 3,5 тона е преминаването през „Дюлински” и „Пампорово”, а на товарни автомобили над 10 тона през „Вратник” и „Твърдишки“. Забранено за МПС над 12 тона е преминаването през проходите „Петрохан“, „Котленски“ и „Шипка”.", "date": "2018.01.18", "title": "АПИ: Близо 500 машини обработват пътните настилки, шофьорите да карат внимателно"}
{"url": "http://www.focus-news.net/news/2018/01/18/2478616/veliko-tarnovo-64-godishen-e-blasnat-na-peshehodna-pateka-v-grada.html", "text": "64-годишен пешеходец пострада при пътен инцидент във Велико Търново, съобщиха от Областната дирекция на МВР – Велико Търново. Произшествието е станало снощи около 19.30 часа пред хипермаркет в района на кръстовището „Качица“. По първоначална информация лек автомобил „Сеат Ибиза“, управляван от 21-годишния Д. Н. от Велико Търново, е блъснал пресичащия пътното платно на пешеходна пътека 64-годишен мъж от същия град. След преглед в Спешна помощ е установено, че пострадалият има луксация на раменна става. Настанен е за лечение, без опасност за живота. Водачът на автомобила е изпробван за употреба на алкохол, пробата е отрицателна. При пешеходеца, апаратът е отчел 0.75 промила.", "date": "2018.01.18", "title": "Велико Търново: 64-годишен е блъснат на пешеходна пътека в града"}
{"url": "http://www.focus-news.net/news/2018/01/18/2478617/mrt-makedoniya-yens-stoltenberg-zapochna-seriyata-ot-sreshti-s-makedonskite-polititsi.html", "text": "Генералният секретар на НАТО Йенс Столтенберг, който е на двуневно посещение в Скопие, започна серията срещи с македонските лидери, предава Македонска Радио Телевизија (МРТ).\r\nМедията отбелязва, че към настоящия момент норвержкият политик разговаря с държавния глава на страната Георги Иванов. По-рано Столтенберг проведе среща с първия дипломат на Скопие Никола Димитров, а в следобедните часове ще направи обръщение пред парламента, на което ще присъстват и депутатите от опозиционната ВМРО-ДПМНЕ. След това генералният секретар на НАТО ще разговаря с премиера Зоран Заев (СДСМ), а също и с лидерите на ВМРО-ДПМНЕ и ДСИ, съответно Християн Мицкоски и Али Ахмети.\r\nПри последната среща с македонския премиер в централата на Алианса в Брюксел,  Столтенберг увери, че вратата на НАТО остава отворена и че подкрепя Македония по пътя към членството й в ЕС. Тереза Герова", "date": "2018.01.18", "title": "МРТ (Македония): Йенс Столтенберг започна серията от срещи с македонските политици"}
{"url": "http://www.focus-news.net/news/2018/01/18/2478618/sliven-nyama-danni-za-postradali-zhiteli-na-oblastta-zaradi-silniya-vyatar.html", "text": "Екипи на Регионална дирекция „ПБЗН” - Сливен са се отзовали на 7 сигнала за паднали клони и дървета в резултат на силния вятър в областта. Това съобщиха от ОДМВР – Сливен. До 11.00 часа днес са посетени един сигнал в град Котел и 6 в град Сливен. Отстранени са клони и дървета паднали на пътни участъци. Към момента движението не е затруднено и няма  пострадали хора. В квартал „С.Заимов” екипи на РСПБЗН - Сливен са премахнали дърво, паднало върху лек автомобил, пред жилищен блок и причинило материални щети.", "date": "2018.01.18", "title": "Сливен: Няма данни за пострадали жители на областта заради силния вятър"}
{"url": "http://www.focus-news.net/news/2018/01/18/2478619/nfsb-ne-vrazvayte-svobodnoto-slovo-sas-svinski-opashki.html", "text": "Не връзвайте свободното слово със свински опашки. Това се посочва в декларация на Национален Фронт за Спасение на България (НФСБ) срещу съдебно решение на съдия Калин Кунчев от Районен съд в Бургас срещу два бургаски сайта, които трябва да заплатят безщетения на Петър Низамов „Перата“ за уж причинените му неимуществени вреди чрез медийни публикации. Агенция \"Фокус\" публикува декларацията без редакторска намеса:", "date": "2018.01.18", "title": "НФСБ: Не връзвайте свободното слово със свински опашки"}
{"url": "http://www.focus-news.net/news/2018/01/18/2478620/obyavyavat-gripna-epidemiya-v-pazardzhishka-oblast-ot-19-yanuari.html", "text": "На свое заседание Регионалният пандемичен комитет в Пазарджик взе решение да бъде обявена грипна епидемия на територията на областта. Това съобщи за Радио „Фокус“ – Пазарджик д-р Магдалена Станева, директор на Дирекция „Надзор на заразните болести“ в РЗИ -\r\n Пазарджик. Тя обясни, че грипната епидемия се обявява от утре – 19 януари, до 23 януари включително. „Това означава, че ще бъдат прекратени учебните занятия, женските и детски консултации, плановите операции, свижданията“, коментира д-р Станева. Тя каза, че от нашата област са изпратени 10 проби в Националната референтна лаборатория, от тях 7 са положителни за грипен щам „Ямагата“. За сега заболеваемостта в региона остава висока – 255 на 10 000 души. Д-р Станева уточни, че това са данните от миналата седмица, а данните за тази ще излязат понеделник.\r\nВаня НИКОЛОВА", "date": "2018.01.18", "title": "Обявяват грипна епидемия в Пазарджишка област от 19 януари"}
{"url": "http://www.focus-news.net/news/2018/01/18/2478621/sazdava-se-savet-na-uchenite-kam-ministara-na-okolnata-sreda-i-vodite.html", "text": "Министър Нено Димов ще председателства учредителното заседание на Съвет на учените към министъра на околната среда и водите – независим консултативен орган, който се създава с идеята да подпомага министъра на околната среда и водите в провеждането на държавната политика по управление и опазване на околната среда. Това съобщиха от пресцентъра на Министерството на околната среда и водите.  Събитието ще се състои на 19 януари 2018 г., от 10.00 часа, в централната зала на Националния археологически музей в София, ул. „Съборна“ № 2. Решението за сформиране на Съвет на учените към министъра на околната среда и водите се основава на разбирането, че е необходимо да се засилят значително връзките на науката с държавните органи и обществото като цяло, за да бъдат изпълнени целите от управленската програма на правителството по приоритет „Устойчива политика за здравословна околна среда“. По покана на министър Димов в Съвета ще участват 26 представители на научната общност и академичните среди от цялата страна. Поканени са ръководители на звена от акредитирани висши училища и от Българската академия на науките. Това ще позволи в отделните заседания да бъдат включвани и представители на ръководените от тях научни екипи, притежаващи експертиза по конкретната разглеждана тема – тоест ще бъдат вложени потенциалът и компетенциите на най-голям брой представители на научната общност в България. Основен критерий при избора на акредитираните висши училища, представени в Съвета, е Рейтинговата система за университетите в България, според която висшите училища са класирани по професионалните направления, приложими в сферата на околната среда. Съветът ще заседава по актуални теми от национално и регионално значение, по които ще предлага становища и анализи с цел взимане на информирани управленски решения и повишаване на обществената информираност за научните аспекти на всеки отделен казус, свързан с опазването на околната среда.", "date": "2018.01.18", "title": "Създава се Съвет на учените към министъра на околната среда и водите"}
{"url": "http://www.focus-news.net/news/2018/01/18/2478622/pazardzhik-vremenno-se-zatvarya-patya-belovo-yundola-zaradi-padnali-darveta.html", "text": "За сега няма възникнали сериозни проблеми на територията на област Пазарджик, предвид на силния и на места бурен вятър. Това съобщи за Радио „Фокус“ – Пазарджик говорителят на ОДМВР Мирослав Стоянов. Той обясни, че временно се затваря за движение за всички моторни превозни средства пътят Белово - Юндола поради множество паднали дървета. От Областно пътно управление - Пазарджик са организирали почистване на трасето и след това то отново ще бъде отворено за движение. „От сутринта до момента от РД „Пожарна безопасност и защита на населението“-Пазарджик са реагирали на три сигнала за паднали дървета – един на жп линията Септември - Варвара, един на пътя за село Черногорово и един в областния град“, уточни Стоянов.\r\nВаня НИКОЛОВА", "date": "2018.01.18", "title": "Пазарджик: Временно се затваря пътя Белово - Юндола заради паднали дървета"}
{"url": "http://www.focus-news.net/news/2018/01/18/2478623/otets-pavlin-prez-tseliya-si-zhivot-sveti-atanasiy-e-bil-gonen-i-presledvan-zashtoto-se-obyavil-protiv-eresta-na-ariy.html", "text": "През целия си живот Свети Атанасий е бил гонен и преследван, защото се обявил против ереста на Арий и е защитава православието. Това каза за Радио „Фокус“ - Бургас отец Павлин от църквата „Свети Атанасий“, която има храмов празник днес. Той каза още, че Свети Атанасий Велики бил архиепископ на Александрия. Той е роден в края на 3-ти век в Александрия в семейство на християни. Получил добро светско и духовно образование. „Тогава неговият чичо е бил архиепископ на Александрия. Той го привлякъл при себе си, след това александрийският архиепископ Александър го е назначил като секретар, през 319 година го е разположил за дякон и с този сан Свети Атанасий е участвал в Първия вселенски събор през 325 година в Никея. Излязъл с опровержение на ереста. Защитавал е църквата. Бил е гонен през много години от живота си. След смъртта на архиепископ Александър, Свети Атанасий бил избран единодушно за негов приемник.  През целия си живот той е бил гонен и преследван, защото се обявил против ереста на Арий и е защитавал православието“, каза още отец Павлин. Свети Атанасий умира през 373 година на 76 години от естествена смърт. Той е обявен за светец, защото има големи заслуги за църквата.\r\nМария РУСЕВА", "date": "2018.01.18", "title": "Отец Павлин: През целия си живот Свети Атанасий е бил гонен и преследван, защото се обявил против ереста на Арий"}
{"url": "http://www.focus-news.net/news/2018/01/18/2478624/pazardzhik-obhodniyat-marshrut-na-pat-yundola-belovo-e-po-pat-ii-84-yundola-velingrad-zvanichevo-pat-i-8-zvanichevo-belovo.html", "text": "До 15.00 часа днес е ограничено движението по път III-842 Юндола - Белово поради отстраняване на паднали дървета на платното. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут по път II-84 Юндола - Велинград - Звъничево - път I-8 Звъничево - Белово.", "date": "2018.01.18", "title": "Пазарджик: Обходният маршрут на път Юндола - Белово е по път II-84 Юндола - Велинград - Звъничево - път I-8 Звъничево - Белово"}
{"url": "http://www.focus-news.net/news/2018/01/18/2478625/glavniyat-prokuror-sotir-tsatsarov-razporedi-mashtabna-proverka-v-prokuraturite-v-stranata-za-privezhdane-v-izpalnenie-na-prisadi-po-koito-ne-sa-zadarzhani-osadeni-litsa.html", "text": "Главният прокурор Сотир Цацаров разпореди извършване на проверки във всички районни и окръжни прокуратури, Софийска градска прокуратура, Специализирана прокуратура и военно-окръжните прокуратури в страната относно срочността и ефективността на предприетите действия и мерки за установяване на осъдени с влезли в сила присъди с неприведени в изпълнения наказания „лишаване от свобода“ и „доживотен затвор“. Това съобщиха от пресцентъра на Прокуратурата. Проверката цели и установяване на затруднения, пропуски и нарушения, както и положителни практики при изпълнението на наказанията, с оглед повишаване ефективността на издирвателната дейност. \r\nПроверката е възложена на апелативните прокуратури в страната, Апелативна специализирана прокуратура и Военно – апелативна прокуратура, които ще извършат проверка на всички изпълнителни преписки, образувани за изпълнение на съдебни актове, по които към 15.01.2018г. не са задържани осъдени лица с наложено наказание „лишаване от свобода“ и „доживотен затвор“. Главният прокурор е разпоредил да бъдат проверени и всички преписки, по които присъдата е изпратена за изпълнение на Областните звена „Охрана“ при Министерство на правосъдието и в прокуратурите не е получено уведомление за задържане на осъдените лица.  \r\nВ срок до 02.02.2018г. апелативните прокуратури са задължени да изготвят обобщени доклади, съдържащи информация за общия брой на образуваните изпълнителни преписки с наложено наказание „лишаване от свобода“ и „доживотен затвор“, по които не са издирени и задържани осъдените с влезли в сила присъди, информация за датата на изпращане за привеждане в изпълнение на съдебния акт на съответните ОЗ“ Охрана“ при МП или ОДМВР, както и датата на получаването на уведомлението, че осъденият не е издирен. Докладите ще съдържат информация за датата на телеграма за обявяване на осъденото лице за издирване, периодичността на кореспонденцията с органите на ОЗ “Охрана“ при МП и МВР във връзка с издирването и резултатите от него; изготвена ли е своевременно Европейска заповед за арест, респ. предложение до ВКП за екстрадиция след получаване на данни за последното пребиваване на осъдения извън страната; каква е периодичността на обмена на информация, относно действията по изпълнение на общодържавното издирване, ЕЗА и предложенията до ВКП за екстрадиция. \r\nОбобщените доклади ще бъдат анализирани от прокурори от отдел „Съдебен“ във Върховна касационна прокуратура. \r\nПо инициатива на главния прокурор ще бъде проведена среща с професионалното ръководство на МВР и с ръководството на ГД“Охрана“, МП за набелязване на конкретни действия по подобряване на издирвателната дейност при привеждане в изпълнение на наказанията „лишаване от свобода“ и „доживотен затвор“. Ще бъде обсъдена необходимостта от изготвяне на предложения на законодателни промени за повишаване срочността и ефективността на действията по изпълнение на съдебните актове, както и промени, целящи недопускане на осъдени лица с влезли в сила присъди да се отклонят от изтърпяване на наказанията и да останат ненаказани.", "date": "2018.01.18", "title": "Главният прокурор Сотир Цацаров разпореди мащабна проверка в прокуратурите в страната за привеждане в изпълнение на присъди, по които не са задържани осъдени лица"}
{"url": "http://www.focus-news.net/news/2018/01/18/2478626/24-vesti-makedoniya-balgarskiyat-parlament-ratifitsira-dogovora-za-dobrosasedstvo-s-makedoniya.html", "text": "Народното събрание на България ратифицира Договора за добросъседски отношения и сътрудничество с Република Македония, предава скопската електронна медия „24 Вести“, като отбелязва, че споразумението е подкрепено от всички парламентарно представени партии.\r\nДоговорът бе подписан на 1 август 2017 г. от премиерите на двете държави, Зоран Заев и Бойко Борисов, с цел укрепване на двустранните приятелски отношения, насърчаване на добросъседството, развитие на взаимоотношенията. Документът е резултат от петгодишен процес на преговори на работните групи на външните министерства в София и Скопие, и представлява надграждане на подписаното през 1990 г. споразумение между двете страни. \r\nНа 15 януари македонския парламент с 61 гласа \"за\" и един \"въздържал се\" гласува законопроекта за ратифициране на Договора за приятелство, добросъседство и сътрудничество между Република България и Република Македония, припомня медията. Тереза Герова", "date": "2018.01.18", "title": "„24 Вести“ (Македония): Българският парламент ратифицира договора за добросъседство с Македония"}
{"url": "http://www.focus-news.net/news/2018/01/18/2478627/plovdiv-nad-13-signala-za-padnali-darveta-sa-postapili-v-pozharnata-v-grada-zaradi-burniya-vyatar.html", "text": "Над 10 сигнала за паднали дървета са постъпили в Пожарната в Пловдив през нощта заради бурния вятър, който духа в областта. Това съобщи за Радио „Фокус” - Пловдив зам.-директорът на РДПБЗН Петър Тосков. „В момента екипите обработват три сериозни сигнала – в Пловдив, Асеновград и Хисаря”, каза Тосков. Той не конкретизира какви точно са случаите, но обясни, че когато екипите на Пожарната излизат, най-вероятно става въпрос за паднали дървета върху коли, или нещо по-сериозно.\r\nЦветана ТОНЧЕВА", "date": "2018.01.18", "title": "Пловдив: Над 13 сигнала за паднали дървета са постъпили в Пожарната в града заради бурния вятър"}
{"url": "http://www.focus-news.net/news/2018/01/18/2478628/dobrich-vremenno-e-ogranicheno-dvizhenieto-po-pat-ii-29-dobrich-general-toshevo-poradi-silen-snegovalezh-i-izteglyane-na-avariral-avtobus.html", "text": "Временно е ограничено движението по път II-29 Добрич - Генерал Тошево поради силен снеговалеж и изтегляне на аварирал автобус. Това съобщиха от пресцентъра на Агенция \"Пътна инфраструктура\".", "date": "2018.01.18", "title": "Добрич: Временно е ограничено движението по път II-29 Добрич - Генерал Тошево поради силен снеговалеж и изтегляне на аварирал автобус"}
{"url": "http://www.focus-news.net/news/2018/01/18/2478629/mvr-granichni-politsai-razkriha-nelegalen-tseh-za-proizvodstvo-na-tyutyunevi-izdeliya-v-stolitsata-zadarzhani-sa-dvama-mazhe.html", "text": "Служители на Дирекция „Противодействие на престъпността през държавната граница“ и отдел „Разследване“ в ГДГП проведоха специализирана полицейска операция с цел проверка на информация за държане и разпространение на акцизни стоки. Това съобщиха от пресцентъра на МВР. Инспектирани са два адреса на територията на София. В резултат на процесуално-следствените действия в складови помещения в покрайнините на столицата са намерени и иззети 528 кг тютюн в различна степен на обработка, както и машини за производство и пакетиране на тютюневи изделия и консумативи за подобряване на качеството на тютюна. Граничните полицаи са открили още 16 бали и 34 чувала с тютюн, които също са иззети. Назначени са експертизи, резултатът от които ще определи точното количество тютюн. \r\nКато съпричастни към незаконната дейност са задържани двама мъже от София - Г. С. (на 45 г.) и Р.Я.(на 26 г.), и 42-годишен сирийски гражданин - със статут за пребиваване в България. \r\nРаботата по случая продължава, провеждат се допълнителни оперативно-издирвателни и процесуално следствени действия за документиране на престъпната дейност.", "date": "2018.01.18", "title": "МВР: Гранични полицаи разкриха нелегален цех за производство на тютюневи изделия в столицата, задържани са двама мъже"}
{"url": "http://www.focus-news.net/news/2018/01/18/2478630/rumen-petkov-ot-abv-provede-sreshta-s-deputata-ot-edinna-rusiya-i-predsedatel-na-grupata-za-priyatelstvo-s-balgariya-aleksandar-vasilenko.html", "text": "Румен Петков проведе среща с депутата от „Единна Русия“ и председател на парламентарната група за приятелство с България - Александър Василенко. Това съобщиха от пресцентъра на ПП АБВ. По време на разговора двамата са обсъдили отношенията между двете приятелски държави. Василенко е изразил готовност заедно с други официални представители на руската държава да присъстват на честванията по повод 140-та годишнина от освобождението на България. Той е отправил и специална благодарност към организаторите на тържествата, посветени на Плевенската епопея, които бяха проведени през месец декември миналата година.", "date": "2018.01.18", "title": "Румен Петков от АБВ проведе среща с депутата от „Единна Русия“ и председател на групата за приятелство с България - Александър Василенко"}
{"url": "http://www.focus-news.net/news/2018/01/18/2478631/faz-v-niderlandiya-e-v-sila-cherven-predupreditelen-kod-za-buri-saobshtava-se-za-seriozni-problemi-v-trafika.html", "text": "Нидерландската метеорологична служба издаде червен предупредителен код за големи части на страната поради тежките бури, които я обхванаха, съобщава германският национален ежедневник Die Frankfurter Allgemeine Zeitung.\r\nОчаква се страната да бъде ударена с ураганни ветрове, достигащи скорост до 140 км/ч. Бурята доведе до сериозни препятствия в трафика в ранните часове на деня. Няколко камиона бяха преобърнати от тежките пориви на вятъра, в резултат на което бе блокирано движението по ключови магистрали. На летище „Схипхол“ в Амстердам бяха отменени 250 полета, отправени бяха предупреждения за закъснение в разписанието на останалите.  Тереза Герова", "date": "2018.01.18", "title": "FAZ: В Нидерландия е в сила червен предупредителен код за бури, съобщава се за сериозни проблеми в трафика"}
{"url": "http://www.focus-news.net/news/2018/01/18/2478632/kyustendil-preminavaneto-prez-gkpp-gyueshevo-se-osashtestvyava-bez-zabavyane-vali-slab-snyag.html", "text": "Преминаването през ГКПП „Гюешево” се осъществява без забавяне, вали слаб сняг. Това съобщи за Радио „Фокус” – Кюстендил дежурният на българо-македонския пункт. Към този час на деня няма образували се колони от чакащи моторни превозни средства. При обработването няма забавяне. Пътят в посока граничния пункт е почистен и проходим.\r\nВенцеслав ИЛЧЕВ", "date": "2018.01.18", "title": "Кюстендил: Преминаването през ГКПП „Гюешево” се осъществява без забавяне, вали слаб сняг"}
{"url": "http://www.focus-news.net/news/2018/01/18/2478633/ekipite-na-energo-pro-vazstanoviha-elektrozahranvaneto-na-nad-100-naseleni-mesta-v-severoiztochna-balgariya-nay-slozhna-e-situatsiyata-v-oblastite-dobrich-i-gabrovo.html", "text": "Силният вятър, придружен с дъжд и мокър сняг, предизвика редица аварии по съоръженията от електроразпределителната мрежа в Североизточна България. От сутринта екипите на ЕНЕРГО-ПРО Мрежи възстановиха електрозахранването на над 100 населени места в областите Велико Търново, Габрово, Търговище, Варна, и Добрич. Това съобщиха от пресцентъра на дружеството. Ситуацията се развива динамично, влошените метеорологични условия продължават да предизвикват нови повреди. Към 11.00 часа без ток са 141 населени места в Североизточна България. Най-сложна е ситуацията в областите Добрич и Габрово, където без електрозахранване са съответно 95 и 28 места. \r\nВсички аварийни екипи на ЕНЕРГО-ПРО Мрежи в засегнатите области са мобилизирани за отстраняване на възникналите повреди. В много райони работата на специалистите е затруднена от метеорологичната обстановка, която на места се усложнява. \r\nЕНЕРГО-ПРО Мрежи поддържа постоянна връзка с областните и общинските администрации в Североизточна България за обмен на оперативна информация и синхронизиране на действията. Компанията има готовност да пренасочи при необходимост допълнителни ресурси от хора и техника към райони, където ситуацията е най-усложнена.", "date": "2018.01.18", "title": "Екипите на ЕНЕРГО-ПРО възстановиха електрозахранването на над 100 населени места в Североизточна България, най-сложна е ситуацията в областите Добрич и Габрово"}
{"url": "http://www.focus-news.net/news/2018/01/18/2478634/smolyan-vremenno-dvizhenieto-se-osashtestvyava-v-edna-lenta-po-pat--866-smolyan-stoykite-v-rayona-na-smolyan-poradi-opasnost-ot-padashti-darveta.html", "text": "Временно движението се осъществява в една лента по път III-866 Смолян – Стойките, в района на Смолян, поради опасност от падащи дървета. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.01.18", "title": "Смолян: Временно движението се осъществява в една лента по път III-866 Смолян – Стойките, в района на Смолян, поради опасност от падащи дървета"}
{"url": "http://www.focus-news.net/news/2018/01/18/2478635/vratsa-silniyat-vyatar-ostavi-nyakolko-ot-oblastta-sela-bez-tok.html", "text": "Силният вятър на територията на община Враца причини аварии на електропреносната мрежа и остави част от селата без ток. Това съобщиха от пресцентъра на Общината. В момента без ел. захранване са селата Вировско и Мало Пещене, както и квартали в селата Девене, Три кладенци и Челопек. Проблеми с уличното осветление има в населените места Згориград, Лиляче, Мраморен, Оходен, Чирен. Подаден е сигнал за паднало дърво в детската градина в село Згориград. Няма нанесени щети, а мястото ще бъде почистено. Заледени пътни участъци има в село Голямо Пещене, където кметът е започнал опесъчаване на уличната мрежа.", "date": "2018.01.18", "title": "Враца: Силният вятър остави няколко от областта села без ток"}
{"url": "http://www.focus-news.net/news/2018/01/18/2478636/kyustendil-s-interaktivni-igri-detsata-shte-badat-zapoznati-s-lichnostite-ot-istoriyata-doprinesli-za-osvobozhdenieto-na-grada.html", "text": "С интерактивни игри деца от Кюстендил ще се запознаят с личностите от историята, допринесли за Освобождението на града. Това съобщи за Радио „Фокус” – Кюстендил Мирослава Таскова, експерт към Регионален исторически музей – Кюстендил. От днес до 20 януари се провежда детска музейна работилница, а началото е от 14.00 часа. „На 29 януари се навършват 140 години от Освобождението на Кюстендил от османско иго. В памет на това събитие, поредната музейна работилница за деца фокусира вниманието си върху личностите, спомогнали за осъществяването на великото дело. Основен елемент от заниманията през този месец е визията на героите на Кюстендил – Задерновски, Майендорф, Ертел, Савойски, Ильо Марков, митрополит Иларион, Симо Соколов и други”, каза Мирослава Таскова. По думите ѝ с помощта на интерактивни игри децата имат възможност да се запознаят с военните униформи, носени в периода на Освободителната война, да подредят пъзел с някои от емблематичните картини, посветени на събитията от периода 1877-1878 г. и да се облекат в дрехите на българските опълченци.\r\nВенцеслав ИЛЧЕВ", "date": "2018.01.18", "title": "Кюстендил: С интерактивни игри децата ще бъдат запознати с личностите от историята, допринесли за Освобождението на града"}
{"url": "http://www.focus-news.net/news/2018/01/18/2478637/focus-buryata-friderike-dovede-do-tsyalostno-prekasvane-na-zhelezopatniya-transport-v-severen-reyn-vestfaliya.html", "text": "Заради бурята „Фридерике“, която връхлетя части от Германия с ураганни пориви на вятъра, във федерална провинция Северен Рейн-Вестфалия бе изцяло спряно движението на железопътния транспорт, предава изданието Focus, като се позовава на съобщение от националния превозвач „Дойче Бан“. \r\nПо-рано германската метеорологична служба предупреди гражданите, че редица части на страната ще бъдат ударени от бурата „Фридерике“ с пориви на вятъра, достигащи скорост до 115 км/ч, а по високите надморски височини те ще бъдат дори още по-силни – дори от 160 км/ч.\r\n„Фридерике“ се движи от федерална провинция Северен Рейн-Вестфалия и югозападната част на Долна Саксония към югоизточната част на Германия. Издадени са предупредителни кодове за големи части от Хесен, Саксония, Саксония-Анхалт, Тюрингия, Североизточна Бавария, за югозападната част от Бранденбург и за високите части на планината Шварцвалд.\r\nВ редица населени места бяха отменени училищните занятия. Министерството на образованието в Берлин вече издаде разрешение на училищните власти в отделните провинции сами да преценяват дали децата да влизат в час. Същевременно метеоролозите препоръчаха в регионите, в които бурята бушува, да се избягва престоят на открито заради опасност от изкоренени дървета, падащи керемиди и повреди в електропроводите.  Тереза Герова", "date": "2018.01.18", "title": "Focus: Бурята „Фридерике“ доведе до цялостно прекъсване на железопътния транспорт в Северен Рейн-Вестфалия"}
{"url": "http://www.focus-news.net/news/2018/01/18/2478638/sliven-snezhnata-burya-zatvori-planinski-patishta-v-oblastta-bez-tok-sa-selata-bozhevtsi-zaychare-novachevo-i-stara-reka.html", "text": "Ограничена е проходимостта по направлението – Чуката, Раково поради снегонавявания от ураганен вятър. Образувана е снежна покривка от 10 – 12 см. Това съобщиха от Община Сливен. Затворен е пътят към Меча поляна и Българка. Пътуванията да се извършват по изключение и неотложност с автомобили с висока проходимост, оборудвани за зимни условия и с вериги. Има организация на екипите за действия, но поради наличие на ураганен вятър работата им е затруднена. Получени са сигнали за паднали дървета, прекъсване на електричеството и частични разрушения по покриви на сгради. Има поражения по покрива на кметството на с. Глушник. Без ток са селата Божевци, Зайчаре, Новачево и Стара река. Екипите на „Електроразпределение Юг“ работят по отстраняване на авариите.", "date": "2018.01.18", "title": "Сливен: Снежната буря затвори планински пътища в областта, без ток са селата Божевци, Зайчаре, Новачево и Стара река"}
{"url": "http://www.focus-news.net/news/2018/01/18/2478639/plovdiv-osnovno-zasegnati-ot-silniya-vyatar-sa-planinskite-chasti-na-oblastta-rayonite-okolo-klisura-i-parvomay.html", "text": "Основно засегнати от силния вятър са планинските части на Пловдивска област, районите около Клисура и Първомай. Това съобщиха за Радио „Фокус“ – Пловдив от електроразпределителното дружество за Пловдивска област. Оттам уточниха, че множество паднали дървета по електропроводи са причина за прекъсвания в електрозахранването в някои райони на областта. Аварийните екипи работят по отстраняване на повредите. Общо над 70 екипа на дружеството са ангажирани с възстановителните дейности, които включват и физически обход в труднодостъпни райони. \r\nТони МИХАЙЛОВ", "date": "2018.01.18", "title": "Пловдив: Основно засегнати от силния вятър са планинските части на областта, районите около Клисура и Първомай"}
{"url": "http://www.focus-news.net/news/2018/01/18/2478640/gabrovo-28-naseleni-mesta-v-oblastta-sa-bez-elektrozahranvane.html", "text": "28 населени места в област Габрово са без електрозахранване, съобщиха от електроразпределителното дружество. Всички аварийни екипи са мобилизирани за отстраняване на възникналите повреди. В много райони работата на специалистите е затруднена от метеорологичната обстановка, която на места се усложнява. От дружеството поддържа постоянна връзка с областните и общинските администрации за обмен на оперативна информация и синхронизиране на действията. Компанията има готовност да пренасочи при необходимост допълнителни ресурси от хора и техника към райони, където ситуацията е най-усложнена. Силният вятър, придружен с дъжд и мокър сняг, предизвика редица аварии по съоръженията от електроразпределителната мрежа в цяла Североизточна България. От сутринта екипите възстановиха електрозахранването на над 100 населени места в областите Велико Търново, Габрово, Търговище, Варна, и Добрич. Ситуацията се развива динамично, влошените метеорологични условия продължават да предизвикват нови повреди. Към 11.00 часа без ток са общо 141 населени места в Североизточна България.", "date": "2018.01.18", "title": "Габрово: 28 населени места в областта са без електрозахранване"}
{"url": "http://www.focus-news.net/news/2018/01/18/2478641/d-r-atanas-atanasov-mbal-shumen-ima-potvardena-edna-proba-s-dokazan-shtam-honkong.html", "text": "Има потвърдена една проба с доказан щам „Хонконг“ на 3-годишно дете. Това каза за Радио „Фокус“ - Шумен д-р Атанас Атанасов, изп. директор на МБАЛ - Шумен. Детето е с усложнения на грип, с вирусен енцефалит, настанено е в интензивното отделение ОАИЛ. Все още няма резултат от референтната лаборатория за останалите няколко проби, изпратени от болницата, но се очаква да има положителни на грипен вирус. „Другите резултати все още не са излезли, но има два потвърдени случая на грип с наши проби на възрастни хора“, каза д-р Атанасов. По думите му това, което прави впечатление от случаите до момента, е, че щамът „Хонконг“ засяга нервната система, усложненията също. „По този тип протича, с виене на свят, гадене, повръщане и друга неврологична симптоматика“, заяви д-р Атанасов. Той посочи, че в болницата има пациенти с усложнения на остри респираторни инфекции-пневмонии, бронхити и др.,както възрастни, така и деца, но все още не може да се говори за  сериозен ръст. „Обстановката е нормално работна, извършва се изолация на тези, които са със съмнения за грипен вирус и се провежда съответно лечение, разполагаме с противовирусни препарати, имуностимулиращи и др. в готовност сме и за поемане на по- голяма вълна, ако се случи епидемична обстановка“, каза д-р Атанасов.\r\nИвелина ИВАНОВА", "date": "2018.01.18", "title": "Д-р Атанас Атанасов, МБАЛ - Шумен: Има потвърдена една проба с доказан щам „Хонконг“"}
{"url": "http://www.focus-news.net/news/2018/01/18/2478642/okrazhniyat-sad-v-pazardzhik-varna-na-prokuraturata-deloto-sreshtu-kmeta-na-obshtina-belovo-kostadin-varev-i-bivshiya-nachalnik-na-obshtinska-sluzhba-zemedelie-aneta-kecheva.html", "text": "Окръжният съд в Пазарджик върна на прокуратурата делото срещу кмета на община Белово Костадин Варев и бившия началник на Общинска служба „Земеделие“ Анета Кечева, предаде репортер на Радио „Фокус“ – Пазарджик. Делото се връща за уточняване на обвинението и на нанесените щети на общината. Срещу Костадин Варев са повдигнати обвинения за имуществени вреди в размер на 1 141 117,60 лева от загуба на собственост на земя на Общината и на жителите и неимуществени вреди (сериозно разколебаване доверието на населението в авторитета и ръководството на Община Белово). Анета Кечева е обвинена за това, че като Началник Общинска служба „Земеделие“ е издала заповеди за сформиране на комисия относно извършване на проверка на място за установяване начина на трайно ползване на имоти за други земеделски нужди, в резултат на което са последвали имуществени вреди в размер на 1 141 117,60 лева от загуба на собственост на земя на Общината.\r\nВаня НИКОЛОВА", "date": "2018.01.18", "title": "Окръжният съд в Пазарджик върна на прокуратурата делото срещу кмета на Oбщина Белово Костадин Варев и бившия началник на Общинска служба „Земеделие“ Анета Кечева"}
{"url": "http://www.focus-news.net/news/2018/01/18/2478643/vidin-spokoyno-se-preminava-prez-granichen-punkt-dunav-most-2.html", "text": "Спокойно се преминава през граничен пункт „Дунав мост 2“. Това каза за Радио „Фокус“ – Видин дежурният служител на пункта. Няма образували се опашки от тежкотоварни автомобили на вход и на изход от страната. На другите два гранични пункта със Сърбия в областта – „Връшка чука“ и „Брегово“ трафикът също е спокоен, няма образувани опашки от автомобили, спокойно се преминава и от двете страни на границата. Почистени и опесъчени са пътищата и към трите гранични пункта в областта.\r\nАнна ЛОЗАНОВА", "date": "2018.01.18", "title": "Видин: Спокойно се преминава през граничен пункт „Дунав мост 2“"}
{"url": "http://www.focus-news.net/news/2018/01/18/2478644/sliven-chetirima-mladezhi-sa-prebili-shofyor-na-avtobus-v-grada.html", "text": "Четирима младежи са пребили шофьор на автобус в Сливен, съобщи пред Радио „Фокус“ – Сливен Тодор Наков от „Пътнически превози”. Момчетата са замеряли стъклата на автобуса със снежни топки и камъни. Шофьорът им направил забележка, а те го нападнали и ритали по главата и ръцете. Инцидентът е станал на 17 януари на последната спирка на линия №4, в кв. „Кольо Фичето”. Четиримата са задържани в полицията.", "date": "2018.01.18", "title": "Сливен: Четирима младежи са пребили шофьор на автобус в града"}
{"url": "http://www.focus-news.net/news/2018/01/18/2478645/brinke-s-toyota-specheli-11-iya-etap-na-dakar-sledvat-trite-ekipazha-na-pezho.html", "text": "Холандско-френският екипаж Беранард Тен Бринке и Мишел Перин спечели 11-ия етап на Рали Дакар, а с изоставане от четири минути финишираха трите екипажа на Пежо.\r\nС оставащи три състезателни дни на Дакар, отборът „Пежо Тотал“ продължава да държи първа и втора позиция след днешния 280-километров етап, един от най-късите до момента тази година. Въпреки това, той беше един от най-трудните, отличаващ се с рохкавия пясък на региона Фиамбала, в покрайнините на известното плато Алтиплано. Въпреки сложността на терена, и трите екипажа на Пежо се класираха в челната четворка, с разлика от 15 секунди помежду си. Утре предстои най-дългия етап на цялото рали.\r\nЛидерите в общото класиране Карлос Сайнц / Лукас Круз увеличиха своя аванс на 50 минути и 45 секунди пред Стефан Петерханзел / Жан-Пол Котре.\r\nВенцислав ДРАГОМАНОВ", "date": "2018.01.18", "title": "Бринке с Тойота спечели 11-ия етап на Дакар, следват трите екипажа на Пежо"}
{"url": "http://www.focus-news.net/news/2018/01/18/2478646/vratsa-otkritiyat-martav-v-doma-si-50-godishen-mazh-ot-s-butan-ne-e-umryal-ot-nasilstvena-smart.html", "text": "Откритият мъртъв в дома си 50-годишен мъж от с. Бутан не е умрял от насилствена смърт. Това съобщиха от пресцентъра на ОДМВР-Враца. След извършена днес аутопсия на трупа на 50-годишният Едуард Тодоров от село Бутан, заключението на медицинския екип е, че  няма никакви следи и  данни за насилствена смърт.  \"Фокус\" припомня:  Трупът на Едуард Тодоров бе открит от негов приятел вечерта във вторник, 16 януари, в дома си, където живеел сам. На главата на мъжа е имало огромна рана. Полицията започна разследване по случая. Една от версиите, по които полицията работи  е, че мъжът е паднал и сам се е наранил, като вследствие на удара е починал.", "date": "2018.01.18", "title": "Враца: Откритият мъртъв в дома си 50-годишен мъж от с. Бутан не е умрял от насилствена смърт"}
{"url": "http://www.focus-news.net/news/2018/01/18/2478647/obshtina-karlovo-vazstanoveno-e-elektrozahranvaneto-v-s-levski-s-iganovo-i-kv-sushitsa.html", "text": "Кризисният щаб на Община Карлово приема сигнали за щети и прави всичко възможно за тяхното бързо отстраняване. Това съобщиха от пресцентъра на Общината. Бурният вятър, с напорни екстремни пулсации и пориви, нанася множество материални щети на територията на цялата Карловска община. Два екипа от общинска администрация и екип на районна служба \"Пожарна и аварийна безопасност и защита на населението\" (РС ПБЗН) в Карлово работят от сутринта и провеждат спешни спасителни и неотложни аварийно-възстановителни работи. На спешните телефони при оперативните дежурни на Община Карлово - 0335/54 555, GSM 0896 686 704, са получени множество сигнали за изкоренени дървета, нанесени щети на МПС-та, паднали клони, билбордове и електрически кабели.\r\nЕлектрозахранването в с. Левски, с. Иганово и кв. \"Сушица\" към момента е възстановено. Поддържа се непрекъсната връзка с всички експлоатационни дружества, както и с РС ПБЗН - Карлово и  РУ на МВР - Карлово за оперативна съгласуваност и максимално бързи действия при отстраняване на щетите, нанесени от бурния вятър.\r\nПокривът на стола на СУ „Христо Проданов“ в гр. Карлово е отнесен от силния вятър и училището работи с намалени часове. Отнесен е и покривът на здравната служба в с. Васил Левски.\r\nСъс заповед № 41 от 18.01.2018 г. на кмета на Община Карлово д-р Емил Кабаиванов, съгласувана с Регионална управление на образованието (РУО) Пловдив, е обявен неучебен ден за училищата в гр. Клисура.\r\nОбщинският щаб и лично кметът д-р Емил Кабаиванов изказват огромната си благодарност към екипите на РС ПБЗН - Карлово и EVN, за бързата им реакция по отстраняване на множеството щети. \r\nПо информация на РС ПБЗН - Карлово силният вятър ще намалее към 16.00 часа, до тогава Община Карлово призова гражданите да излизат от домовете си само при спешни и неотложни нужди.", "date": "2018.01.18", "title": "Община Карлово: Възстановено е електрозахранването в с. Левски, с. Иганово и кв. \"Сушица\""}
{"url": "http://www.focus-news.net/news/2018/01/18/2478648/dobrich-vremenno-e-zatvoren-za-dvizhenie-patya-dobrich-general-toshevo-kardam.html", "text": "Временно е затворено движението за всички МПС по направление Добрич – Генерал Тошево – Кардам, съобщиха от пресцентъра на Областна администрация. Причината за ограничителната мярка са снегонавяванията на места по пътния участък, които достигат от два до четири метра. Изпратени са допълнително машини за разчистване и осигуряване на проходимостта на пътя.", "date": "2018.01.18", "title": "Добрич: Временно е затворен за движение пътя Добрич – Генерал Тошево – Кардам"}
{"url": "http://www.focus-news.net/news/2018/01/18/2478649/hurriyet-turskata-armiya-razporedi-nay-visoka-stepen-na-sigurnost-na-voyskite-po-granitsata-sas-siriya.html", "text": "В четвъртък, 18 януари, турската армия заповяда на войските на границата със Сирия в южната част на страната да засилят мерките за сигурност до „най-високото ниво\" преди евентуална военна операция в Африн, съобщава вестник Hurriyet.\r\nСлед заседание на Съвета за национална сигурност, ръководено от турския президент Реджеп Тайип Ердоган, в официално изявление бе посочено, че Анкара ще предприеме сериозни предпазни мерки срещу спорните кюрдски милиции, подкрепяни от САЩ, които действат в близост до границите й.  \r\n„Турция няма да позволи формирането на терористична армия по нейните граници, нито ще приеме терористичен коридор близо до себе си. Ще бъдат предприети всички възможни предпазни мерки, необходими за предотвратяване на такъв развой“, се казва в изявлението след срещата, проведена в сряда.\r\nМеждувременно, използвайки артилерийски огън, турските въоръжени сили реагираха на нападенията на кюрдската милиция в северната част на Сирия в ранната сутрин на деня, съобщи държавната агенция Anadolu Agency, цитирайки източници на място.. Тереза Герова", "date": "2018.01.18", "title": "Hurriyet: Турската армия разпореди „най-висока степен на сигурност\" на войските по границата със Сирия"}
{"url": "http://www.focus-news.net/news/2018/01/18/2478650/ministar-nikolina-angelkova-pred-national-geographic-balgariya-e-s-potentsial-za-spa-stolitsa-na-evropa-evropredsedatelstvoto-e-shansat-ni-da-ya-pokazhem.html", "text": "Председателството на Съвета на Европейския съюз е реален шанс, от който ще се възползваме, за да представим България като уникална туристическа дестинация. Това заяви министърът на туризма Николина Ангелкова в интервю пред National Geographic, съобщиха от пресцентъра на Министерство на туризма. Пред световно известното издание тя каза, че следващата половин година за България, освен огромна отговорност, ще бъде възможност да покаже природа, култура, традиции, история, иновации и уникалните дадености на държавата ни. \"Тук човек може както да се откъсне от суетата на глобалния свят, да се наслади на автентични хилядолетни традиции и да се зареди от непокътната природа, така и да се възползва от удобствата на най-модерните дигитални възможности\", обясни министърът на туризма. \r\n \"През следващите 6 месеца се предвиждат множество участия в публични събития от страна на Министерството на туризма. Именно тези прояви биха могли да привлекат голям брой туристи и инвеститори в страната\", заяви министър Ангелкова. \"Част от предвидените дейности, в които ще вземем участие са Международното изложение „Ваканция и спа“, международна кръгла маса на тема „Дигиталната трансформация в туризма“, както и международен форум в областта на туризма и енергетиката в рамките на българското председателство на Дунавската стратегия\", добави тя.\r\n \"България има потенциала да стане СПА център на Европа благодарение на изобилието си от минерални води, медицинска кал, лечебен торф\", каза още министър Ангелкова. Тя добави, че страната ни е втора в Европа по тези природни ресурси след Исландия. \"Най-горещият гейзер на континента се намира в нашия планински курорт Сапарева баня. Министерството на туризма работи по създаването на балнео- и СПА маршрути, до момента над 30 общини са проявили интерес към инициативата\", добави министър Ангелкова.\r\n Друга тема на разговора бе развитието на висококачествения туризъм в България. \"За насърчаване на сектора създадохме Карта на инвестиционните проекти, в която влизат 30 обекта. Активно промотираме тази карта пред чуждестранни вложители\", добави  министърът пред National Geographic. \r\n \"Страната ни е изключително спокойно място за почивка, климатът тук е здравословен, храната е качествена, естествена и вкусна. България може да предложи огромно разнообразие за всякакъв вид туризъм\", каза още министърът на туризма.", "date": "2018.01.18", "title": "Министър Николина Ангелкова пред National Geographic: България е с потенциал за СПА столица на Европа, европредседателството е шансът ни да я покажем"}
{"url": "http://www.focus-news.net/news/2018/01/18/2478651/dobrich-okolo-90-naseleni-mesta-v-oblastta-sa-bez-elektrozahranvane.html", "text": "32 машини работят по всички направления в областта, съобщиха от пресцентъра на Областна управа – Добрич. Пътищата са проходими при зимни условия. Затворени за движение са направленията Добрич - Варна и Добрич - Генерал Тошево - Кардам. Обстановката към този час по данни на оперативните дежурни е нормална. Всички пътища са проходими при зимни условия. Затворен за движение временно е само път II-29 Варна - Добрич поради снеговалеж, силен вятър и изтегляне на варирали тежкотоварни автомобили на територията на Областно пътно управление - Варна. Няма сигнали за възникнали проблеми от вредното въздействие на водите, вследствие на повишени водни нива във водните обекти на територията на областта. Около 90 населени места в областта са без електрозахранване, като най-много села без ток са в община Добричка – около 50. Електрозахранване няма в 21 села в община Генерал Тошево, 8 – в община Крушари, 5 – в община Каварна. Има села без ток и в общините Балчик и Шабла. Нарушено е водоподаването в цялата област, тъй като няма електрозахранване на помпените станции в областта. Снежната покривка е 6 см. Валежът продължава и се образуват навявания.", "date": "2018.01.18", "title": "Добрич: Около 90 населени места в областта са без електрозахранване"}
{"url": "http://www.focus-news.net/news/2018/01/18/2478652/delegatsiya-ot-evropeyskata-asotsiatsiya-na-operatorite-na-elektroprenosni-mrezhi-entso-e-poseti-balgariya-v-neposredstvenoto-nachalo-na-balgarskoto-predsedatelstvo-na-saveta-na-es.html", "text": "Екипът на Асоциацията се срещна със заместник-министъра на енергетиката на България Жечо Станков, изпълнителния директор на БЕХ Петьо Иванов и ръководството на Електроенергийния системен оператор. Това съобщиха от пресцентъра на Електроенергийния системен оператор. По време на работните срещи бяха обсъдени приоритетите в работата на ЕСО ЕАД, плановете за развитие на електропреносната мрежа на България, процесите по координирано изчисление и разпределение на междусистемните преносни способности и\r\nпредизвикателствата пред интегрирането на електроенергийните пазари в региона. \r\nИзпълнителният директор на Електроенергийния системен оператор Иван Йотов запозна ръководството на ENTSO-E с перспективите за реализиране на пазарно обединение на границите с Гърция и Румъния и подчерта за съществуването на някои технички проблеми, които не зависят от България, но се очаква да бъдат разрешени до 2 години. Акцентирана беше и необходимостта от въвеждане на изискванията на Европейското законодателство в страните от региона, които не са членки на ЕС, с което да бъде ускорен процесът по интегрирането на електроенергийните пазари в регион „Югоизточна Европа“\r\nС презентациите си специалистите от ЕСО запознаха експертите от ENTSO-E с българската ЕЕС, структура на генериращи мощности и източници на балансиране. По време на разговорите бяха посочени предприетите действия по реализиране на задълженията на страните членки, по прилагане на изискванията на Европейските регламенти, участието в съвместни проекти с оператори на преносни мрежи в региона, които ще гарантират сигурността на електроенергийния обмен, както и участието на експерти на ЕСО в работните  групи на ЕNTSO-E за разработване на изискванията за създаване на общи европейски платформи за обмен на балансиращи услуги.\r\nЕдин от основните приоритети на Българското председателство на Съвета на ЕС-  приобщаването на страните от Западните Балкани, беше коментиран в контекста на свързаността и сътрудничеството за координирани действия по интегриране на електроенергийните пазари.", "date": "2018.01.18", "title": "Делегация от Европейската асоциация на операторите на електропреносни мрежи – ENTSO-E посети България в непосредственото начало на Българското председателство на Съвета на ЕС"}
{"url": "http://www.focus-news.net/news/2018/01/18/2478653/sliven-ostaviha-v-aresta-mazha-prebil-18-godishno-momiche-v-tvarditsa.html", "text": "По искане на Окръжна прокуратура - Сливен, съдът „задържа под стража“ Милан Й. на 22 г., от Твърдица, съобщиха от пресцентъра на съда. Той е обвинен за това, че на 13 януари 2018 г. в Твърдица е направил опит умишлено да умъртви 18-годишно момиче, като деянието е извършено с особена жестокост. Според прокурора, налице е обосновано предположение, че Милан Й. е извършил престъплението, за което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Той мотивира тезата си с начина на извършване на престъплението, а така също и с обремененото му съдебно минало, което го характеризира като личност със завишена степен на обществена опасност.\r\nСъдът прие мотивите на прокурора и „задържа под стража“ Милан Й. Определението на Окръжен съд - Сливен може да бъде обжалвано пред Апелативен съд - Бургас. Сливен задържан съд опит за убийство побой мъж момиче", "date": "2018.01.18", "title": "Сливен: Оставиха в ареста мъжа, пребил 18-годишно момиче в Твърдица"}
{"url": "http://www.focus-news.net/news/2018/01/18/2478654/gabrovo-dve-vazrastni-zheni-sa-stanali-zhertvi-na-telefonni-izmamnitsi.html", "text": "Две възрастни жени от Габрово са станали жертви на телефонни измамници, съобщиха от ОД МВР – Габрово. На 17 януари в РУ - Габрово е получен сигнал от 83-годишная жена от Габрово, че същия ден е станала жертва на измама. По сценария „оказване на съдействие при провеждане на полицейска акция“, жената хвърлила през терасата на дома си плик с 650 евро, 50 лева и златен пръстен. По същата схема била измамена и 76-годишна жена от Габрово. Тя хвърлила през терасата плик с 500 лева. По случаите са образувани досъдебни производства.", "date": "2018.01.18", "title": "Габрово: Две възрастни жени са станали жертви на телефонни измамници"}
{"url": "http://www.focus-news.net/news/2018/01/18/2478655/veliko-tarnovo-klasicheskiyat-tants-fan-mo-shte-bade-predstaven-v-grada-po-sluchay-kitayskata-nova-godina.html", "text": "Касическият танц „Фън Мо“ ще бъде представен във Велико Търново по случай китайската Нова година. Това съобщи Нелина Църова, директор на Дирекция „Култура, туризъм и международни дейности“ в Община Велико Търново, предаде репортер на Радио „Фокус“ – Велико Търново. Събитието ще се проведе на 28 януари от 19.00 часа в Музикално-драматичен театър „Константин Кисимов“. То се организира от Община Велико Търново, Посолството на Китай в България, Китайския културен институт, Център „Конфуций“ във Велико Търново. Нелина Църова посочи, че танцът „Фън мо“ е вдъхновен от думите на Джан Йенюен от династия Танг (618-907) в произведението му “Записки за картините от всички династии”. Той пише: “Ако използвайки мастилото, художникът може да загатне за петте цвята, то той е схванал смисъла. Но ако умът му е съсредоточен само върху петте цвята, същността на нещата ще му убегне”. „Това е едно усещане за разгръщането на мастилото в пет цвята, сливането на границите между наситеното и бледото, разпръскването на уникалната естетика на света – всичко това се разкрива чрез размисъла, изобразен в движенията на танцьорите. Мастилото – вливащо се в оризовата хартия и разливащо се в тъмни и светли сенки, бидейки мокро или сухо, наситено или бледо – е метафора за тялото на танцьора в движение – вдишвайки и издишвайки, в движение или в покой, при отворени или затворени движения, тялото на танцьора подобно на мастилото се разгръща и променя. Така традиционните елементи като “дъх”, “високи обувки”, “коса”, “ръкави”, “меч”, “ветрило”, “чадър” танцът разрива емоции като “привързаност”, “хумор”, ”изисканост”, “обида от несправедливо обвинение”, “тъга”, “състояние на отдих” и “любов”. Това са емоции, присъщи на духовния свят, включват в себе си историческия и културен спомен, предават телесното наследство на традиционната китайска същност“, посочи Нелина Църова. Тя добави, че танцът се състои от 5 различни акта. Първият акт се нарича „Пробуждане“ – изначалното състояние на духа за навлизане в танца. Вторият акт се нарича „Плаване“ –ритъма на танца. Тук на сцената излизат високите обувки на танцьорите – синтез между движение и покой, със стъпки разкриващи нежни извивки, изпълнени с възвишеност и елегантност. Третият акт се нарича „Инстинкт“ – същността и душата на танца чрез диалога между Джон Йенюен и духа. Това е тъжният повей на водните ръкави. Тук се появява мечът, събраната на кок дълга коса, които разкриват традиционната китайска духовност. Четвъртия акт се нарича „Освобождение“ – израз на въображението в танца чрез трепета на копринената рокля. Петият заключителен акт се нарича „Форма и безформеност“ – артистичният замисъл в края на танц. Тук чрез преливането между черно и бяло, в движението на полите с волани, се разгръща идейната концепция за жизнеността, пораждаща вечността и празното пространство, оставено за въображението. „Танцьорите са изключително красиви. Танцът е невероятно красив и невероятно въздействащ“, добави Нелина Църова. Входът за представлението е свободен.\r\nНадежда КРЪСТЕВА", "date": "2018.01.18", "title": "Велико Търново: Класическият танц „Фън Мо“ ще бъде представен в града по случай китайската Нова година"}
{"url": "http://www.focus-news.net/news/2018/01/18/2478656/sliven-silniyat-vyatar-ostavi-bez-tok-sela-v-obshtina-tvarditsa.html", "text": "Силен вятър и множество паднали дървета по електропроводи са причина за прекъсвания в електрозахранването в някои райони. Основно засегнати са села в района на община Твърдица. Това съобщиха от електроразпределителната компания. Продължава работата на диспечерските центрове и аварийните екипи по отстраняването на повредите. Общо 76 екипа на дружеството са ангажирани с възстановителните дейности, които включват и физически обход в труднодостъпни райони.", "date": "2018.01.18", "title": "Сливен: Силният вятър остави без ток села в община Твърдица"}
{"url": "http://www.focus-news.net/news/2018/01/18/2478657/antimafioti-ot-gdbop-presyakoha-nezakonno-razprostranenie-na-roman-v-internet-prostranstvoto.html", "text": "Служители от сектор „Киберпрестъпност“ при Главна дирекция „Борба с организираната престъпност“  извършиха проверка по сигнал на български издател за нарушение на авторските му права чрез незаконно разпространение на книгата на Дан Браун „Произход“ посредством социалната мрежа „Фейсбук“. Това съобщиха от пресцентъра на МВР. \r\nВ хода на проверката е установено и документирано извършеното нарушение на правата на правоносителя, осъществено от потребители на социалната мрежа, като незаконното споделяне на романа е стартирало само няколко дни след издаването му в България. Част от потребителите са разпространили книгата срещу доказателство за участие в дарителски кампании. \r\nВ резултат на проведените действия от служители на ГДБОП споделянето е преустановено и нарушаването на правата на правоносителя е прекратено. Материалите по случая са изпратени на Министерство на културата за предприемане на административни мерки срещу лицата.", "date": "2018.01.18", "title": "Антимафиоти от ГДБОП пресякоха незаконно разпространение на роман в интернет пространството"}
{"url": "http://www.focus-news.net/news/2018/01/18/2478658/nad-18-000-dushi-shte-zapochnat-rabota-ot-natsionalniya-plan-za-deystvie-po-zaetostta-prez-2018-g.html", "text": "Над 18 000 безработни ще започнат работа по програми и мерки, предвидени в Националния план за действие по заетостта през 2018 г. Това съобщиха от правителствената информационна служба. Документът беше одобрен на днешното правителствено заседание. В него се предвижда над 10 600 души да бъдат включени в обучения, за да станат по-конкурентоспособни на пазара на труда. Финансирането на заложените дейности ще е в рамките на утвърдените средства за активна политика на пазара на труда – 73 млн. лв. \r\nОт 2018 г. се предвижда да се увеличи трудовото възнаграждение на наетите по плана безработни. Заплатите на младежите, включени в програма „Старт на кариерата“, ще се повишат от 550 лв. на 600 лв., на младежките медиатори към общините – от 580 лв. на 630 лв., а на психолозите и мениджърите на случай – от 600 лв. на 650 лв. Заплатите на ромските медиатори със средно образование ще се увеличат от 500 лв. на 550 лв., а на тези с висше образование – от 550 лв. на 600 лв. Средствата за подкрепена заетост на лица с трайни увреждания или други групи в неравностойно положение, наети на несубсидирани работни места, ще нараснат от 300 лв. на 500 лв.\r\nТрудовите възнаграждения на включените в субсидирана заетост ще бъдат съобразени с минималната работна заплата, която от началото на 2018 г. е 510 лева при пълен работен ден. Субсидираното трудово възнаграждение за един нает по всички мерки от плана по заетостта ще се увеличи от 300 лв. на 400 лв. При наемане на безработен с висше образование ще се субсидират 480 лв. и дължимите осигуровки. Останалата част от трудовото възнаграждение ще се осигурява от работодателя.\r\nПредвижда се мярката за насърчаване на работодателите да наемат продължително безработни да включва пълно финансиране на разходите за техните заплати и осигуровки. По регионалните програми за заетост на 28-те области се предвижда през 2018 г. работа да започнат 2000 безработни. По проект „Красива България“ ще се осигури заетост на 200 души.", "date": "2018.01.18", "title": "Над 18 000 души ще започнат работа от Националния план за действие по заетостта през 2018 г."}
{"url": "http://www.focus-news.net/news/2018/01/18/2478659/inzh-mariana-tsekova-zam-kmet-na-smolyan-nyama-mobilna-vrazka-s-osem-sela-v-obshtinata-ekipi-patuvat-za-otkasnatite-naseleni-mesta.html", "text": "Тази нощ получихме множество сигнали за паднали дървета в община Смолян. Това каза за Радио „Фокус“ – Смолян зам.-кметът инж. Мариана Цекова, която оглавява и Кризисния щаб за изпълнение на Общинския план за защита при бедствия. По думите ѝ за първи път в Смолян има толкова силни пориви на вятъра – над 65 км/ч. „През нощта голяма част от населените места в общината бяха без ток и това доведе и до невъзможност за работа на клетките на мобилните оператори и в момента с осем села нямаме връзка. Екипи на общината вече пътуват към селата Турян, Хасовица, Писаница, Левочево, Петково, Габрица, Черешово и други, за да се установи на място как са хората и имат ли нужда от помощ, за да се предприемат конкретни действия“, заяви инж. Цекова. Тя изрази надежда прогнозите на метеоролозите от НАО „Рожен“ да не се оправдаят и поривите на вятъра да не се усилят в следобедните часове.\r\nИнж. Цекова отбеляза, че има населени места със затворени пътища. Такива са пътят за Турян, пътят от Левочево – посока „Райковски ливади“, пътищата за Мугла и Габрица. „Екипи на ПБЗН, горските предприятия, доброволците и екипи на общината са на терен непрекъснато, за да разчистват пътищата. Падналите дървета са такива с мека дървесина и основно смърчове, които са с плитка коренова система. Причината е преовлажняването на почвата от проливния дъжд снощи, поривът на вятъра накланя дърветата и ги кърти с корените. Специалисти на Южно централно държавно горско предприятие и Регионалната дирекция по горите ни оказват съдействие. Благодарим и на всички граждани за съдействието.“, каза инж. Цекова. Тя уточни, че има места, на които не могат да влязат екипите, защото вятърът е много силен и няма как да се разчиства пътя.\r\nНели ГЕРГЬОВСКА", "date": "2018.01.18", "title": "Инж. Мариана Цекова, зам.-кмет на Смолян: Няма мобилна връзка с осем села в общината, екипи пътуват за откъснатите населени места"}
{"url": "http://www.focus-news.net/news/2018/01/18/2478660/razgrad-vazstanoveno-e-elektrichestvoto-vav-vsichki-naseleni-mesta-v-oblastta.html", "text": "Отстранени са авариите в електропреносната мрежа и към момента във всички населени места в област Разград има ток. Това съобщиха от пресцентъра на Областната администрация. По-рано през деня имаше повреди, заради които в пет села в община Лозница и за кратки периоди в селища в община Самуил нямаше електричество. По информация от Областния съвет по сигурност към Областна администрация - Разград пътищата в областта са проходими при зимни условия, няма затворени участъци.", "date": "2018.01.18", "title": "Разград: Възстановено е електричеството във всички населени места в областта"}
{"url": "http://www.focus-news.net/news/2018/01/18/2478661/boyko-penkov-e-opredelen-za-chlen-na-us-na-tsentara-za-otsenka-na-riska-po-hranitelnata-veriga.html", "text": "Правителството назначи заместник-министъра на здравеопазването д-р Бойко Пенков за член на Управителния съвет на Центъра за оценка на риска по хранителната верига. Той заема мястото на д-р Мирослав Ненков след промяната в ръководния състав на Министерството на здравеопазването. Това съобщиха от правителствената информационна служба. Управителният съвет на Центъра за оценка на риска по хранителната верига се състои от петима членове, които включват директора на центъра – проф. д-р Бойко Ликов, заместник-министрите на земеделието, храните и горите д-р Цветан Димитров и д-р Лозана Василева и заместник-министрите на здравеопазването д-р Бойко Пенков и Светлана Йорданова.\r\nЦентърът извършва научна оценка на риска по проблеми, които пряко или косвено засягат здравето на животните и растенията, растителните продукти и растителния репродуктивен материал, както и безопасността на храните и фуражите. Центърът изготвя научни становища до компетентните органи и институции, които са основа за вземане на решения по управлението на рисковете по хранителната верига.", "date": "2018.01.18", "title": "Бойко Пенков е определен за член на УС на Центъра за оценка на риска по хранителната верига"}
{"url": "http://www.focus-news.net/news/2018/01/18/2478662/plovdiv-istoricheskiyat-muzey-v-asenovgrad-shte-predstavi-chast-ot-nay-golyamata-kolektsiya-ot-dvizhimi-kulturni-tsennosti-svarzani-s-rusko-turskata-voyna-i-plevenskata-epopeya.html", "text": "Историческият музей в Асеновград ще представи част от най-голямата в страната колекция от движими културни ценности, свързани с Руско-турската война и Плевенската епопея. Това каза за Радио „Фокус“ – Пловдив Николета Тянчева от културната институция. По думите ѝ колекцията може да се види чрез изложбата „Нашето Освобождение“ на Регионален военноисторически музей – Плевен, която гостува в Асеновград по повод 140 години от Освобождението на града от турско робство. Експозицията ще се открие в 17.30 часа в залите на Исторически музей – Асеновград и ще може да се види до 30 март. „Изложбата представя една малка част от тази колекция – оригинални руски военни униформи, руско и трофейно турско оръжие, вещи от военния бит, ордени, медали и възпоменателни знаци, също безценни реликви от бойните полета при Плевен – лични вещи на загинали руски воини в боевете при Плевен 1877 година, сред които кръстове, икони, походни олтари  и други“, каза Николета Тянчева. Тя посочи, че част от изложбата са и произведения на изкуството, представящи легендарният генерал Гурко, командир на Западния отряд.\r\nТони МИХАЙЛОВ", "date": "2018.01.18", "title": "Пловдив: Историческият музей в Асеновград ще представи част от най-голямата колекция от движими културни ценности, свързани с Руско-турската война и Плевенската епопея"}
{"url": "http://www.focus-news.net/news/2018/01/18/2478663/evrodeputatat-eva-maydel-gerbenp-imame-istoricheski-shans-da-ustanovim-novi-otnosheniya-s-grazhdanite-na-es.html", "text": "Днес имаме исторически шанс да установим нови отношения с гражданите на ЕС. Европа трябва да защити най-важните ценности за своите граждани - свободата на движение, солидарността в политиката на сближаване и Икономическият съюз“, заяви българският евродепутат от ГЕРБ/ЕНП Ева Майдел по повод първото пленарно заседание относно бъдещето на Европа с участието на ирландският министър-председател Лио Вардакар. Това съобщиха от пресцентъра на ПП ГЕРБ.\r\nСпоред българския евродепутат, който е президент на Международното европейско движение, много европейци днес искат по-ангажиран ЕС в сфери като управлението на миграцията, сигурността и отбраната и дори социалната политика. „Дневният ред, който поставяме днес, е показател за каква Европа се стремим - Европа, която защитава, Европа, която предлага решения на своите граждани в необлагодетелстваните региони, Европа, която има ясни и единни правила за гражданите на трети страни. Европейският съюз създава стабилност за своите непосредствени съседи. Българското председателство поставя тези теми в контекста на дебата за бъдещето ан Европа в центъра на своите приоритети“, категорична бе Ева Майдел. \r\nЕва Майдел сподели, че е жизнено важно да съхраним вече изградените и утвърдени ценности. „Имаме нужда от Европа, която може да се промени и адаптира. Нивата на подкрепа за ЕС се върнаха към тези преди кризата. 57% от европейците днес подкрепят членството на страната им ЕС. 64% смятат, че членството в ЕС е от полза за тяхната страна“ .", "date": "2018.01.18", "title": "Евродепутатът Ева Майдел (ГЕРБ/ЕНП): Имаме исторически шанс да установим нови отношения с гражданите на ЕС"}
{"url": "http://www.focus-news.net/news/2018/01/18/2478664/ekathimerini-silen-vyatar-predizvika-problemi-v-severna-gartsiya.html", "text": "Силен вятър предизвика множество проблеми в северния пристанищен град на Гърция – Солун, както в центъра му, така и в района на летището, съобщава електронното издание Ekathimerini.\r\nДо 9 часа сутринта всички самолети на летище „Солун-Македония“ се движеха по разписание, но засилването на скоростта на вятъра по-късно доведе до отклонения и закъснения на полетите. \r\nВ централните части на града повреди в елетропроводите оставиха без ток редица квартали. Прекъсването на електричеството предизвика и транспортен хаос, след като светофарате в центъра загаснаха. \r\nПроблеми има и заради паднали дървета. \r\nМеждувременно в североизточната част на Егейско море ферибот е бил принуден да потърси убежище в залив заради силните ветрове. На борда му са пътували 45 пътници. Тереза Герова", "date": "2018.01.18", "title": "Ekathimerini: Силен вятър предизвика проблеми в Северна Гърция"}
{"url": "http://www.focus-news.net/news/2018/01/18/2478665/otchuzhdavat-se-imoti-za-izgrazhdane-na-obhodniya-pat-na-pomorie.html", "text": "Правителството отчужди имоти и части от имоти – частна собственост, необходими за изграждането на обходния път на Поморие. Терените се намират в землището на града. Това съобщиха от правителствената информационна служба. Финансирането на отчуждителната процедура се осигурява от Агенция „Пътна инфраструктура“.\r\nРешението на Министерския съвет може да бъде обжалвано по реда на АПК в 14-дневен срок от съобщаването му на заинтересованите лица.\r\nОт публична в частна държавна собственост беше променен статутът на имот в гр. Клисура. Това е ветеринарна лечебница от две сгради и прилежащ терен с площ 1,4 дка. Промяната в статута ще позволи извършването на разпоредителна сделка от Министерството на земеделието, храните и горите.", "date": "2018.01.18", "title": "Отчуждават се имоти за изграждане на обходния път на Поморие"}
{"url": "http://www.focus-news.net/news/2018/01/18/2478666/prokuror-ivanka-kotorova-e-opredelena-za-natsionalen-chlen-v-evroyust.html", "text": "Прокурорът от Върховната касационна прокуратура Иванка Которова е определена от правителството за национален член в Евроюст от страна на България. Това съобщиха от правителствената информационна служба. Помощник на националния член ще бъде прокурорът от Софийската градска прокуратура Димитър Хаджийски. Мандатът и на двамата е четири години, считано от 12 февруари 2018 г. Сега национален член в Евроюст е Камен Михов, чийто мандат изтича на същата дата.\r\nЕвроюст е специализирана структура на Европейския съюз със седалище в Хага. Създадена е като орган за засилване на борбата с тежката престъпност. Задачата й е да подкрепя и засилва координацията и сътрудничеството между националните органи за разследване и съдебно преследване на тежката престъпност, засягаща две или повече държави членки.", "date": "2018.01.18", "title": "Прокурор Иванка Которова е определена за национален член в Евроюст"}
{"url": "http://www.focus-news.net/news/2018/01/18/2478667/kosovo-otkriva-pochetno-konsulstvo-v-balgariya.html", "text": "Правителството даде съгласието си Република Косово да открие почетно консулство в България и да назначи Пламен Копчев за свой почетен консул. Това съобщиха от правителствената информационна служба. Пламен Копчев притежава богат професионален опит в областта на туризма, търговията с петролни продукти, както и в сферата на високите технологии. Член е на Управителния съвет на „Слънчев бряг“ АД и на Съюза на собствениците на хотели на к. к. „Слънчев бряг“. Има опит като административен ръководител от работата си в БДЖ.\r\nПолитическият диалог между България и Косово се развива все по-интензивно през последната половин година, което създава предпоставки за активизиране на двустранните икономически отношения в области като туризма, енергетиката, строителството, инфраструктурата, телекомуникациите, както и в сферата на културата. Откриването на почетно консулство на Република Косово у нас ще стимулира развитието на сътрудничеството в тези области.\r\nСедалището на почетния консул на Косово е град Несебър, а консулският му окръг обхваща територията на цялата страна.", "date": "2018.01.18", "title": "Косово открива почетно консулство в България"}
{"url": "http://www.focus-news.net/news/2018/01/18/2478668/utvardeno-e-balgaro-makedonskoto-sporazumenie-za-namalyavane-na-tarifite-za-rouming.html", "text": "Правителството утвърди подписания на 23 ноември 2017 г. в Струмица Меморандум за разбирателство между Министерството на транспорта, информационните технологии и съобщенията на Република България и Министерството на информационното общество и администрацията на Република Македония за намаляване на международните тарифи за роуминг за телекомуникационни услуги. Това съобщиха от правителствената информационна служба. Документът предвижда страните да насърчават мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите. В момента те са едни от най-високите в Европа – между 2,99 лв. и 6,99 лв. на минута и около 25 лв. на мегабайт.\r\nОтпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. Наред с политическата подкрепа за европейската интеграция на Западните Балкани, правителството е решено да подкрепи и редица практически решения, които да подпомогнат развитието на региона като общ пазар от 22 млн. души.", "date": "2018.01.18", "title": "Утвърдено е българо-македонското споразумение за намаляване на тарифите за роуминг"}
{"url": "http://www.focus-news.net/news/2018/01/18/2478669/vratsa-91-godishen-peshehodets-e-zaginal-sled-kato-e-blasnat-ot-lek-avtomobil-v-selo-selanovtsi.html", "text": "91-годишен пешеходец е загинал. след като е блъснат от лек автомобил в село Селановци. Това съобщиха от ОДМВР - Враца. На 17 януари 2018 г. около 07.15 часа на улица в село Селановци, лек автомобил „Мазда“, управляван от лице с инициали В.В. (на 56 г.) от същото село, блъснал 91-годишен пешеходец. Пешеходецът е транспортиран в МБАЛ - Враца, където по-късно е починал. Пробата за алкохол на водача е отрицателна. Образувано е досъдебно производство.", "date": "2018.01.18", "title": "Враца: 91-годишен пешеходец е загинал. след като е блъснат от лек автомобил в село Селановци"}
{"url": "http://www.focus-news.net/news/2018/01/18/2478670/15-darzhavi-ot-es-sazdavat-mnogonatsionalno-modulno-meditsinsko-formirovanie.html", "text": "Правителството одобри присъединяването на България към Програмно споразумение за многонационално модулно медицинско формирование. Документът ще бъде подписан също от Австрия, Белгия, Кипър, Чехия, Финландия, Германия, Гърция, Унгария, Италия, Холандия, Румъния, Словения, Испания и Швеция, както и от Европейската агенция по отбрана. Това съобщиха от правителствената информационна служба. Споразумението е част от инициативата на ЕС „Обединяване и споделяне“. Целта на проекта е да бъдат смекчени критичните военномедицински дефицити в държавите членки. Концепцията за многонационална медицинска поддръжка позволява дори и на страни с относително ограничени ресурси в тази сфера да участват в модулни медицински формирования чрез обединяване и споделяне на способности и по този начин да допринасят за предоставянето на възможно най-добрата медицинска помощ по време на мисии или операции в рамките на Общата политика за сигурност и отбрана на Европейския съюз.\r\nОт българска страна в проекта участва Военномедицинската академия.", "date": "2018.01.18", "title": "15 държави от ЕС създават многонационално модулно медицинско формирование"}
{"url": "http://www.focus-news.net/news/2018/01/18/2478671/balgariya-i-indiya-priemat-nova-programa-za-kulturen-i-obrazovatelen-obmen.html", "text": "Министерският съвет одобри проекта на междуправителствена програма на България и Индия за сътрудничество в областта на науката, образованието и културата в периода 2018-2020 г. С решението се осигурява продължаването на културния, образователния и научния обмен между двете страни. Това съобщиха от правителствената информационна служба. Програмата има за цел подпомагане на развитието на българистиката в Индия, както и на индологията в България чрез осигуряване на лектори за висши училища и от двете страни. Тя ще допринесе и за взаимното популяризиране на културата и изкуството на България и Индия чрез разширяване на контактите между заинтересованите институции. Предвижда се възможност за организиране на художествени изложби, размяна на изпълнителски групи, обмен на специалисти в научната област и в областта на управление на културата, популяризиране на българското кино в Индия.", "date": "2018.01.18", "title": "България и Индия приемат нова програма за културен и образователен обмен"}
{"url": "http://www.focus-news.net/news/2018/01/18/2478672/afp-buri-predizvikaha-transporten-haos-v-niderlandiya-anulirani-sa-vsichki-poleti-ot-letishte-shiphol.html", "text": "Тежки бури удариха Нидерландия в четвъртък, в резултат на което всички полети от и до амстердамското летище „Схипхол“ бяха анулирани, предава AFP.\r\nСъгласно разпространената информация, скоростта на ветровете в страната достигнат до 140 километра в час. \r\n„Поради тежките метеорологични условия целият въздушен трафик е спрян до по-нататъшно предизвестие\", се казва в съобщение от летището, което е едно от най-натоварените в Европа.\r\nСъобщението бе разпространено, след като малко по-рано в четвъртък Националната метеорологична служба издаде червен предупредителен код за голяма част от страната. Тереза Герова", "date": "2018.01.18", "title": "AFP: Бури предизвикаха транспортен хаос в Нидерландия, анулирани са всички полети от летище „Схипхол“"}
{"url": "http://www.focus-news.net/news/2018/01/18/2478673/blagoevgrad-okrazhnata-prokuratura-predade-na-sad-28-godishen-mazh-za-nanesen-poboy-nad-vazrasten-mazh-dovel-do-smartta-mu.html", "text": "Окръжна прокуратура – Благоевград внесе за разглеждане в съда обвинителен акт срещу И. Пиринлиев (на 28 години) за нанесен побой над възрастен мъж, довел до смъртта му. Това съобщиха от пресцентъра на Апелативна прокуратура - София. На 28 април 2017 г. обвиняемият Пиринлиев заедно с негови приятели гледал състезанието „Млад огнеборец“ на стадиона гр. Гоце Делчев. След приключване на събитието, с управлявания от него лек автомобил „Део“, тръгнали към центъра на града. Около 11.30 часа наближили магазин „Валан“, където обвиняемият искал да остави колата на паркинга на търговския обект. В този момент към магазина пеш идвал И. Ш. (на 68 години). Пиринлиев го видял и подал звуков сигнал. Възрастният пешеходец се обърнал, забелязал движещия се лек автомобил, забавил ход, отдръпнал се назад и отправил реплика към водача му – „…какво си се разсвирил“. Подразнен от реакцията му, Пиринлиев го напсувал, след което продължил шофирането и спрял на паркинга. И.Ш. тръгнал към мястото, където обвиняемият спрял автомобила, застанал до вратата на шофьора и заявил „… ти какъв си бе, мухльо, че ме псуваш…“ Той хванал Пиринлиев за тениската и започнал да го дърпа, при което дрехата се скъсала. След тези действия възрастният мъж напсувал шофьора на автомобила. Това ядосало Пиринлиев, той слязъл от колата и се нахвърлил върху И.Ш. с юмруци. Нанесъл му силни удари в областта на главата и лицето, от които той паднал на земята и си ударил главата. Пострадалият лежал безпомощно по гръб на асфалта, по главата и ушите му имало кръв, а лявото му око било подуто. Обвиняемият се изплашил, взел шише с минерална вода от автомобила и го напръскал по лицето, за да се свести. Повдигнал главата му, за да промие раната и го обърнал настрани, за да не си глътне езика. Пътуващите с обвиняемия в автомобила подали сигнал за инцидента на телефонен номер за спешни повиквания 112. Пострадалият бил транспортиран от медицински екип до МБАЛ гр. Гоце Делчев, а от там по спешност в болнично заведение в гр. София, където бил веднага опериран. След продължилото 46 дни интензивно лечение възрастният мъж починал. \r\nСпоред експертното заключение, между получените травматични увреждания и настъпилата смърт на И.Ш. има пряка причинно-следствена връзка. Предстои да започне съдебен процес срещу И. Пиринлиев, обвинен в умишлено нанесена тежка телесна повреда, причинила смърт на възрастен мъж.", "date": "2018.01.18", "title": "Благоевград: Окръжната прокуратура предаде на съд 28-годишен мъж за нанесен побой над възрастен мъж, довел до смъртта му"}
{"url": "http://www.focus-news.net/news/2018/01/18/2478674/odobrena-e-balgarskata-pozitsiya-za-zasedanie-na-ekofin.html", "text": "Правителството одобри позицията на страната ни за заседанието на Съвета на Европейския съюз по икономически и финансови въпроси, което ще се проведе на 23 януари в Брюксел. На него Българското председателство ще представи работната си програма, а Комисията – приетия на 6 декември м. г. пакет по задълбочаване на Икономическия и паричен съюз, по който ще се проведе дебат. Това съобщиха от правителствената информационна служба. В рамките на дневния ред предстои да бъдат одобрени заключения на Съвета във връзка с Европейския семестър за 2018 г. и да се приеме препоръка по отношение на икономическата политика на еврозоната. Предвидена е и дискусия за прилагането на плана за действие за справяне с необслужваните кредити в Европа.\r\nМинистерският съвет се запозна и с резултатите от проведени в Брюксел четири заседания на Съвета на ЕС.\r\nСъветът по конкурентоспособност (вътрешен пазар, индустрия, научни изследвания и космическо пространство) заседава на 30 ноември и 1 декември. Министрите на икономиката от държавите членки приеха общ подход по предложението за създаване на единен цифров портал за предоставяне на информация, като основа за водене на преговори с Европейския парламент. Предложението е важна стъпка към цифровизацията на услугите в публичния сектор и изграждането на цифрова Европа. Министрите обсъдиха и какви да бъдат средносрочните и дългосрочните цели на индустриалната политика на ЕС. Приоритетите, които ще бъдат заложени в стратегията, са: насърчаване на цифровизацията и въвеждането на иновации в предприятията, подобряване на бизнес средата за малките и средните предприятия, разширяване присъствието на европейски предприятия на международните пазари, определяне на измерима цел от над 20% цял на индустрията от БВП на ЕС в новата индустриална стратегия и др. Съветът обсъди също бъдещите действия по отношение на Програмата на ЕС за космическо пространство.\r\nВ рамките на Съвета ЕКОФИН, проведен на 5 декември, беше обсъден пакетът за укрепване на Банковия съюз. Комисията представи законодателно предложение по темата за административно сътрудничество при ДДС. Приети бяха и Заключения на Съвета относно данъчното облагане на печалбите от цифровата икономика и относно списъка на ЕС на юрисдикциите, неоказващи съдействие за данъчни цели.\r\nСъветът „Правосъдие и вътрешни работи“, проведен на 7 декември във формат „Вътрешни работи“, обсъди регламента за eu-LISA (Европейската агенция за оперативното управление на широкомащабни информационни системи), оперативната съвместимост на информационните системи на ЕС, реформата в областта на убежището, противодействието на радикализацията, вкл. в Интернет, както и сътрудничеството между мисиите по линия на Общата политика за сигурност и отбрана и агенциите по линия на ПВР.\r\nНа заседанието на Съвета по земеделие и рибарство, проведено на 11 и 12 декември, Комисията представи своето Съобщение относно бъдещето на прехраната и земеделието, в което се очертават насоките на визията й за бъдещата обща селскостопанска политика след 2020 г. Министрите се съгласиха като цяло, че основните характеристики и стълбовата структура на ОСП трябва да бъдат запазени. Те подчертаха значението на адекватното финансиране на ОСП от бюджета на ЕС и потвърдиха необходимостта от продължаване на директните плащания. Министрите се противопоставиха на идеята за съфинансиране на Първи стълб (Обща организация на пазарите на селскостопански продукти) с цел гарантиране на равни условия.", "date": "2018.01.18", "title": "Одобрена е българската позиция за заседание на ЕКОФИН"}
{"url": "http://www.focus-news.net/news/2018/01/18/2478675/opasno-vreme-bedstveno-polozhenie-v-smolyan-uslozhnena-obstanovka-v-karlovo-i-dobrich-obzor-ii.html", "text": "Жълт код за силен вятър е в сила за цялата страна. Очаква се северозападният вятър да бъде със средна скорост 14-19 м/с и пориви до 24 м/с. Властите съветват хората да бъдат внимателни за летящи във въздуха предмети. Възможни локални нарушения на обичайните дейности на открито. Силният вятър доведе до усложнена обстановка в различни части на страната. \r\nВследствие на бурния вятър  в Община Смолян тази сутрин е обявено бедствено положение, заради  затворени пътища в резултат на изкоренени и паднали дървета и прекъснато електрозахранване, които са наложили провеждане на спасителни и неотложни аварийно-възстановителни действия. Над 20 са сигналите за паднали дървета заради силния вятър. Община Смолян предупреждава гражданите да не излизат извън домовете си между 12.00 и 14.00 часа, защото се очаква порива на вятъра да е най-силен - 65 км/час. Директорите на учебните заведения са предупредени да не пускат децата навън. Без ток са Турян, Станевска махала, Река, Требище, цялото Арденско корито, Момчиловци, Соколовци и Тикале, Търън. Затворени за движение са пътищата за Мугла, Турян, Габрица и Левочево. В някои населени места и клетките за мобилни телефони не функционират и е трудна връзката с кметовете.  Екипи на общината са се отправили към селата Турян, Хасовица, Писаница, Левочево, Петково, Габрица, Черешово и други, за да се установи на място как са хората и имат ли нужда от помощ, Където е безопасно и възможно се провеждат спасителни и неотложни аварийно-възстановителни работи. Има много повредени покриви. Изкоренените дърветата са затворили пътищата. Кризисния щаб в Община Смолян работи на непрекъснат режим. Доброволците от община Смолян са на терен.\r\nОколо 90 населени места в област Добрич са без електрозахранване. 32 машини работят по всички направления в областта. Затворени за движение са направленията Добрич-Варна и Добрич-Генерал Тошево-Кардам. Затворен за движение временно е път II-29 Варна - Добрич поради снеговалеж, силен вятър и изтегляне на варирали тежкотоварни автомобили на територията на Областно пътно управление Варна.  Няма сигнали за възникнали проблеми от вредното въздействие на водите, вследствие на повишени водни нива във водните обекти на територията на областта. Без ток са 50 села в община Добричка. Електрозахранване няма в 21 села в община Генерал Тошево, 8 – в община Крушари, 5 – в община Каварна. Има села без ток и в общините Балчик и Шабла. Нарушено е водоподаването в цялата област, тъй като няма електрозахранване на помпените станции в областта. \r\nНад 13 сигнала за паднали дървета са постъпили в Пожарната в Пловдив заради бурния вятър. Изключително тежка е и обстановката в община Карлово, като и там може да бъде обявено частично бедствено положение. Нанесени са множество материални щети. Без електрозахранване е Клисура и квартал „Сущица“ в град Карлово. Поддържа се непрекъсната връзка с електроразпределителното дружество за максимално бързото отстраняване на щетите.  Обявен е и неучебен ден за училището и детската градина в Клисура. Жителите на карловското село Розино са без ток и вода. Часовете в училището са били намалени, а детската градина е била затворена. \r\nСилният вятър на територията на община Враца причини аварии на електропреносната мрежа и остави част от селата без ток. В момента без ел. захранване са селата Вировско и Мало Пещене, както и квартали в селата Девене, Три кладенци и Челопек. Проблеми с уличното осветление има в населените места Згориград, Лиляче, Мраморен, Оходен, Чирен. Подаден е сигнал за паднало дърво в детската градина в село Згориград. Няма нанесени щети, а мястото ще бъде почистено. Заледени пътни участъци има в село Голямо Пещене, където кметът е започнал опесъчаване на уличната мрежа.\r\nНяколко села от област Габрово са без електрозахранване заради авария на далекопровод. Без ток са селата в посока Междене, Велковци и Лесичарка. Поради частична авария на друг далекопровод, без ток електрозахранване са част от селата в кметство Балани. Екипите на електроразпределителното дружество работят по отстраняване на авариите. Снежната покривка в градската част на Габрово е от 5 до 10 см, по високите части на общината достига до 20 см и има навявания. Обработва се градската пътна мрежа и се почистват пътните участъци в към селата с цялата налична техника. Пътищата за Севлиево, Трявна, Дряново се почистват и са проходими при зимни условия. Част от междуградските автобусни линии се изпълняват със закъснения.\r\nВ област Стара Загора без ток е град Шипка, затворени са входно – изходните пътни артерии в града поради силен вятър и снегонавявания. \r\nЗаради авария е прекъснато топлоподаването към всички абонати в Разград.  Създадена е организация за работа на ремонтните екипи до възстановяване на топлоснабдяването.\r\nФерибот Свищов – Зимнич временно не работи заради силния вятър. Курсовете на съоръжението са преустановени от тази сутрин. Няма образувала се колона от тежкотоварни превозни средства. \r\nИзключително лоши са условията за туризъм в планините. Лифтовите съоръжения в Банско и на Витоша не работят поради ураганен вятър. Въпреки това обстановката в град Банско е нормална и няма данни за възникнали проблеми заради силен вятър.\r\nСилният вятър и валежите от сняг усложниха пътната обстановка в страната. Близо 500 машини са обработвали през нощта пътните настилки по републиканската мрежа. През деня работата на снегопочистващата техника продължава, за да се осигури проходимостта на пътищата при зимни условия. Снеговалеж и силен вятър има в момента в областите Варна, Добрич, Търговище, Габрово, Кюстендил и Пазарджик. Настилките се обработват непрекъснато, но заради ниските температури и силния вятър е възможно да има хлъзгавост и снегонавявания на платното и шофьорите трябва да карат внимателно. Поради обилен снеговалеж и силен вятър временно е ограничено движението по път II-29 Варна - Добрич и път III-2902 Кичево - Аксаковска панорама, както и по път I-5 Казанлък – Шипка като трафикът е насочен по обходен маршрут: път I-6 Казанлък - Дунавци - път III-5601 Дунавци – Шейново – Шипка. Ограничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица. Затворен за всички видове моторни превозни средства е Троянският проход.  Без ограничения е преминаването през проходите „Айтоски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”. Целогодишно забранено за МПС над 3,5 тона е преминаването през „Дюлински” и „Пампорово”, а на товарни автомобили над 10 тона през „Вратник” и „Твърдишки“. Забранено за МПС над 12 тона е преминаването през проходите „Петрохан“, „Котленски“ и „Шипка”.", "date": "2018.01.18", "title": "Опасно време: бедствено положение в Смолян, усложнена обстановка в Карлово и Добрич  (ОБЗОР-II)"}
{"url": "http://www.focus-news.net/news/2018/01/18/2478676/v-galeriya-sredets-na-ministerstvo-na-kulturata-shte-se-provede-preskonferentsiya-vav-vrazka-s-mezhdunarodniya-festival-na-maskaradnite-igri-surva.html", "text": "На 19 януари от 10.30 часа в галерия \"Средец\" на Министерство на културата ще се проведе пресконференция във връзка с предстоящия 27-и Международен фестивал на маскарадните игри \"Сурва\" 2018 г. Това съобщиха от пресцентъра на Община Перник. В пресконференцията се предвижда да вземат участие: зам.-министърът на културата Амелия Гешева, кметът на Община Перник д-р Вяра Церовска и зам.-кметовете Севделина Ковачева, Владислав Караилиев, Денислав Захариев, Йордан Павлов, директорът на Регионалния исторически музей Венцислава Крумова и представители на Отдел \"Култура\" от Община Перник. Освен подробна информация за мащабното събитие, ще бъде представена и пълната програма с изявите и инициативите, включени в предстоящия фестивал.\r\nГрупа от 15 сурвакари от с. Дивотино, община Перник, ще запознаят присъстващите с традиционния пернишки обичай Сурва.\r\nПразникът, който е в основата на фестивала, е част от нематериалното културно наследство на ЮНЕСКО.\r\n27-ят Международен фестивал на маскарадните игри \"Сурва\" ще се проведе под патронажа на министъра на културата Боил Банов, на 26, 27 и 28 януари в Европейската столица на сурвакарските игри - Перник. Събитието се очертава като най- мащабното от всички издания до сега със 7 477 участници. Освен от Перник и страната във фестивала са заявили присъствие и 17 групи от чужбина.", "date": "2018.01.18", "title": "В галерия \"Средец\" на Министерство на културата ще се проведе пресконференция във връзка с Международния фестивал на маскарадните игри \"Сурва\""}
{"url": "http://www.focus-news.net/news/2018/01/18/2478677/v-obshtina-garmen-shte-badat-prouchvani-vazmozhnostite-za-dobiv-na-skalnooblitsovachni-materiali.html", "text": "Правителството одобри издаването на разрешени на ЕТ „Ясен Райков-2012“ за проучване на скалнооблицовъчни материали в площта „Симона“. Теренът се намира в землищата на селата Хвостяне и Долно Дряново в община Гърмен. Това съобщиха от правителствената информационна служба. Проучвателните дейности ще се осъществяват 18 месеца, като инвестициите ще са близо 27 хил. лв. Проучването ще се извършва за сметка на титуляра на разрешението и при спазване на всички ограничения, наложени от законодателството. Той ще заплати нормативно определената такса за площ, а за обезпечаване на задълженията по опазване на околната среда и земите ще представи банкова гаранция, валидна за целия срок на договора.", "date": "2018.01.18", "title": "В община Гърмен ще бъдат проучвани възможностите за добив на скалнооблицовъчни материали"}
{"url": "http://www.focus-news.net/news/2018/01/18/2478678/pretsizirat-se-tekstove-v-zakona-za-podpomagane-na-zemedelskite-proizvoditeli.html", "text": "Правителството одобри проект за изменения в Закона за подпомагане на земеделските производители и предлага на Народното събрание да го приеме. Това съобщиха от правителствената информационна служба. Промените прецизират текстове в Закона, които се отнасят до подаването на общо заявление за подпомагане. Включва се разпоредба за извършване на проверки от страна на Държавен фонд „Земеделие“ – Разплащателна агенция за изкуствено създадени условия за подпомагане от страна на бенефициентите по всички схеми за подпомагане.\r\nС промените се гарантира и по-голям достъп до предоставената обществена информация, като се предвижда заповедта на министъра на земеделието, храните и горите за одобряване на окончателния слой „Площи, допустими за подпомагане“ да бъде публикувана, освен на официалния сайт на Министерството на земеделието, храните и горите, и в „Държавен вестник“.", "date": "2018.01.18", "title": "Прецизират се текстове в Закона за подпомагане на земеделските производители"}
{"url": "http://www.focus-news.net/news/2018/01/18/2478679/promeni-v-zakona-za-selskostopanskata-akademiya-tselyat-po-dobra-vrazka-s-biznesa-i-potrebitelite-na-nauchno-prilozhni-produkti.html", "text": "Правителството одобри промени в Закона за Селскостопанската академия и предлага на Народното събрание да ги приеме. Това съобщиха от правителствената информационна служба. Тяхната цел е да се постигне по-добра връзка на работата на ССА с бизнеса и потребителите на научно-приложни продукти.\r\nСъгласно предлаганите изменения, представители на браншови организации ще участват в Управителния съвет на ССА, както и в координационните съвети на центровете за изследвания и иновации. Разписан е специален ред за осъществяване на взаимодействие с бизнеса при изпълнение на научни и научно-приложни проекти. \r\nС промените се цели и въвеждане на финансова самостоятелност при управлението на паричните средства, определяне на параметрите на изразходване на средствата, създаване на иновационни центрове и оптимизиране на структурата на Академията. Предвижда се значително увеличение на собствените приходи, с което ще се оптимизира и стабилизира научната, научно-приложната и експериментално-производствената дейности, както и ще се осигурят допълнителни работни места. Възможността да се получава възнаграждение, базирано на положения труд, ще доведе до по-висока активност на работещите в системата на Селскостопанската академия. Финансовата промяна предполага по-добра мотивация за работа на служителите и за създаване на качествен продукт.\r\nЗаложено е част от опитните станции, които са държавни предприятия, да станат структурни звена на институти, други, които са уникални по своята същност, да се превърнат в научни центрове, а тези, които се занимават основно със земеделие, да бъдат обединени в едно държавно предприятие чрез сливане. По този начин ще се повиши възможността им за участие в програми за модернизиране и развитие като демонстрационни и образователни структури на институтите.", "date": "2018.01.18", "title": "Промени в Закона за Селскостопанската академия целят по-добра връзка с бизнеса и потребителите на научно-приложни продукти"}
{"url": "http://www.focus-news.net/news/2018/01/18/2478680/pregled-na-mezhdunarodnite-novini-do-13-chasa-agentsiya-fokus.html", "text": "Водещи политици на Европейския съюз ще настояват за организиране на среща с държавния глава на Турция Реджеп Тайип Ердоган през месец март, съобщава германският национален ежедневник Die Zeit.\r\nПланираната среща ще бъде пореден опит за подобряване на отношенията между Общността и Турция, се казва в медийни доклади, базирани на източници от дипломатическите кръгове в Брюксел. Първи по темата публикува материал вестник Die Welt.\r\nСъгласно разпространената информация, на срещата може да присъстват председателят на Европейската комисия Жан-Клод Юнкер, председателят на Европейския съвет Доналд Туск, председателят на Европейския парламент Антонио Таяни и министър-председателят на България Бойко Борисов, чиято страна председателства Съвета на ЕС до средата на годината.\r\nПоследните разговори между лидерите на ЕС и Ердоган бяха проведени през май 2017 г. в кулоарите на срещата на върха на НАТО в Брюксел. Поради тази причина през март Брюксел иска да обсъди с лидера на Анкара теми с общ интерес като борбата срещу международния тероризъм, миграционната политика, енергийните въпроси и обмен на студенти по програмата „Еразъм“. Така ще бъде направена проверка на това дали е възможно конструктивно сътрудничество с Анкара в изброените по-горе области. \r\nПредставители на турското правителство обаче няма да бъдат допуснати да присъстват на срещата на върха за Западните Балкани, която ще се проведе през май в София. „За разлика от страните от Западните Балкани, ние не искаме да свързваме Турция понастоящем с въпроса за разширяването на ЕС\", обясни дипломат от ЕС.\r\nСлед година на конфликт с ЕС, Турция се опитва да нормализира отношенията с основните си търговски партньори в Европа. В началото на януари Ердоган посети Париж, а един ден по-късно, турският външен министър Мевлют Чавушоглу посети германския си колега Зигмар Габриел в родния му Гослар.\r\n*** В четвъртък, 18 януари, министърът на външните работи на Австрия д-р Карин Кнайсл пристига на посещение в България, където ще проведе среща с първия дипломат на София – Екатерина Захариева, отбелязва вестник Die Kleine Zeitung.\r\nДвете ще обсъдят преди всичко председателството на Съвета на Европейския съюз, което България пое в началото на годината, а в средата ще го предаде на Австрия. В дневния ред на разговорите обаче ще бъде включена и темата за миграцията, поясниха от Виена. В това отношение България и Австрия демонстрират единна позиция – те настояват за по-добра защита на външните граници на Общността и управление на миграционните потоци. \r\nСпоред външнополитическото ведомство в София ще бъде обсъдена и интеграцията на страните от Западните Балкани (Сърбия, Черна гора, Македония, Босна и Херцеговина, Албания и Косово), Брекзит, кохезионната политика и финансовата рамка на ЕС. \r\nТова е третото задгранично пътуване на новия австрийски външен министър. След назначаването си на поста тя посети Словакия и Италия.\r\n*** В четвъртък, 18 януари, турската армия заповяда на войските на границата със Сирия в южната част на страната да засилят мерките за сигурност до „най-високото ниво\" преди евентуална военна операция в Африн.\r\nСлед заседание на Съвета за национална сигурност, ръководено от турския президент Реджеп Тайип Ердоган, в официално изявление бе посочено, че Анкара ще предприеме сериозни предпазни мерки срещу спорните кюрдски милиции, подкрепяни от САЩ, които действат в близост до границите й.  \r\n„Турция няма да позволи формирането на терористична армия по нейните граници, нито ще приеме терористичен коридор близо до себе си. Ще бъдат предприети всички възможни предпазни мерки, необходими за предотвратяване на такъв развой“, се казва в изявлението след срещата, проведена в сряда.\r\nМеждувременно, използвайки артилерийски огън, турските въоръжени сили реагираха на нападенията на кюрдската милиция в северната част на Сирия в ранната сутрин на деня, съобщи държавната агенция Anadolu Agency, цитирайки източници на място.\r\n*** Тежки бури удариха Нидерландия в четвъртък, в резултат на което всички полети от и до амстердамското летище „Схипхол“ бяха анулирани.\r\nСъгласно разпространената информация, скоростта на ветровете в страната достигнат до 140 километра в час. \r\n„Поради тежките метеорологични условия целият въздушен трафик е спрян до по-нататъшно предизвестие\", се казва в съобщение от летището, което е едно от най-натоварените в Европа.\r\nСъобщението бе разпространено, след като малко по-рано в четвъртък Националната метеорологична служба издаде червен предупредителен код за голяма част от страната.\r\n*** Заради бурята „Фридерике“, която връхлетя части от Германия с ураганни пориви на вятъра, във федерална провинция Северен Рейн-Вестфалия бе изцяло спряно движението на железопътния транспорт, става ясно от съобщение от националния превозвач „Дойче Бан“. \r\nПо-рано германската метеорологична служба предупреди гражданите, че редица части на страната ще бъдат ударени от бурата „Фридерике“ с пориви на вятъра, достигащи скорост до 115 км/ч, а по високите надморски височини те ще бъдат дори още по-силни – дори от 160 км/ч.\r\n„Фридерике“ се движи от федерална провинция Северен Рейн-Вестфалия и югозападната част на Долна Саксония към югоизточната част на Германия. Издадени са предупредителни кодове за големи части от Хесен, Саксония, Саксония-Анхалт, Тюрингия, Североизточна Бавария, за югозападната част от Бранденбург и за високите части на планината Шварцвалд.\r\nВ редица населени места бяха отменени училищните занятия. Министерството на образованието в Берлин вече издаде разрешение на училищните власти в отделните провинции сами да преценяват дали децата да влизат в час. Същевременно метеоролозите препоръчаха в регионите, в които бурята бушува, да се избягва престоят на открито заради опасност от изкоренени дървета, падащи керемиди и повреди в електропроводите.\r\n*** Великобритания ще плати допълнителни 44,5 милиона паунда (около 50 милиона евро), за да бъде засилена сигурността около френския град Кале. Това съобщиха от Лондон в навечерието на визитата на държавния глава на Франция Еманюел Макрон в страната.\r\nСредствата се отпускат с цел „да инвестираме и да подобрим сигурността на британската граница\", заяви говорител на правителството в Лондон.\r\n*** Лидерът на Гражданското движение на косовските сърби „Свобода, демокрация, справедливост“ (СДП) Оливер Иванович ще бъде погребан в четвъртък, 18 януари.\r\nТленните останки на сръбския политик ще бъдат положени в Алеята на почетните граждани на Новото гробище в сръбската столица Белград. Погребението ще започне в 12.30 часа (местно време). \r\nОстанките на Оливер Иванович бяха транспортирани в Белград в сряда, след като в Косовска Митровица се простиха с политика, убит при стрелба от преминаващ автомобил.\r\n***", "date": "2018.01.18", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/18/2478681/gabrovo-vazstanoveno-e-elektrozahranvaneto-kam-gabrovskite-sela-v-posoka-mezhdene.html", "text": "Възстановено е електрозахранването към габровските села в посока Междене. Без ток остава село Узуните. Това съобщиха за Радио „Фокус“ – Велико Търново от Община Габрово. Все още без електрозахранване са и селата Потока, Генчевци и Фърговци. Продължава обработката на градската пътна мрежа в Габрово, почистват се и пътните участъци към селата с цялата налична техника. Ограничено е движението в посока Габрово по път I-5 Казанлък – Габрово през проход Шипка поради снеговалеж и снегонавяване.\r\nНадежда КРЪСТЕВА", "date": "2018.01.18", "title": "Габрово: Възстановено е електрозахранването към габровските села в посока Междене"}
{"url": "http://www.focus-news.net/news/2018/01/18/2478682/sluzhitel-na-patna-politsiya-e-spryal-mototsikletist-dvizhil-se-v-troyan-bez-registratsionni-tabeli-i-kaska.html", "text": "Служител на „Пътна полиция“ е спрял мотоциклетист, движил се в Троян без регистрационни табели и каска. Това съобщиха от пресцентъра на МВР. В сряда към 15.48 часа на улица в гр. Троян униформен служител на „Пътна полиция“ в ГД „Национална полиция“, командирован в града, забелязал мотоциклетист, движещ се без регистрационни табели и без каска. Полицаят последвал нарушителя със служебния автомобил. При първото спиране на мотоциклетиста на знак „Стоп“ на ул. „Незабравка“ униформеният се изравнил с него и с ръка му подал сигнал да отбие на ул. „Раковски“. Служителят се е легитимирал и му поискал документите. При последвалото обяснение, че няма такива, униформеният е сигнализирал на своите колеги от Троян чрез тел. 112, които дошли на място и поели случая. В резултат на това на мотоциклетиста е съставен акт и е образувано бързо производство по чл. 345, ал. 2 от НК.\r\nГД „Национална полиция“ уточнява, че според закона, служителят на „Пътна полиция“- ГД „Национална полиция“ е имал право да се намеси, след като е видял, че се извършва престъпление и в това отношение не е превишил правата си, а е действал съвестно. Според чл. 345, ал 1 от НК, „Който си служи с табела с регистрационен номер, издадена за друго моторно превозно средство, или с табела, неиздадена от съответните органи, се наказва с лишаване от свобода до една година или с глоба от петстотин до хиляда лева“. Същото наказание се налага и на онзи, който управлява моторно превозно средство, което не е регистрирано по надлежния ред (НК, чл. 345, ал. 2).", "date": "2018.01.18", "title": "Служител на „Пътна полиция“ е спрял мотоциклетист, движил се в Троян без регистрационни табели и каска"}
{"url": "http://www.focus-news.net/news/2018/01/18/2478683/ministarat-na-vatreshnite-raboti-valentin-radev-zaminava-na-rabotno-poseshtenie-v-gartsiya-na-19-yanuari.html", "text": "Министърът на вътрешните работи Валентин Радев заминава на работно посещение в Гърция. Това съобщиха от пресцентъра на МВР. Посещението е по покана на гръцкия министър по миграционната политика  Йоанис Музалас. Програмата на 19 януари предвижда и среща с комисаря по миграция, вътрешни работи и гражданство Димитрис Аврамопулос.\r\nЦелта на посещението е запознаване на Българското председателство на Съвета на ЕС с актуалната миграционна ситуация в Гърция и обсъждане на актуални въпроси от дневния ред на Съвета в областта на управлението на миграцията.", "date": "2018.01.18", "title": "Министърът на вътрешните работи Валентин Радев заминава на работно посещение в Гърция на 19 януари"}
{"url": "http://www.focus-news.net/news/2018/01/18/2478684/momchil-nikolov-obshtina-smolyan-nyakolko-detski-gradini-i-uchilishta-v-selata-v-obshtinata-sa-zatvoreni-zaradi-lipsa-na-elektrozahranvane.html", "text": "Няколко детски градини и училища в селата в община Смолян са затворени заради липса на електрозахранване. Това каза за Радио „Фокус“ – Смолян секретарят на Общината Момчил Николов. „Няма ток във всички села то Ардинското корито. Затова училището в Смилян и детската градина са затворени. В селата Арда и Търън училищата  и детските градини се отопляват на твърдо гориво и затова работят. В Момчиловци е затворено училището и детската градина, както и полудневните групи, които са към детската градина в селата Виево и Кутела. В село Река полудневната детска градина също е затворена“, поясни Николов. Той увери, че са в постоянна връзка с директорите на учебните заведения и те са инструктирани да не пускат децата извън сградите на училищата. Сградите са отоплени, въпреки че на моменти тока спира, но отоплителните инсталации са заработили рано сутринта, така че няма проблем, допълни Николов. Той добави, че има паднали соларни панели и ламарина от покрива на СОУ „Отец Паисий“ в Смолян, като за това са предупредили пожарната и те ще обезопасят района. Секретарят на община Смолян каза още, че в социалните институции няма проблеми. Разпоредено е да не се допускат деца и потребители извън сградите, за да няма инциденти, особено в следобедните часове, когато се очаква засилване скоростта на вятъра.\r\nНели ГЕРГЬОВСКА", "date": "2018.01.18", "title": "Момчил Николов, Община Смолян: Няколко детски градини и училища в селата в общината са затворени заради липса на електрозахранване"}
{"url": "http://www.focus-news.net/news/2018/01/18/2478685/sport-del-potro-pobedi-hachanov-sam-kueri-iznenadvashto-otpadna.html", "text": "Хуан Мартин дел Потро се справи с жегата, умората и Карен Хачанов, за да продължи към трети кръг на Australian Open. Опитът се оказа важен за победата, след като няколко пъти руснакът не успя да се възползва от появилите се пред него възможности. В крайна сметка аржентинецът спечели мача в четири сета -  6:4, 7:6(4), 6:7(0), 6:4.\r\nИзненадваща загуба претърпя 13-ият в схемата Сам Куери. Американецът отстъпи с 4:6, 6:7 (8), 6:4, 2:6 пред Мартон Фучович. В следващия кръг унгарецът ще срещне Николас Кикер (Аржентина).\r\nВенцислав ДРАГОМАНОВ", "date": "2018.01.18", "title": "Спорт: Дел Потро победи Хачанов, Сам Куери изненадващо отпадна"}
{"url": "http://www.focus-news.net/news/2018/01/18/2478686/odobrena-e-naredba-za-sashtestvenite-iziskvaniya-i-otsenyavane-na-saotvetstvieto-na-uredite-zahranvani-s-gazovo-gorivo.html", "text": "Правителството одобри Наредба за съществените изисквания и оценяване на съответствието на уредите, захранвани с газово гориво. Това съобщиха от правителствената информационна служба. С Наредбата се осигурява прилагането на Регламент (ЕС) 2016/426 относно уредите, захранвани с газово гориво. Той уеднаквява подхода към уреди и устройства по отношение на изискването за нанасяне на маркировката „СЕ“ и съставяне на ЕС декларация за съответствие. Уредите и устройствата, които ще продължат да се предлагат на пазара след 21 април 2018 г., ще трябва да преминат ново оценяване на съответствието съгласно изискванията на Регламента.\r\nВъвежда се ново задължение за производителите, вносителите и дистрибуторите – осигуряване на проследимост на уредите и устройствата. Те ще трябва да поддържат информация за всеки икономически оператор, който им е доставил даден уред или дадено устройство, и за всеки икономически оператор, на когото те са доставили даден уред или дадено устройство. Тази информация трябва да е налична за срок от 10 години от датата на доставката.", "date": "2018.01.18", "title": "Одобрена е Наредба за съществените изисквания и оценяване на съответствието на уредите, захранвани с газово гориво"}
{"url": "http://www.focus-news.net/news/2018/01/18/2478687/naredba-reglamentira-iziskvaniyata-i-kriteriite-za-vik-operatorite-i-kvalifikatsiyata-na-personala-im.html", "text": "Правителството прие Наредба за изискванията и критериите за ВиК операторите и квалификацията па персонала им, с която се цели уеднаквяване па правилата за предоставяните от тях услуги и повишаване на качеството им. Това съобщиха от правителствената информационна служба. В наредбата са определени основните критерии, на които следва да отговарят ВиК операторите по отношение на ефективността на приходите, внедряване на система за управление на качеството, както и необходимата техника за извършване на дейността им.\r\nКонкретизирани са минималните професионални и квалификационни изисквания към управленския, техническия и стопанско-административния персонал и изисквания за повишаване на квалификацията на служителите във ВиК дружествата, както и условията и редът за провеждане па обучението им, с оглед на подобряване на качеството на предоставяните ВиК услуги на потребителите. С регламентиране на изисквания за повишаване на квалификацията на работещите във ВиК дружествата се цели и оптимизиране дейностите при предоставяне на услугите по доставяне на вода на потребителите и отвеждане и пречистване на отпадъчни води.\r\nВиК операторите трябва да изпълнят изискванията по Глава втора „Изисквания и критерии, на които трябва да отговарят ВиК операторите“ до 31 декември 2019 г. Указания но прилагането й ще бъдат давани от министъра на регионалното развитие и благоустройството", "date": "2018.01.18", "title": "Наредба регламентира изискванията и критериите за ВиК операторите и квалификацията на персонала им"}
{"url": "http://www.focus-news.net/news/2018/01/18/2478688/plovdiv-v-grada-e-predstavena-izlozhba-s-uniformi-veshti-i-orazhiya-na-7-444-balgarski-opalchentsi-po-povod-140-godini-ot-osvobozhdenieto-na-grada.html", "text": "В града представят изложбата „Българското опълчение през погледа на участника Стефан Кисов“ по повод 140 години от Освобождението. Това съобщи за Радио „Фокус” - Пловдив Стефан Шивачев, директор на Регионален исторически музей - Пловдив. Шивачев отбеляза, че тази изложбата тръгва от книгата „Българското опълчение през Руско-турската освободителна война 1877-1878 година – възпоминание на запасния полковник Стефан Кисов”. „Книгата е издадена за първи път през 1902 година и по обясними причини до миналата 2017 година тя не беше преиздавана, заради това, че в нея се казва истината за българското опълчение и за българското участие в Руско-турската освободителна война”, посочи Шивачев. Той отбеляза още, че новото издание на книгата се дължи на пловдивчанина Любозар Фратев, който в продължение на 10 години всяка година преиздава по една книга, посветена на пловдивската история, която по една, или друга причина е била позабравена. „В качеството си на редактор на книгата мога да кажа, че тя се радва на добър успех”, каза още Стефан Шивачев.\r\nЕкспозицията е дело на Национален парк - музей „Шипка-Бузлуджа“. В изложбата, която е подредена в Музейния център за съвременна история на РИМ – Пловдив са показани снимки, униформи, вещи и оръжия на 7 444 български опълченци, тръгнали от Кишинев да се бият за свободата на Родината си.\r\nЦветана ТОНЧЕВА", "date": "2018.01.18", "title": "Пловдив: В града е представена изложба с униформи, вещи и оръжия на 7 444 български опълченци по повод 140 години от Освобождението на града"}
{"url": "http://www.focus-news.net/news/2018/01/18/2478689/parlamentat-udalzhi-rabotnoto-si-vreme-do-priemane-na-zakona-za-chastnata-ohranitelna-deynost.html", "text": "Парламентът удължи работното си време до приемане на Закона за частната охранителна дейност, предаде репортер на Агенция „Фокус“.  Това предложи депутатът от ГЕРБ Маноил Манев. „За“ предложението му гласуваха 68 народни представители, „против“ - 13  и „въздържали се“ - 8, с което бе прието. \r\nДеница КИТАНОВА", "date": "2018.01.18", "title": "Парламентът удължи работното си време до приемане на Закона за частната охранителна дейност"}
{"url": "http://www.focus-news.net/news/2018/01/18/2478690/prieta-e-naredba-za-formata-i-sadarzhanieto-na-dokumentite-za-izdavane-na-razreshenie-za-predostavyane-na-pazara-na-biotsid-ili-na-grupa-biotsidi.html", "text": "Правителството прие Наредба за формата и съдържанието на документите, необходими за издаване на разрешение за предоставяне на пазара на биоцид или на група биоциди по чл. 18 от Закона за защита от вредното въздействие на химичните вещества и смеси (ЗЗВВХВС). С приемането на документа подзаконовата нормативна рамка се привежда в съответствие с измененията и допълненията на Закона. Това съобщиха от правителствената информационна служба. В случаите по чл. 18 от ЗЗВВХВС, към документите, които заявителите подават в Министерство на здравеопазването за издаване на разрешение за предоставяне на пазара на биоцид, трябва да приложат техническо досие на биоцида. Неговата форма и съдържание, както и тези на документите, представени от заявителя за издаване на разрешение и съответните разрешения, се определят с наредба на Министерския съвет.\r\nКъм настоящия момент изискванията към техническото досие, необходимо за издаване на разрешение на биоцид са регламентирани в Наредба, приета на отпаднало правно основание. С приетата днес Наредбата се осигурява възможност на юридически лица, заявители на съответната административна услуга, за достъп до актуални изисквания към документите, необходими за издаване на разрешение за предоставяне на пазара на биоцид.", "date": "2018.01.18", "title": "Приета е Наредба за формата и съдържанието на документите за издаване на разрешение за предоставяне на пазара на биоцид или на група биоциди"}
{"url": "http://www.focus-news.net/news/2018/01/18/2478691/dobrich-vsichki-vlakove-ot-i-za-dobrich-se-dvizhat-sas-zakasnenie-zaradi-uslozhnenata-zimna-obstanovka.html", "text": "Всички влакове от и за Добрич се движат със закъснение днес заради усложнената зимна обстановка. Няма участъци на жп линиите които да са затрупани със сняг, предаде кореспондент на Радио „Фокус” – Варна. С час и двадесет минути закъснение е пристигнал тази сутрин влакът от София, съобщиха от жп гара \"Добрич\". Вместо в 8.55 композицията с директни вагони от столицата за Добрич е пристигнала в 10.15 часа. От Областния съвет на БЧК са заявили готовност да оказват помощ на гражданите при нужда. Осигуряват се храна, дрехи и одеяла. Телефоните за връзка са публикувани на сайта на БЧК. \r\nЖулиета НИКОЛОВА", "date": "2018.01.18", "title": "Добрич: Всички влакове от и за Добрич се движат със закъснение заради усложнената зимна обстановка"}
{"url": "http://www.focus-news.net/news/2018/01/18/2478692/burgas-vsichki-pristanishta-v-grada-sa-zatvoreni-za-manevrirane-zaradi-silen-vyatar.html", "text": "Всички пристанища в Бургас са затворени за маневриране заради силен вятър. Това сочи справка на сайта на ДП \"Пристанищна инфраструктура“. Забраната важи за всички плавателни средства. Тя ще бъде отменена след подобряване на климатичните условия.", "date": "2018.01.18", "title": "Бургас: Всички пристанища в града са затворени за маневриране заради силен вятър"}
{"url": "http://www.focus-news.net/news/2018/01/18/2478693/voennosluzheshti-shte-mozhe-da-se-obuchavat-i-zadochno-za-pridobivane-na-bakalavarska-stepen-po-profesiyata-ofitser-za-taktichesko-nivo-na-upravlenie.html", "text": "Правителството одобри промени в Наредбата за държавните изисквания за придобиване на висше образование на образователно-квалификационна степен „бакалавър“ в професионално направление „Военно дело“ по специалностите от регулираните професии „офицер за тактическо ниво на управление“. Това съобщиха от правителствената информационна служба. Промяната позволява войници/матроси, сержанти/старшини и офицерски кандидати да се обучават и в задочна форма. Причината е в спецификата на тяхната работа, която изключва възможността за редовна форма на обучение във висшите военни училища.\r\nДопълва се и Наредбата за държавните изисквания за придобиване на висше образование на образователно-квалификационна степен „магистър“ в професионално направление „Военно дело“ по специалностите от регулираните професии „офицер за оперативно ниво на управление“ и „офицер за стратегическо ръководство на отбраната и въоръжените сили“. Целта е да се изчистят неточности по прилагането й.", "date": "2018.01.18", "title": "Военнослужещи ще може да се обучават и задочно за придобиване на бакалавърска степен по професията „офицер за тактическо ниво на управление“"}
{"url": "http://www.focus-news.net/news/2018/01/18/2478694/shte-bade-otteglena-sadebna-zhalba-ot-imeto-na-darzhavata.html", "text": "Правителството прие решение, с което дава съгласие да бъде оттеглена въззивна жалба на държавата срещу съдебно решение, с което се признава правото на собственост на „Авиокомпания Хемус Ер“ ЕАД върху части от поземлен имот в местността „Летищен комплекс – София“. Това съобщиха от правителствената информационна служба. Прекратяването на съдебния спор ще даде възможност да се изпълни инвестиционен проект по Закона за насърчаване на инвестициите на „Луфтханза Техник София“ ООД и „България Ер Меинтенанс“ ЕАД.", "date": "2018.01.18", "title": "Ще бъде оттеглена съдебна жалба от името на държавата"}
{"url": "http://www.focus-news.net/news/2018/01/18/2478695/afp-es-nalaga-sanktsii-sreshtu-venetsuelski-ofitsialni-litsa.html", "text": "В четвъртък Европейският съюз взе решение да включи официални лица от Венецуела в „черния“ списък за санкции, предава AFP, като се позовава на източник от Брюксел, който поясни, че за първи път ще бъдат наложени ограничения на представители на режима на президента Николас Мадуро.\r\nСъгласно разпространената информация, санкции ще бъдат наложени на седем души. Техните активи ще бъдат замразени. Наложена ще им бъде и забрана за пътуване. Тереза Герова", "date": "2018.01.18", "title": "AFP: ЕС налага санкции срещу венецуелски официални лица"}
{"url": "http://www.focus-news.net/news/2018/01/18/2478696/pristanishte-varna-e-otvoreno-za-manevrirane.html", "text": "Пристанище Варна отново е отворено за маневриране. Това съобщи за Агенция „Фокус“ дежурният ръководител смяна на Пристанище Варна - Запад. Пристанището е било затворено до 12.00 часа днес поради лоши метеорологични условия.\r\nЦветилена СИМЕОНОВА", "date": "2018.01.18", "title": "Пристанище Варна е отворено за маневриране"}
{"url": "http://www.focus-news.net/news/2018/01/18/2478697/otpada-sabiraneto-na-nyakoi-hartieni-dokumenti-iziskvani-po-zakona-za-ustroystvo-na-teritoriyata.html", "text": "Правителството предлага промени в Закона за устройство на територията, които водят до отпадане на изискването за представяне на някои официални удостоверителни документи на хартиен носител. Това са част от мерките на кабинета за намаляване на административната тежест върху гражданите и бизнеса. Това съобщиха от правителствената информационна служба.\r\nКонкретната промяна е предвидена в чл. 167 – да отпадне изискването при издаване от началника на ДНСК на удостоверение за извършване на дейностите по чл. 166, ал. 1, т. 1 от ЗУТ да се представя на хартиен носител документ за признаване на придобито висше образование в чуждестранни висши училища, издаван от Националния център за информация и документация. Удостоверението ще се набавя по служебен път.", "date": "2018.01.18", "title": "Отпада събирането на някои хартиени документи, изисквани по Закона за устройство на територията"}
{"url": "http://www.focus-news.net/news/2018/01/18/2478698/dobrich-silniyat-vyatar-e-prichina-za-sluchaite-na-narusheno-elektrosnabdyavane-v-oblastta.html", "text": "Сравнително спокойно е зимната обстановка в област Добрич, като все още вятърът продължава да е със скорост от 5 м/сек., а на моменти поривите му достигат и до 12 м/сек., което е и причина за снегонавявания по пътните артерии. Това каза оперативния дежурен в Областна администрация - Добрич, предаде кореспондент на Радио „Фокус” – Варна. Към този час от ОД на МВР съобщават, че по пътя Добрич – Албена, около село Славеево има навята 2 м пряспа и има закъсали линейка с болен за хемодиализа и 10 автомобила. По пътя за Генерал Тошево има закъсал автобус, който е препречил платното и движението е спряно. От електроразпределителното дружество информират, че поради силния вятър има множество прекъсвания на изводи високо напрежение и това е причина за нарушено електроснабдяване в областта. Все още помпените станции на ВиК са без електрозахранване, като екипи на „Енерго-про“ работят по отстраняване на авариите. От Областно пътно управление съобщиха, че пътните артерии от републиканска пътна мрежа са проходими при зимни условия. Все още затворени временно за движение остават направленията Добрич – Варна и Добрич – Генерал Тошево – Кардам. В цялата област по републиканската пътна мрежа работят 32 машини по всички направления. За различни участъци по общини със затруднено движение информират общините. В община Добричка пътищата са проходими при зимни условия. Затруднено е движението по пътищата: Плачи дол – Бранище; Стожер – Соколник; Смолница – Полк. Иваново; Ловчанци – Миладиновци; Лясково – Крагулево; Паскалево –Божурово; Царевец – Г. Колево; Житница – Тянево; Житница – Пчелник; Ведрина –Ново Ботево; Карапелит – Бенковски – Владимирово; Бенковски – Жегларци – Фелдфебел Дянково – Алцек. Без вода са селата Врачанци и Плачи дол. В цялата община има нарушено електроснабдяване. В община Балчик няма ток и вода в с. Сенокос. В Община Каварна пътищата са проходими при зимни условия. Без електрозахранване са селата: Селце, Божурец, Топола, Септемврийци, Св. Никола, Могилище, Видно и Било. В община Генерал Тошево пътищата са трудно проходими при зимни условия. Затворен е пътят от републиканската пътна мрежа – Ген. Тошево – Добрич от ОПУ Добрич. В Община Крушари не са почистени пътищата от общинската пътна мрежа. Без електрозахранване са селата: Коритен, Габер, Абрит, Полк. Дяково, Добрин, Александрия и Телериг. От община Шабла информират, че без вода е само село Тюленово. Без ток са селата Тюленово, Ваклино, Граничар и Пролез. Температурата е около нулата. Има снегонавявания. \r\nЖулиета НИКОЛОВА", "date": "2018.01.18", "title": "Добрич: Силният вятър е причина за случаите на нарушено електроснабдяване в областта"}
{"url": "http://www.focus-news.net/news/2018/01/18/2478699/100-novi-sotsialni-uslugi-za-hora-s-uvrezhdaniya-shte-badat-sazdadeni-do-2021-g.html", "text": "100 нови социални услуги в общността за над 2000 лица с увреждания и възрастни, които не могат да се обслужват сами, ще бъдат създадени до 2021 г. Това предвижда Планът за изпълнение на Националната стратегия за дългосрочна грижа за периода 2018-2021 г., който беше одобрен от правителството. Над 30 000 души с увреждания и възрастни хора ще могат да ползват патронажна грижа и социални услуги в домашна среда – личен асистент, социален асистент и домашен помощник, през следващите четири години. Това съобщиха от правителствената информационна служба.\r\nОсновната цел на плана е да се подобри качеството на живот и възможностите за социално включване на хората с увреждания и възрастните хора чрез осигуряване на мрежа от услуги и мерки за подкрепа в общността. Документът включва мерки за управление на социални предприятия за насърчаване на трудовата заетост на хората с увреждания, подобряване на нормативната уредба и ефективността на системата за дългосрочна грижа и обучения за повишаване на капацитета на специалистите в тази област.\r\nВключени са и дейности за закриване на 10 специализирани институции за лица с психични разстройства и умствена изостаналост с недобри условия на живот. От тях ще бъдат изведени над 700 потребители, за които ще се осигури качествена грижа чрез осигуряване на социални услуги в общността, включително и от резидентен тип.\r\nФинансирането на мерките по плана ще е по линия на оперативните програми „Развитие на човешките ресурси“ и „Региони в растеж“ и от държавния бюджет.", "date": "2018.01.18", "title": "100 нови социални услуги за хора с увреждания ще бъдат създадени до 2021 г."}
{"url": "http://www.focus-news.net/news/2018/01/18/2478700/finansovo-e-osigureno-izpalnenieto-na-kapitalovata-programa-na-da-darzhaven-rezerv-i-voennovremenni-zapasi.html", "text": "Министерският съвет одобри допълнителни разходи по бюджета на Държавната агенция „Държавен резерв и военновременни запаси“ за 2018 г. в размер на 108 млн. лв. Това съобщиха от правителствената информационна служба. Средствата са за изпълнение на дейности, предвидени в Инвестиционната програма 2018-2022 г. на държавната агенция. Те ще бъдат използвани за реконструкция, основен, текущ и авариен ремонт на предоставени ѝ бази, предназначени за съхранение на горива, зърнени храни, медицински и индустриални запаси.", "date": "2018.01.18", "title": "Финансово е осигурено изпълнението на капиталовата програма на ДА „Държавен резерв и военновременни запаси\""}
{"url": "http://www.focus-news.net/news/2018/01/18/2478701/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще чуете интервюто с полковник Димитър Кацаров, командир на 101-ви алпийски полк. Със заповед на министъра на отбраната от 1 декември 2017 г. 101-ви алпийски батальон на Сухопътните войски – град Смолян, се реорганизира, изменяйки числеността си, в 101-ви алпийски полк. Командирът на полка полковник Димитър Кацаров ще ни каже как приемат реорганизацията, какви са днес предизвикателствата пред полка, в какво състояние е учебно-материалната база, имат ли нужда от нова техника, както и от нови военнослужещи и от офицерски състав.\r\nВъв втората част на предаването ще ви разкажем за изложбата, която бе открита в Пловдив по повод 140 години от Освобождението на града. Изложбата показва „Българското опълчение през погледа на участника Стефан Кисов“. Експозицията е дело на Национален парк-музей „Шипка-Бузлуджа“. В изложбата, която е подредена в Музейния център за съвременна история на РИМ – Пловдив са показани снимки, униформи, вещи и оръжия на 7 444 български опълченци, тръгнали от Кишинев да се бият за свободата на Родината си. По темата ще чуем директора на Историческия музей в Пловдив Стефан Шивачев.\r\nДнес ще си спомним отново за българския пълководец генерал-лейтенант Георги Вазов по повод 158 години от рождението му. За него ще ни разкаже доц. д-р Петър Ненков.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.01.18", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/01/18/2478702/s-291-mlrd-leva-shte-se-finansirat-zemedelski-programi-prez-2018-g.html", "text": "Правителството прие решение за утвърждаване на годишните разчети на сметката за средствата от Европейския съюз на Държавен фонд „Земеделие“ за 2018 г. Планирани са общо 2,91 млрд. лева за финансиране на директните плащания на площ, пазарните мерки, Програмата за развитие на селските райони и Програмата за морско дело и рибарство. От тях 2 636 703 700 лв. са за сметка на ЕС и 275 890 800 лева – от националния бюджет. Това съобщиха от правителствената информационна служба. 857,9 млн. лв. са предвидени за развитие на селските райони. Основно плащанията ще се насочени по мярка 4 „Инвестиции в материални активи”, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР.\r\nПо линия на директните плащания са заложени 319,8 млн. лв., които ще обхващат направленията агроекология и климат, биологично земеделие и Натура 2000. 1 551,4 млн. лв. са определени по схемата за единно плащане на площ, както и за обвързани с производството плащания за животни, плодове, зеленчуци и други. По Програмата за морско дело и рибарство 2014-2020 г. са разчетени 38,3 млн. лв. по мерките 1.7 „Добавена стойност, качество на продуктите и използване на нежелания улов”, 1.8 „Инвестиции за подобрение на инфраструктурата в рибарските пристанища“ и 2.2 „Продуктивни инвестиции в аквакултура”, мярка 4.2 „Изпълнение на стратегиите за ВОМР“ и мярка 5.4 “Преработване на продуктите от  риболов и аквакултури“.\r\n145,2 млн. лв. са предвидени за пазарни мерки, включително и за Националната програма по пчеларство, схема „Училищен плод”, схема „Училищно мляко“, Националната програма за подпомагане на лозаро-винарския сектор, преструктуриране на лозовите масиви, промоционални програми, възстановявания при износ и други схеми.", "date": "2018.01.18", "title": "С 2,91 млрд. лева ще се финансират земеделски програми през 2018 г."}
{"url": "http://www.focus-news.net/news/2018/01/18/2478703/sofiya-arhimandrit-vasiliy-oglavi-praznichna-sv-liturgiya-v-selo-gorni-lozen-na-atanasovden.html", "text": "Днес Православната църква прославя един от стълбовете на светото православие св. Атанасий Велики - Атанасовден, предаде репортер на Агенция \"Фокус\". По този повод във всички епархии на Българдката православна църква се отслужва празнична св. Литургия. С благословението на Негово светейшество Българския патриарх и Софийски митрополит Неофит, Негово Високопреподобие архимандрит Василий - протосингел на Софийска епархия оглави празнична св. Литургия в  храм \"Св. Атанасий Велики\", село Горни Лозен. \r\nНикола ПЕТКОВ", "date": "2018.01.18", "title": "София: Архимандрит Василий оглави празнична св. Литургия в село Горни Лозен на Атанасовден"}
{"url": "http://www.focus-news.net/news/2018/01/18/2478704/smolyan-silen-vyatar-i-mnozhestvo-padnali-darveta-po-elektroprovodi-sa-prichina-za-prekasvaniya-v-elektrozahranvaneto-v-obshtinite-smolyan-i-banite.html", "text": "Силен вятър и множество паднали дървета по електропроводи са причина за прекъсвания в електрозахранването в някои райони на областта, съобщиха от електроразпределителното дружество. Основно засегнати са села в общините Смолян и Баните. Както и в Ардино, в планинските части на област Пловдив (районите около Клисура и Първомай), в района на община Твърдица. Продължава работата на диспечерските центрове и аварийните екипи по отстраняването на повредите. Общо 76 екипа на дружеството са ангажирани с възстановителните дейности, които включват и физически обход в труднодостъпни райони.", "date": "2018.01.18", "title": "Смолян: Силен вятър и множество паднали дървета по електропроводи са причина за прекъсвания в електрозахранването в общините Смолян и Баните"}
{"url": "http://www.focus-news.net/news/2018/01/18/2478705/voa-reks-tilarsan-shte-napravi-ednodnevna-vizita-vav-velikobritaniya.html", "text": "Държавният секретар на САЩ Рекс Тилърсън обяви, че през следващата седмица ще направи еднодневна визита във Великобритания, където се надява да посети новото американско посолство, предава Voice of America.\r\nВ изявлението си за медиите обаче Тилърсън не изясни дали ще участва в официалната церемония по откриването на новата сграда на американската дипломатическа мисия в Лондон. \r\nМиналата седмица президентът на САЩ Доналд Тръмп отмени пътуването си до британската столица за откриване на посолството в знак на протест срещу решението на предходната администрация на Барак Обама да продаде старата сграда за „фъстъци“.\r\nНа въпроса дали той е съгласен с Тръмп, че новото посолство е на по-лошо място и дали ходът е бил грешка, Тилерсън подчерта: „Това е решение, което вече е взето, затова не мисля, че трябва да го преразглеждаме\".\r\nДържавният секретар поясни, че е обсъдил дневни ред на пътуването си в Лондон с британския външен министър Борис Джонсън, като добави единствено, че  „все още нямаме подробности, но се надявам да стигна и до посолството\". Тереза Герова", "date": "2018.01.18", "title": "VOA: Рекс Тилърсън ще направи еднодневна визита във Великобритания"}
{"url": "http://www.focus-news.net/news/2018/01/18/2478706/burgas-67-godishna-zhena-e-pochinala-ot-zadushavane-pri-pozhar-v-doma-y-v-selo-marinka.html", "text": "67-годишна жена е починала от задушаване при пожар в дома ѝ в село Маринка, съобщи за Радио „Фокус“ - Бургас гл. инспектор Николай Николаев, началник на РС „Пожарна безопасност и защита на населението“ – Бургас. Около 03.55 часа тази нощ в частна къща в село Маринка е възникнал пожар, при който е починала 67-годишна жена. Пламъците са горели в една от стаите на жилището на жената, където е имало много покъщнина. Пожарът е потушен от един противопожарен автомобил. След пристигането на огнеборците е установено, че жената се е задушила. Една от причините за пожара е неправилно боравене с огън.\r\nМария РУСЕВА", "date": "2018.01.18", "title": "Бургас: 67-годишна жена е починала от задушаване при пожар в дома й в село Маринка"}
{"url": "http://www.focus-news.net/news/2018/01/18/2478707/smolyan-zatvorena-za-dvizhenie-e-lyavata-lenta-na-okolovrastniyat-pat-na-grada-zaradi-opasnost-ot-padashti-darveta.html", "text": "Затворена за движение е лявата лента на околовръстният път на Смолян заради опасност от падащи дървета, съобщи за Радио „Фокус“ – Смолян дежурният в Областно пътно управление – Смолян. Затворената отсечка е от кръстовището в квартал \"Райково\" до „Карлък“. Участъкът е затворен по искане на Община Смолян заради множество наклонени дървета в района от силния вятър и опасността от падането им на пътното платно и възпрепятстване на движението.\r\nНели ГЕРГЬОВСКА", "date": "2018.01.18", "title": "Смолян: Затворена за движение е лявата лента на околовръстният път на града заради опасност от падащи дървета"}
{"url": "http://www.focus-news.net/news/2018/01/18/2478708/burgas-v-obshtinata-sa-podadeni-dva-signala-za-padnali-darveta-i-kloni-zaradi-silniya-vyatar.html", "text": "Два сигнала са подадени в Община Бургас вследствие на силния вятър през деня, съобщи за Радио „Фокус“ - Бургас дежурният в местната администрация. Единият е подаден преди минути за пречупен клон на паркинг пред бл. 35 в к-с „Изгрев“. В момента екипи отиват да го отстранят. Другият сигнал бе подаден рано сутринта за паднало дърво по пътя за КАТ. Дървото бе нарязано и отстранено от пътното платно. При дежурните в „Пожарна безопасност и защита на населението“-Бургас не са подавани сигнали за аварии вследствие на силния вятър.\r\nМария РУСЕВА", "date": "2018.01.18", "title": "Бургас: В Общината са подадени два сигнала за паднали дървета и клони заради силния вятър"}
{"url": "http://www.focus-news.net/news/2018/01/18/2478709/mon-v-60-uchilishta-v-stranata-sa-preustanoveni-uchebnite-zanyatiya.html", "text": "Поради лоши метеорологични условия, влошена пътна обстановка, повреди в отоплителната инсталация, прекъснато електрозахранване или висока заболеваемост в 60 училища в страната няма да има учебни занятия. Това съобщиха от пресцентъра на Министерството на образованието и науката. \r\nУчебният процес в 40 училища в област Перник е преустановен на 18 и 19 януари 2018 г. заради обявената грипна епидемия.\r\nВ ОУ \"Цанко Церковски\" – с. Средище, област Силистра също не се учи 2 дни – 18 и 19 януари, след предписание на РИОКОЗ – Силистра.\r\nВ ОУ „Св.св. Кирил и Методий“- с. Ясеновец, област Разград, е прекратен учебният процес на 18 януари във връзка с прекъсване на електрозахранването на училището от силните ветрове.\r\nВ СУ „Васил Воденичарски“ – с. Хайредин, област Враца няма да има занятия от 18 до 22 януари.\r\nЗаради лошо време и влошена пътна обстановка в 3 училища в област Сливен  са прекратени занятията на 18 януари. Това са ОУ „Никола Й. Вапцаров“ – с. Бяла паланка, ОУ „Никола Прокопиев“ – с. Сборище и  СУ „Георги Алексиев Каравелов“ – с. Шивачево, всичките в община Твърдица.\r\nВ Софийска област поради токов удар и липса на отопление не се учи в ОУ „Васил Левски“ – с. Новачене, община Ботевград.\r\nВ 2 училища в област Стара Загора няма часове заради прекъсване на електрозахранването. Това са СУ „Христо Смирненски“ – с. Гурково, и ОУ „Св.св. Кирил и Методий“ – гр. Шипково.\r\nНа 18 и 19 януари са прекратени учебните занятия в СУ „Отец Паисий“ – гр. Куклен, област Пловдив. На 18 януари не се учи в още 3 училища на  област Пловдив – ОУ „Христо Г.Данов“ – с. Клисура, ПГ по икономика – с.Клисура,  община Карлово, и ОУ „Христо Ботев“ – с. Поповица, община Садово.\r\nВ област Добрич, община Генерал Тошево, поради влошена пътна обстановка и лоши метеорологични условия са прекратени учебните занятия  на 18 януари в ОУ „Христо Ботев“ – с. Кардам, ОУ „Йордан Йовков“ – с. Спасово, ОУ „Йордан Йовков“ – с. Красен и ОУ „Васил Левски“ – с. Преселенци.\r\nОт 16 до 18 януари няма да се учи в ОУ „Христо Ботев“ – с. Семчино, област Пазарджик.\r\nВ област Смолян  в 2 училища няма да се учи на 18 януари  - ОУ \"Св.Св. Кирил и Методий\"- с. Момчиловци, и  ОУ \"Св.Св. Кирил и Методий\"- с. Смилян, поради влошена пътна обстановка и лоши метеорологични условия.", "date": "2018.01.18", "title": "МОН: В 60 училища в страната са преустановени учебните занятия"}
{"url": "http://www.focus-news.net/news/2018/01/18/2478710/evropeyskiyat-parlament-prizova-za-po-dobra-zashtita-na-visshite-interesi-na-detsata.html", "text": "С голямо мнозинство Европейският парламент прие доклад относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца. С него се предлагат промени в регламента Брюксел 2а, които ще допринесат за по-добрата защита на интересите на децата, засегнати от тези производства. Това съобщиха от пресцентъра на ПП ГЕРБ.\r\nКлючови изменения на българския евродепутат Емил Радев, ЕНП/ГЕРБ, който работи активно по темата залегнаха в окончателния текст. Според него с реформата на регламента Брюксел 2а ще се засили сътрудничеството между централните органи на държавите членки, но и между социалните органи, които също имат отношение към производствата по отнемане на родителската отговорност. \r\n„В центъра на реформата са интересите на децата. Голяма част от промените целят именно да бъдат по-добре защитени децата в процедурите по родителската отговорност и при развод или раздяла на техните родители, както и в случаите на отвличане на дете“, коментира Емил Радев. \r\nС промените в регламента Брюксел 2а се цели да бъдат съкратени сроковете при процедурата за връщане на отвлечено от единия родител дете, както и улесняване на процедурата за настаняване на дете в друга държава членка.  \r\nВ своето изказване пред Европейския парламент Емил Радев обърна особено внимание на последователността във възпитанието на детето, както и неговият етнически произход, религия, култура и език. Според него в случаите на дългосрочно настаняване на дете, органите трябва винаги да разгледат възможността за настаняване при роднини и членовете на семейството, дори и те да живеят в друга държава. Трябва да се гарантира, че родителите и роднините на детето могат, независимо от местопребиваването си, да имат редовни лични отношения с него.\r\nРавното третиране на страните в производствата, както при развод, така и при отнемане на родителската отговорност е друг акцент от доклада на Европейския парламент. При международните двойки винаги едната страна ще бъде в неизгодна позиция от гледна точка на съдебни производства пред чужд съд, в чужда държава, на чужд език, с чужди обичаи и т. н. За това всяка от страните в делото по развод, връщане на дете, или отнемане на родителската отговорност трябва да бъде информирана в пълна степен и своевременно за всички предприети мерки на език, който разбира напълно. Тези разпоредби са от изключителна важност, тъй като процедурите за отнемане на родителската отговорност се следват логично от процедурите за осиновяване. Това би помогнало да не се стига до случи на отнемането на родителските права без съгласието на родителите, както се случва често във Великобритания. \r\nВ заключение българският евродепутат заяви: „Считам, че регламентът Брюксел 2а трябва да гарантира запазването на пълен суверенитет на държавите по отношение на националното материално право в сферата на родителската отговорност и да не налага чужди за дадената държава членка правоотношения в тази област!“ \r\nЕвропейският парламент има само консултативна роля по тези въпроси. Държавите членки са тези, които предстои да решат какво от предложенията на евродепутатите да бъде взето предвид при приемането на окончателния текст на регламента. Тук важна роля ще има българското председателство на Съвета на Европейския съюз, което, в областта на правосъдието, поставя регламента Брюксел 2а като основен приоритет.", "date": "2018.01.18", "title": "Европейският парламент призова за по-добра защита на висшите интереси на децата"}
{"url": "http://www.focus-news.net/news/2018/01/18/2478711/24-vesti-makedoniya-vizitata-na-yens-stoltenberg-v-makedoniya-organiziran-e-protest-pred-sgradata-na-parlamenta.html", "text": "Преди обръщението на генералния секретар на НАТО Йенс Столтенберг пред депутатите в македонския парламент, пред сградата на Събранието в Скопие бе организиран протест, предава електронната медия „24 Вести“.\r\nУчастниците в акцията поясняват, че тя е насочена срещу „антимакедонската“ политика на правителството на Зоран Заев (СДСМ), против приемането на Закона за употребата на езиците и против членството на страната в НАТО. \r\nВ протеста участва и бившият депутат Солза Горчева, която поясни, че се е включила в демонстрацията в знак на протест срещу плановете за промяна на името на Македония. Решаването на спора с Гърция по този въпрос е ключово за евроатлантическата интеграция на страната. Тереза Герова", "date": "2018.01.18", "title": "„24 Вести“ (Македония): Визитата на Йенс Столтенберг в Македония – организиран e протест пред сградата на парламента"}
{"url": "http://www.focus-news.net/news/2018/01/18/2478712/pernik-izlozhba-na-hudozhnika-anton-goshev-shte-bade-otkrita-v-galeriya-krakra.html", "text": "Изложба на художника Антон Гошев ще бъде открита в галерия „Кракра\" днес в 17.00 часа. Това съобщиха от пресцентъра на Общината. Красивата живописна експозиция е под мотото „Митологични пространства”. Талантливият творец е от Благоевград и е участвал в 2 пленера в село Рударци. Той е роден  на 14 декември 1970 г. Завършил е  Югозападния университет “Неофит Рилски”,     специалност: “Педагогика на изобразителното изкуство”. Член е на Съюза на Българските Художници (СБХ), секция “Живопис” и на международната организация за пластични изкуства АИАП (ЮНЕСКО). \r\nОт 1995 г. до момента Антон Гошев има седемнадесет самостоятелни изложби живопис в  градовете Благоевград, Перник, Кюстендил, Пловдив, София, Париж, Женева. Участва в регионални,  национални и международни изложби, конкурси и пленери.\r\nНегови картини са притежание на  частни колекции в САЩ, Македония, Франция, Полша, Хърватско, Италия, Кипър, Норвегия, България, Босна и Херцеговина, Гърция, Унгария, Кипър, Турция, Швейцария и във фондовете на градските галерии на Перник,  Благоевград, Балчик, Вишеград БиХ, Ботевград  и СБХ София.", "date": "2018.01.18", "title": "Перник: Изложба на художника Антон Гошев ще бъде открита в галерия „Кракра\""}
{"url": "http://www.focus-news.net/news/2018/01/18/2478713/kyustendil-okolo-10-probi-ot-diva-svinya-sa-dali-polozhitelni-rezultati-pri-izsledvane-za-trihineloza.html", "text": "Около 10 проби от дива свиня са дали положителни резултати при изследване за трихинелоза. Това каза пред журналисти Венко Калинчев, секретар на Ловно-рибарско сдружение „Елен”, предаде репортер на Радио „Фокус” – Кюстендил. По думите му това е общият брой за целия ловен сезон. Последната положителна проба е от отстреляно диво животно в село Раково. Поради факта, че лабораторията в Кюстендил не извършва изследвания на месо от дива свиня за трихинелоза, самите проби се транспортират до лаборатория в Благоевград, където се извършва изследването. „Този сезон също беше така. Всяка понеделник сутрин събирахме всички проби и ги транспортирахме до Благоевград. Транспортът се поема от дружеството, а цената на изследването се заплаща от самите ловци. Това го направихме с цел улесняване”, каза Венко Калинчев. Според него в страната има шест лаборатории, които могат да изследват месото за наличие на трихинелоза. „Един стопанин, който отглежда питомно прасе, няма къде да изследва месото в Кюстендил, а трябва да отиде до Благоевград или до София. Това е проблем”, каза Венко Калинчев.\r\nВенцеслав ИЛЧЕВ", "date": "2018.01.18", "title": "Кюстендил: Около 10 проби от дива свиня са дали положителни резултати при изследване за трихинелоза"}
{"url": "http://www.focus-news.net/news/2018/01/18/2478714/burgas-sobstvenitsite-na-odarzhaveniya-imot-v-koyto-dnes-se-pomeshtava-rezidentsiyata-na-turskoto-konsulstvo-byaha-obezshteteni.html", "text": "След 70 години, множество правителства, 10 областни управители и стотици документи, собствениците на одържавения през 1948 г. имот, в който днес се помещава резиденцията на Турското консулство, бяха обезщетени. Това съобщиха от Областна администрация - Бургас. В последния ден на 2017 година, областният управител Вълчо Чолаков подписа договора и с това сложи край на административната сага за наследниците на Симеон Пенчев, изгубили имота си край Морската градина.\r\nПрез 1948 г. с влизането в сила на Закон за отчуждаване на едрата градска покрита недвижима собственост, имотът е актуван за държавен и собствениците трябва да напуснат дома си. По-късно къщата е прeдoставена на Република Турция, което става пречка семейството да се възползва от реституционните си права, нещо, което редица хора успяват да направят след демократичните промени у нас. Наследниците завеждат дело и през 1994 г. Бургаският окръжен съд потвърждава собствеността им. Казусът се усложнява допълнително с намесата на международното право, дипломатическите отношения между България и Турция, както и неприкосновеността на територията, превърната в резиденция. Оттогава до днес опитите на едно бургаско семейство да бъде адекватно обезщетено за неправомерно отнетия бащин имот, остават без резултат. Исканията им до Областна администрация - Бургас датират от времето на първия ѝ ръководител след промените. Проблемът е бил повдиган многократно и завъртан в центрофугата на държавната администрация. Преписката е обиколила редица ведомства, но до решение не се стига.\r\n„Частната собственост е неприкосновена, това не може да бъде обект на никакъв коментар в една демократична държава. Ситуацията, в която семейството е поставяно толкова години, е унизителна. Предлагани са им имоти, които с право са отказвали. Това, което винаги са искали тези хора, е реципрочност при обезщетяването чрез замяна, при положение, че не могат да влязат във владение на собствеността си. За мен всичко, което се е изисквало през годините, за да се разреши казусът, е просто институционална воля. Преписки като тази, минали през няколко поколения, са повод хората да се чувстват незащитени. За малко повече от година успяхме да приключим една сага, която изискваше само упоритост и желание за разрешаване\", коментира областният управител Вълчо Чолаков.", "date": "2018.01.18", "title": "Бургас: Собствениците на одържавения имот, в който днес се помещава резиденцията на Турското консулство, бяха обезщетени"}
{"url": "http://www.focus-news.net/news/2018/01/18/2478715/sliven-vik-shte-napravi-podobreniya-vav-vodosnabditelnata-sistema-na-selo-bikovo.html", "text": "ВиК - Сливен ще направи подобрения във водоснабдителната система на село Биково, съобщиха от водното дружество. Ще бъдат направени реконструкция на основния водоизточник, спиране на течовете по водопроводната мрежа, повишаване на налягането и качеството на питейната вода. Сред проблемите там са ниско налягане на водата през летните месеци, течове в изоставените имоти и незадоволително състояние на основния водоизточник. На среща с жителите на селото управителят на дружеството инж. Севдалин Рашев е посочил причините за поскъпването на водата в областта и конкретно за селищата с гравитачно водоснабдяване. Инвестиционната програма на дружеството предвижда средствата от новата цена да се връщат към всяко населено място за извършване на подобрения по водопроводната мрежа. Още 5 - 6 милиона лева от амортизационните отчисления от очакваните евросредства за водоснабдяването на Сливен и Нова Загора, ще бъдат насочени за рехабилитация на водоподаването в селищата с гравитачно водоснабдяване.", "date": "2018.01.18", "title": "Сливен: ВиК ще направи подобрения във водоснабдителната система на село Биково"}
{"url": "http://www.focus-news.net/news/2018/01/18/2478716/varna-obzhalva-se-pred-apelativniya-sad-uslovna-prisada-za-prichinena-smart-po-nepredpazlivost.html", "text": "На въззивен контрол днес пред Варненския апелативен съд е присъда на Окръжен съд – Шумен (ОС – Шумен), с която Стефан Чобанов е признат за виновен в това, че на 16 май 2015 г. в Шумен е причинил по непредпазливост смъртта на Пламен Ив., вследствие на умишлено нанесена 5 дни по-рано в град Плиска лека телесна повреда. Това съобщиха от пресцентъра на Апелативен съд - Варна. Съдът в Шумен е присъдил две години лишаване от свобода, отложени с 4 години изпитателен срок, като е оправдавал подсъдимия по първоначалното обвинение, да е нанесъл средна телесна повреда на пострадалия. 120 000 лв. е обещетението, което първата съдебна инстанция е присъдила на малолетното дете на пострадалия, за причинените му неимуществени вреди, ведно със законната лихва, считано от датата на увреждането. Близо 7 500 лева е размерът на разноските по досъдебното производство, тези на съдебното дирене, както и на държавната такса върху уважения граждански иск, които подсъдимият е осъден да заплати.\r\nВтората съдебна инстанция днес се запозна с протеста на прокуратурата в Шумен, както и със жалбите на подсъдимия и на адвокатите на близките на починалия срещу произнесената през октомври миналата година присъда.\r\nПресслужбата на съда припомня, че Чобанов и пострадалият мъж живеели в Плиска и се познавали. Пламен употребявал алкохол, след което ставал избухлив и предизвиквал скандали сред познати и връстници. На 11 май 2015 г пострадалият отново се черпил с приятели и след сериозно количество алкохол (2.6 промила) се качил в чужд автомобил, запалил двигателя, изминал няколко метра, и върнал колата на мястото ѝ. Известно време след това, собственикът на автомобила със свои приятели отишли до дома на Пламен и го накарали да излезе навън. Чобанов и Пламен си разменили обидни думи. Подсъдимият нанесъл един единствен удар с юмрук в лицето на пострадалия, при който той паднал назад по гръб в целия си ръст. Въпреки оказаната медицинска помощ в МБАЛ - Шумен Пламен Ив. починал 5 дни по-късно. Според СМЕ, непосредствената причина за смъртта му била прогресираща сърдечна и дихателна недостатъчност, предизвикана от травмата на главния мозък.\r\nВъз основа на установената фактическа обстановка и анализа на писмените и гласните доказателства, първата съдебна инстанция е приела за безспорно, че с единствения удар в лицето на пострадалия, Чобанов е причинил умишлено лека телесна повреда. Последващото падане на земята и травматичното увреждане, довело до смъртта на пострадалия и квалифицирано като средна телесна повреда е неумишлено, счита съдът. Този извод се сподели днес и от прокурор на Апелативна прокуратура, който частично поддържа протеста на обвинителите от Шумен. Според него ОС – Шумен правилно е стигнал до заключението, че подсъдимият е действал при форма на несъзнавана непредпазливост, тъй като не е желаел нито причиняване на тези телесни увреждания, нито смъртта на Пламен, но е бил длъжен и е могъл да предвиди настъпването на обществено опасните последици. Прокурорът от Апелативна прокуратура обаче настоява втората съдебна инстанция да увеличи размера на присъденото наказание до 3 години „лишаване от свобода“, което да се търпи ефективно.\r\nЗа ефективна присъда с по-голям размер и с пълно уважен граждански иск в размер на 300 000 лева настояват и адвокатите на семейството на Пламен. За тях условното наказание не е справедливо.\r\nПодсъдимият поиска от въззивния съд да потвърди присъдата на ОС – Шумен.\r\nВарненският апелативен съд ще се произнесе с решение в установения от закона 2 месечен срок.", "date": "2018.01.18", "title": "Варна: Обжалва се пред Апелативния съд условна присъда за причинена смърт по непредпазливост"}
{"url": "http://www.focus-news.net/news/2018/01/18/2478717/pazardzhik-2973-sa-otsastvashtite-uchenitsi-v-oblastta-zaradi-gripa.html", "text": "Процентът на отсъстващите ученици за област Пазарджик е 29.73. Това стана ясно по време на заседанието на Регионалния пандемичен комитет, съобщи за Радио „Фокус“ – Пазарджик Мария Ловчинова от Областната администрация. Най-много отсъстващи ученици вчера в Лесичово, Септември и Брацигово – над 30%, а най-малко – в Батак – 16.34% и Сърница – 15.83%. Тя уточни, че на заседанието на Регионалния пандемичен комитет началникът на Регионалното управление на образованието в Пазарджик Валентина Кайтазова, е посъветвала родителите да ограничат максимално събиранията на деца по време на грипната ваканция, за да бъде преустановено разпространението на вируса. „На 23 януари ще се проведе ново заседание на Регионалния пандемичен комитет, за да се прецени обстановката и необходимостта от удължаване на срока на епидемията“, добави Ловчинова.\r\nВаня НИКОЛОВА", "date": "2018.01.18", "title": "Пазарджик: 29.73% са отсъстващите ученици в областта заради грипа"}
{"url": "http://www.focus-news.net/news/2018/01/18/2478718/malinka-stamatova-etnograf-sveti-antoniy-i-sveti-atanasiy-sa-mnogo-silni-svettsi-koito-sled-vremeto-na-apostolite-sa-vav-fundamenta-na-tsarkovnata-istoriya.html", "text": "Свети Антоний и свети Атанасий са много силни светци, които след времето на апостолите са във фундамента на църковната история. Това каза за Радио „Фокус“ - Пирин Малинка Стаматова, етнограф в Регионален исторически музей - Благоевград. „Самото име Атанасий идва от гръцки и значи безсмъртен. Хората в някаква степен свързват живота и смъртта. Има едни легенди и поверия, според които болестите се крият във вълната, затова има и забрани жените да не работят в тези дни“, обясни Стаматова. Тя посочи, че народните легенди, обикновено, са продукт на това, че ние живеем в едно общество, което не е с високо богословие. „Хората интерпретират нещо чуто от свещеника, но след като не са имали възможност да четат, имат някакви собствени представи за светците, за болестите, за времето. За тях времето е изключително важно в този аспект, че те са зависими от земята и реколтата“, каза още етнографът.\r\nЛора КАЛЧЕВА", "date": "2018.01.18", "title": "Малинка Стаматова, етнограф: Свети Антоний и свети Атанасий са много силни светци, които след времето на апостолите са във фундамента на църковната история"}
{"url": "http://www.focus-news.net/news/2018/01/18/2478719/sreshtata-stoltenberg-shekerinska-myastoto-na-makedoniya-e-v-nato.html", "text": "Македония показа, че има способността да провежда реформи в духа на ценностите на НАТО, да се съсредоточи върху демократичните процеси и промените в областта на отбраната, да насърчава добросъседските отношения и да се превърне във фактор за стабилност в региона. След последователното изпълнение на тези задачи, мястото на Македония е в НАТО. Това стана ясно в четвъртък след срещата между генералния секретар на Алианса Йенс Столтенберг и министъра на отбраната на Македония Радмила Шекеринска, пише скопското електронно издание „Курир“.\r\nНа срещата министърът посочи, че има ясен консенсус сред граждани и политици, че страната трябва да стане пълноправен член на НАТО и Европейския съюз. Шекеринска информира генералния секретар на Алианса за увеличаването на бюджета за отбрана, както и за решението за разширяване на македонския контингент в мисията в Афганистан.\r\n„Изпълнението на стратегическата ни цел Македония да стане 30-ти член на НАТО е от голямо значение не само за нашата страна, но и за мира и стабилността на Балканите. Членството на Македония в НАТО е цел, която обединява всички граждани, и около която има политически консенсус. Нуждаем се от насърчение и подкрепа, за да можем да изпратим посланието, че тази цел е жизнеспособна“, подчерта военният министърът на Скопие.\r\nШекеринска отбеляза, че правителството е постигнало пробив в осъществяването на реформите и че бъдещето ще бъде белязано със същите тенденции. „Ние изпълнихме обещанието си и увеличихме присъствието си в мисията „Решителна подкрепа“ (в Афганистан) с 20%. Когато обещаваме, изпълняваме, така че работим върху реформи в отбраната“, категорична бе Шекеринска. \r\nНа свой ред генералният секретар на НАТО благодари за дългогодишния принос на Армията на Република Македония в мисиите на Алианса в Афганистан. Норвежкият политик изрази задоволство от ангажимента на правителството в Скопие към реформите и към развитието на добросъседски отношения, като същевременно добави, че Македония има пълна подкрепа при осъществяването на тези реформи.\r\nСтолтенберг увери, че подкрепя усилията на Македония за присъединяване към НАТО. Той сподели, че има основателни причини да бъде оптимист по този въпрос, но веднага след това допълни, че не бива да се губи реалната преценка, тъй като страната все е изправена пред сериозни предизвикателства.\r\n„Оценявам вашия принос към мироопазващите мисии. Вашето участие в тях е бонус, който ви дава аргумента, че сте сериозен кандидат за членство в НАТО. А увеличаването на бюджета за отбрана е ход, който допринася за оценката на НАТО, че сте способни да станете член на Алианса“, отбеляза Столнтенберг.\r\nСрещата на Шекеринска и Столентенберг се проведе в Министерството на отбраната. Тя бе част от работната програма на визитата на Йенс Столтенберг в Македония – първо по рода си посещение на генерален секретар на НАТО в югозападната ни съседка.  Тереза Герова", "date": "2018.01.18", "title": "Срещата Столтенберг-Шекеринска: Мястото на Македония е в НАТО"}
{"url": "http://www.focus-news.net/news/2018/01/18/2478720/smolyan-nad-40-sa-proizshestviyata-v-obshtinata-ot-sutrinta-zaradi-silniya-vyatar.html", "text": "Над 40 са произшествията в община Смолян от сутринта, в следствие на силния вятър. Това каза за Радио „Фокус“ – Смолян директорът на Регионална дирекция „Пожарна безопасност и защита на населението“ – Смолян, комисар Симеон Цървуланов. Най-много са сигналите за нападали дървета и затворени пътища. Според комисар Цървуланов най-много са падналите дървета по пътя за село Турян и към Ардинското корито. Екипи отстраняват дървета и по пътищата за Пампорово и Мугла. Няма сигнали за пострадали граждани. От сутринта пожарникарите са гасили и 4 пожара. Три от тях са в комини на къщи, а един е в апартамент в квартал „Каптажа“. \"Четирите пожара са само с материални щети, като всички пожари са битови и нямат нищо общо със силния вятър\", каза комисар Цървуланов. В град Смолян най-много са подадените сигнали за откъртени облицовки, покриви и ламарини, които висят и застрашават преминаващите хора. Всички те своевременно се обезопасяват, допълни директорът на пожарната и подчерта, че цялата служба е ангажирана в отстраняването на последиците от произшествията, възникнали от силния вятър.\r\nНели ГЕРГЬОВСКА", "date": "2018.01.18", "title": "Смолян: Над 40 са произшествията в общината от сутринта заради силния вятър"}
{"url": "http://www.focus-news.net/news/2018/01/18/2478721/kyustendil-rabotnitsi-ot-shivashka-firma-v-dupnitsa-sa-gotovi-na-protesti-zaradi-neizplateni-zaplati.html", "text": "Работници от шивашка фирма в Дупница са готови на протести заради неизплатени заплати. Група от общо 140 работници във фирмата се събра в Кюстендил с цел изясняване на проблема, предаде репортер на Радио „Фокус” – Кюстендил. По думите им те не са получавали заплати за месеците ноември и декември 2017 година. „В момента имаме да получаваме две заплати. До сега сме взели само аванс, а на 22 ноември получихме 60 лева. Това бяха пари във формата на ваучери. Тогава беше последното плащане”, каза Йордан Маринов, представител на работния колектив. По думите му фирмата съществува от дълго време, а към нея са преминали и други работници на фалирала вече друга шивашка фирма. „Няколко пъти ни бяха обещавани пари, ние говорихме с управителя на фабриката, но до днес няма нищо. Вчера се събрахме и разбрахме, че фирмата спира дейност и пари няма. Казаха ни, че който желае може да напусне заради неизплатени заплати. Днес разбрахме, че имаме и нов пълномощник на фирмата”, каза Йордан Маринов. По думите му от 2 януари фабриката вече не извършва дейност.\r\nВенцеслав ИЛЧЕВ", "date": "2018.01.18", "title": "Кюстендил: Работници от шивашка фирма в Дупница са готови на протести заради неизплатени заплати"}
{"url": "http://www.focus-news.net/news/2018/01/18/2478722/afp-darzhavniyat-glava-na-sasht-e-mnogo-netarpeliv-da-otgovorya-na-vaprosite-na-robart-myuler-za-ruskata-namesa-v-prezidentskite-izbori.html", "text": "Държавният глава на САЩ Доналд Тръмп е „много нетърпелив“ да отговаря на въпросите на специалния прокурор Робърт Мюлер, който води разследването за предполагаемата руска намеса в президентските избори от 2016 г., предава AFP.\r\nВ интервю за CBS специалният съветник на президента – Тай Коб, разкри, че Тръмп е „много нетърпелив да седне и да отговори на въпросите, които службата на специалния съветник\" Робърт Мюлер ще му отправи. Тереза Герова", "date": "2018.01.18", "title": "AFP: Държавният глава на САЩ е „много нетърпелив\" да отговоря на въпросите на Робърт Мюлер за руската намеса в президентските избори"}
{"url": "http://www.focus-news.net/news/2018/01/18/2478723/deputatat-ot-gerb-sofiya-oblast-vasil-tsvetkov-organizira-priemni-v-obshtinite-kostenets-dolna-banya-i-samokov.html", "text": "Народният представител от ГЕРБ - София област Васил Цветков ще проведе открити приемни за гражданите на 3 общини от София област на 22 януари. Това съобщиха от пресцентъра на ПП ГЕРБ. От 14.00 часа народният представител ще очаква гражданите на Костенец в офиса на партията в града, намиращ се на ул. \"Белмекен\" № 4, ет.1. Записвания за приемната се правят на място или на телефон 0884 800 350. От 15.30 часа депутатът ще се срещне с жителите на община Долна баня. Записвания за приемната могат да се правят в офиса на ГЕРБ в Долна баня на ул. “Търговска“ № 114 или на телефон 0882 507 755. На 22 януари от 17.00 часа народният представител ще приема в офиса на ГЕРБ в гр. Самоков, намиращ се на пл. :Захари Зограф: № 1, ет.2.  Записвания могат да се правят на телефон 0884 800 341. В същия ден от 18.00 часа Васил Цветков ще присъства и на благотворителна изложба в град Самоков, която се организира от местната дамска структура на ГЕРБ. Събитието ще се проведе във фоайето пред офиса на партията.", "date": "2018.01.18", "title": "Депутатът от ГЕРБ - София област Васил Цветков организира приемни в общините Костенец, Долна баня и Самоков"}
{"url": "http://www.focus-news.net/news/2018/01/18/2478724/mina-hristemova-im-asenovgrad-osvobozhdenieto-na-asenovgrad-ot-tursko-robstvo-zapochva-da-se-chestva-ot-nachaloto-na-20-te-godini-na-hh-vek.html", "text": "Освобождението на Асеновград от турско робство започва да се чества от началото на 20-те години на ХХ век. Това каза за Радио „Фокус“ - Пловдив Мина Христемова, уредник в Исторически музей - Асеновград по повод навършването на 140 години от Освобождението на града. Тя каза, че в действителност след паметното събитие през 1878 година има период от време, в който празника не се е чествал официално. „Това е така вероятно, защото градът е бил в ръцете на преобладаващото гръцко или гърчеещо се население. До 1889 година кметовете на града и общинската управа са били гърци. Като цяло и гръцката държава, и гръцкото кралство, и гърците и гърчеещите се в България са посрещнали Освобождението с много неприятни чувства. Те са усещали заплахата за тяхното съществуване като отделен етнос, като дори са писали специален меморандум до Великите сили. Така че, нямало е естествена среда, която да обедини гражданството в честването на един такъв празник. Едва от 1907 година, когато се отбелязва смъртта на освободителя на Асеновград Дандевил, излиза статия във вестник „Дружба“ и се напомня за неговия принос в новата история на града. Така след това започва да се отбелязва тази дата. А и трябва да припомня, че до 1906 година, една година по-рано, вече голяма част от гърците, в резултат на антигръцките движения, вече са напуснали града. Редовно, бих казала, започва да се чества този празник от началото на 20-те години на ХХ век, когато градът ни е не само „де юре“, но и „де факто“ български“, посочи Христемова.\r\nТони МИХАЙЛОВ", "date": "2018.01.18", "title": "Мина Христемова, ИМ - Асеновград: Освобождението на Асеновград от турско робство започва да се чества от началото на 20-те години на ХХ век"}
{"url": "http://www.focus-news.net/news/2018/01/18/2478725/plovdiv-obyaviha-bedstveno-polozhenie-v-karlovo.html", "text": "Обявиха бедствено положение в Карлово, със заповед на кмета д-р Емил Кабаиванов. Това съобщи за Радио „Фокус”- Пловдив зам.-кметът Стойо Карагенски. Кризисният щаб е взел решение за обявяване на бедственото положение преди около час, след свое заседание. „Най-тежки са пораженията в болницата, където преди час е паднал покривът на цялата северна част. Има ударени автомобили, а алуминиевата дограма е поддала и е навлязла в кабинетите. Покривът на училище „Христо Проданов” също е на земята, здравната служба в село Васил Левски също е без покрив”, каза още Карагенски. \r\nПоддържа се непрекъсната връзка с кметовете на селищата, а общинска комисия обхожда най-пострадалите места. По думите на Карагенски има много дървета, които са препречили улиците, а контейнерите за смет се движат от вятъра. Хората са предупредени да не излизат от домовете си. Няма подадени сигнали за пострадали. Много селища са все още без ток. Почти навсякъде в момента учебните занятия са прекратени. \r\n„Силният вятър продължава, с тенденция скоростта му да намалява”, каза още Стойо Карагенски. \r\nЦветана ТОНЧЕВА", "date": "2018.01.18", "title": "Пловдив: Обявиха бедствено положение в Карлово"}
{"url": "http://www.focus-news.net/news/2018/01/18/2478726/kyustendil-inspektsiyata-po-truda-e-izvarshila-proverka-v-shivashkata-firma-v-dupnitsa-chiito-rabotnitsi-ne-sa-poluchavali-dva-mesetsa-zaplati.html", "text": "Инспекцията по труда в Кюстендил е извършила проверка в шивашката фирма в Дупница, чиито работници не са получавали два месеца заплати. Това каза пред Радио „Фокус” – Кюстендил инж. Валентин Златински, директор на Дирекция „Инспекция по труда” – Кюстендил. По думите му неговите колеги са извършили проверка още преди два дни. На място е проверен случая, а сега върви и проверка по документи. Инспекторите са установили, че в момента фирмата не реализира дейност. Предстои обобщение на резултатите от проверката.\r\nВенцеслав ИЛЧЕВ", "date": "2018.01.18", "title": "Кюстендил: Инспекцията по труда е извършила проверка в шивашката фирма в Дупница, чиито работници не са получавали два месеца заплати"}
{"url": "http://www.focus-news.net/news/2018/01/18/2478727/stara-zagora-zhrebiy-shte-opredeli-targovtsite-na-martenitsi-i-valentinki-v-grada.html", "text": "Община Стара Загора ще проведе жребий за определяне на търговците за продажба на мартеници, цветя и „Валентинки” на места, определени по утвърдена схема от главния архитект, съобщиха от пресцентъра на Общината. Разполагането на временните  преместваеми обекти (ВПО) е за времето от:\r\n- за мартеници от 16 февруари до 2 март. \r\n- за цветя на 7 и 8 март.\r\n- за „Валентинки” – от 10 до 14 февруари. \r\nТегленето на жребия да се проведе на 8 февруари от 10.00 часа в Община Стара Загора – зала „Фоайе” - за местата на територията на АБ „Център”.\r\n- на 8 февруари от 14.00 часа - за останалите райони по места в Административните бюра.\r\nЗаявленията за участие в жребия се подават в административните бюра лично от кандидатите или упълномощени от тях лица от 08.30 часа на 29 януари до 17.30 часа на 2 февруари.\r\nЗаповедта на кмета, с информация за местата и необходимата конкурсна документация, е публикувана на официалната страница на .", "date": "2018.01.18", "title": "Стара Загора: Жребий ще определи търговците на мартеници и „Валентинки“ в града"}
{"url": "http://www.focus-news.net/news/2018/01/18/2478728/pazardzhik-okrazhniyat-sad-prekrati-i-varna-za-dorazsledvane-na-prokuraturata-i-vtoroto-delo-sreshtu-kmeta-na-obshtina-belovo-kostadin-varev.html", "text": "Окръжен съд - Пазарджик прекрати и върна за доразследване на прокуратурата и второто дело срещу кмета на Община Белово Костадин Варев, предаде репортер на Радио „Фокус“ – Пазарджик. То е образувано по обвинителен акт на Окръжна прокуратура – Пазарджик. Срещу Костадин Варев е повдигнато обвинение за това, че за периода 31 януари 2013 – 20 август 2014 година като Кмет на Община не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер на 48 745.10 лева.\r\nВаня НИКОЛОВА", "date": "2018.01.18", "title": "Пазарджик: Окръжният съд прекрати и върна за доразследване на прокуратурата и второто дело срещу кмета на Община Белово Костадин Варев"}
{"url": "http://www.focus-news.net/news/2018/01/18/2478729/gd-granichna-politsiya-intenziven-e-trafikat-po-granitsite-s-gartsiya-turtsiya-i-rumaniya.html", "text": "Към 13.30 часа трафикът по границите с Гърция, Турция и Румъния е интензивен. Това съобщиха за Агенция \"Фокус\" от ГД \"Гранична полиция\". На българо-гръцката граница на ГКПП \"Кулата\" трафикът е интензивен от товарни автомобили и в двете посоки.\r\nНа българо-турската граница на ГКПП \"Капитан Андреево\" и ГКПП \"Лесово\" има интензивен трафик на изход за товарни автомобили. На българо-румънската граница на ГКПП \"Дунав мост-Русе\" и ГКПП \"Дунав мост-Видин\" трафикът е интензивен от товарни автомобили и в двете посоки.\r\nНормален е трафикът на контролно-пропускателните  пунктове със Сърбия и Македония.", "date": "2018.01.18", "title": "ГД \"Гранична полиция\": Интензивен е трафикът по границите с Гърция, Турция и Румъния"}
{"url": "http://www.focus-news.net/news/2018/01/18/2478730/burgas-izgoryala-e-kashta-v-selo-velislav.html", "text": "Изгоряла е къща в село Велислав, съобщиха от пресцентъра на ОДМВР - Бургас. Вчера около 14.10 часа в Районно управление – Сунгурларе е получено съобщение за горяща двуетажна къща в село Велислав, община Сунгурларе, ползвана от 33-годишния Р.А. от Сунгурларе. Огънят  е потушен от един противопожарен автомобил и четирима огнеборци. Установено е, че Р.А. е настанен от собственика на дома на 15 януари, като ден по-късно около 18.00 часа запалил камина с твърдо гориво, в стаята, която е обитавал в имота. Вследствие на това се възпламенил комина на къщата, като Р.А. направил опит да го изгаси. Около 12.00 часа вчера коминът отново се възпламенил, като се запалила и покривната конструкция на къщата. От инцидента постройката изгоряла напълно. Работата по случая продължава от служители на Районно управление – Сунгурларе.", "date": "2018.01.18", "title": "Бургас: Изгоряла е къща в село Велислав"}
{"url": "http://www.focus-news.net/news/2018/01/18/2478731/zhelyo-boychev-bsp-predsedatelski-savet-reshi-predsedatelyat-na-narodnoto-sabranie-tsveta-karayancheva-da-izprati-iskane-za-razsekretyavane-na-doklada-na-dans-za-batsis.html", "text": "Председателски съвет реши председателят на Народното събрание Цвета Цвета Караянчева да изпрати искане за разсекретяване на доклада на ДАНС за  Българска Акцизна Централизирана Информационна Система (БАЦИС). Това каза зам.-председателят на ПГ на „БСП за България“ Жельо Бойчев пред журналисти, предаде репортер на Агенция „Фокус“. Бойчев уточни, че искането ще бъде изпратено до съответните органи и че е било прието на Председателски съвет, защото не е в интерес на никого да се крие тази информация. Той коментира, че в доклада има смущаваща информация и отбеляза, че в него се посочва, че се възпрепятства проверката на длъжностни лица, застрашава се националната сигурност и се показват слабостите на БАЦИС. „Прави се общият извод, че начинът на функциониране не съответства на такъв тип информационни системи, които трябва да съхраняват и да пазят информацията“, допълни заместник-председателят на ПГ на „БСП за България“. Според него изводите от този доклад не трябва да останат скрити от българските граждани, тъй като системата позволява да бъде манипулирана. „Това е система, която трябва да следи контрола и движението на горивата“, коментира Бойчев. Заместник-председателят на ПГ на „БСП за България“ заяви, че тази система позволява върху нея да се въздейства, която прави информацията необективна. Той допълни, че ако в крайна сметка органите не разрешат разсекретяването на доклада, той ще бъдат разгледан на закрито заседание на Народното събрание.  \r\nДеница КИТАНОВА", "date": "2018.01.18", "title": "Жельо Бойчев, БСП: Председателски съвет реши председателят на Народното събрание Цвета Караянчева да изпрати искане за разсекретяване на доклада на ДАНС за БАЦИС"}
{"url": "http://www.focus-news.net/news/2018/01/18/2478732/sport-halep-s-protokolna-pobeda-sreshtu-bushar.html", "text": "Световната №1 Симона Халеп постигна лесна победа във втория кръг в Мелбърн, давайки само 4 гейма на Южени Бушар за крайното 6:2, 6:2. Мачът продължи малко повече от час, а румънката игра на високо ниво и не позволи на канадката да я затрудни. За място на осминафиналите Халеп ще играе срещу Лоурън Дейвис, която записа впечатляващото 4:6, 6:0, 6:0 над Андреа Петкович.\r\nАвстралийката Ашли Барти зарадва феновете след обрат срещу Камила Джорджи с 5:7, 6:4, 6:1. И двете демонстрираха страхотна форма в Сидни миналата седмица, но днес Барти показа повече желание за победата и в крайна сметка я постигна след малко повече от два часа игра.\r\nПо този начин австралийката достигна третия кръг в Мелбърн за втора поредна година. Следващата й съперничка ще бъде Наоми Осака, която спечели в два сета срещу Елена Веснина – 7:6(4), 6:2.\r\nВенцислав ДРАГОМАНОВ", "date": "2018.01.18", "title": "Спорт: Халеп с протоколна победа срещу Бушар"}
{"url": "http://www.focus-news.net/news/2018/01/18/2478733/sliven-1-250-mazhe-ot-obshtinata-nosyat-imeto-atanas-damite-s-imeto-atanaska-sa-262.html", "text": "Днес е Атанасовден. Народът вярва, че от този ден зимата си отива и прави път на пролетта. 1 250 са мъжете с името Атанас с постоянен адрес в община Сливен. Това сочи справка в отдел „Гражданско състояние“ на Общината. От тях 943 са от Сливен. Името Атанаска носят 262 жени от общината. От тях 162 са с постоянен адрес в града. 103 мъже се казват Наско. 80 от тях са с постоянен адрес в Сливен, останалите са от населените места на общината.", "date": "2018.01.18", "title": "Сливен: 1 250 мъже от общината носят името Атанас, дамите с името Атанаска са 262"}
{"url": "http://www.focus-news.net/news/2018/01/18/2478734/chastnite-ohraniteli-shte-se-litsenzirat-i-sdruzhavat-po-nov-zakon.html", "text": "Народните представители приеха на второ четене нов Закон за частната охранителна дейност, предаде репортер на Агенция „Фокус“. Частната охранителна дейност ще се извършва след получаване на лиценз по реда на закона. Тя ще може да се осъществява с въоръжена или невъоръжена охрана. Лицензът ще се издава от директора на ГД „Национална полиция“ без срок. В МВР ще се създаде регистър на лицензите. Извършващите частна охранителна дейност ще могат да създават сдружения, които да защитават интересите им и да подпомагат дейността им. \r\nКъм ГД „Национална полиция“ ще се създаде Консултативен съвет за сътрудничество по въпросите за частната охранителна дейност. Той ще се състои от председател и шестима членове. Трима от тях - упълномощени от сдружения на лица, извършващи частна охранителна дейност. Съветът ще свиква заседание най-малко веднъж на три месеца.\r\nЗаконът въвежда ново видово разделение на частната охранителна дейност - лична охрана на физически лица; на имущество на физически или юридически лица; сигнално-охранителна; на питейни и развлекателни заведения; на урбанизирани територии; на мероприятия; при транспортиране на ценни пратки или товари; на селскостопанско имущество. \r\nИзвършване на частна охранителна дейност без лиценз ще се наказва с глоба от 1000 до 10 хил. лева. На юридически лица и еднолични търговци ще се налага имуществена санкция в размер от 10 до 50 хил. лв. За повторно нарушение законът предвижда глоба от 10 до 20 хил. лв., а имуществената санкция е в размер от 50 до 100 хил. лв.\r\nБиляна ИВАНОВА", "date": "2018.01.18", "title": "Частните охранители ще се лицензират и сдружават по нов закон"}
{"url": "http://www.focus-news.net/news/2018/01/18/2478735/veliko-tarnovo-za-parvi-pat-v-grada-shte-predstavyat-izkustvoto-na-kitayskite-dekorativni-vazli.html", "text": "За първи път във Велико Търново ще представят изкуството на китайските декоративни възли. То ще е част от програмата за отбелязване на Китайската Нова година в града. Това съобщи Нелина Църова, директор Дирекция „Култура, туризъм и международни дейности“ в Община Велико Търново, предаде репортер на Радио „Фокус“ – Велико Търново. В рамките на организиран уъркшоп, на 28 януари, от 18.00 до 19.00 часа, във фоайето на МДТ „Константин Кисимов“, великотърновци и гости на града ще имат възможност да се запознаят с традиционни китайски занаяти. Освен изкуството на китайските декоративни възли, ще бъдат показани и калиграфия, както и изработване на изделия от хартия. Те ще бъдат демонстрирани от 15 китайски учители, които работят в 12 населени места в България. Посетителите ще имат възможност да се включат в дейностите и дори ще получат малък подарък. Нелина Църова съобщи, че във фоайето на МДТ „Константин Кисимов“ ще бъде подредена фотоизложба от 42 снимки, които илюстрират традициите в посрещането на Нова година в Китай. Ще бъдат предоставени и традиционни китайски костюми, които хората ще могат да облекат и да си направят снимки в тях. „Посетителите ще имат възможност да задават въпроси и да получат повече информация за китайските традиции, за Китайската Нова година, за всичко свързано с този голям празник. Надяваме се да бъде интересно за всички – за малки и големи“, допълни Нелина Църова.\r\nНадежда КРЪСТЕВА", "date": "2018.01.18", "title": "Велико Търново: За първи път в града ще представят изкуството на китайските декоративни възли"}
{"url": "http://www.focus-news.net/news/2018/01/18/2478736/prokuror-rumyana-arnaudova-shte-vnese-dopalnitelni-razyasneniya-za-zapovedta-na-sotir-tsatsarov-za-mashtabna-proverka-na-prokuraturite-v-stranata.html", "text": "Във връзка с множество запитвания от журналисти относно Заповедта на главния прокурор Сотир Цацаров за срочността и ефективността на мерките и действията по привеждане в изпълнение на присъди, по които не са задържани осъдени лица, говорителят на главния прокурор Румяна Арнаудова ще внесе допълнителни разяснения в 15.30 ч. в зала 2 в Съдебната палата. Това съобщиха от пресцентъра на Прокуратурата на Р България.", "date": "2018.01.18", "title": "Прокурор Румяна Арнаудова ще внесе допълнителни разяснения за заповедта на Сотир Цацаров за мащабна проверка на прокуратурите в страната"}
{"url": "http://www.focus-news.net/news/2018/01/18/2478737/orf-darzhavniyat-glava-na-frg-prie-za-sreshta-noviya-avstriyski-kantsler.html", "text": "Държаният глава на ФРГ Франк-Валтер Щайнмайер прие за среща в замъка Белвю новия канцлер на Австрия Себастиан Курц, който е на двудневно посещение в страната, предава ORF, най-голямата обществена медия в Австрия.\r\nСлед официалната снимка Щайнмайер се ръкува с Курц, но изявления не бяха направени. Двамата се познават добре – в миналото те често са се срещали в качеството си на външни министри на Берлин и Виена. \r\nВ сряда, 17 януари, австрийският канцлер бе приет и от германския си колега Ангела Меркел, а малко след това разговаря и с председателя на Бундестага Волфганг Шойбле. Тереза Герова", "date": "2018.01.18", "title": "ORF: Държавният глава на ФРГ прие за среща новия австрийски канцлер"}
{"url": "http://www.focus-news.net/news/2018/01/18/2478738/sliven-v-tri-uchilishta-v-obshtina-tvarditsa-sa-prekrateni-uchebnite-zanyatiya-zaradi-loshoto-vreme.html", "text": "В три училища в община Твърдица са прекратени учебните занятия. Това съобщиха от Регионалното управление на образованието. Причината е лошото време и влошена пътна обстановка. Това са ОУ „Никола Й. Вапцаров“ –  Бяла паланка, ОУ „Никола Прокопиев“ –  Сборище и СУ „Георги Алексиев Каравелов“ – Шивачево.", "date": "2018.01.18", "title": "Сливен: В три училища в община Твърдица са прекратени учебните занятия заради лошото време"}
{"url": "http://www.focus-news.net/news/2018/01/18/2478739/sofiyska-gradska-prokuratura-vnese-protest-sreshtu-predsrochnoto-osvobozhdavane-na-vasil-manikatov.html", "text": "На 17 януари 2018 г. Софийски градски съд уважи молбата на Васил Маникатов за условно предсрочно освобождаване от изтърпяване на наложено му наказание, като го освободи с остатък от наказанието в размер на 6 години и 6 месеца. Непосредствено след проведено съдебното заседание, Софийска градска прокуратура подаде протест срещу определението на съда, тъй като счита, че то е неправилно и незаконосъобразно. Това съобщиха от пресцентъра на Прокуратурата на Република България.\r\nВасил Маникатов изтърпява поотделно две наказания за разпространения на наркотици, като за първото деяние му е наложено наказание „лишаване от свобода“ в размер на 8 години, а второто му наказание в размер на 15 години „лишаване от свобода“ е сформирано чрез групиране на наказания по няколко отделни присъди. \r\nКъм настоящия момент Маникатов е изтърпял общо от двете наказания 16г. и 5 месеца. \r\nСофийска градска прокуратура не споделя становището на Софийски градски съд, че спрямо Маникатов са осъществени целите на наказанието и е постигнато превъзпитателно въздействие. Не са налице доказателства за неговото поправяне и с оглед обществената опасност като деец и тежестта на извършените от него престъпления е необходимо да изтърпи я цялост наложените му наказания. \r\nПредстои произнасяне по протеста на СГП от Апелативен съд - София.", "date": "2018.01.18", "title": "Софийска градска прокуратура внесе протест срещу предсрочното освобождаване на Васил Маникатов"}
{"url": "http://www.focus-news.net/news/2018/01/18/2478740/mina-hristemova-im-asenovgrad-spored-istoricheskite-izvori-v-asenovgrad-se-e-sastoyalo-nay-blyaskavoto-i-tarzhestveno-posreshtane-na-osvoboditelite.html", "text": "Както историческите извори от домашен характер, каквито са приписките, така и спомените на руски офицери и журналисти са категорични, че в Асеновград се е състояло най-бляскавото и тържествено посрещане на освободителите. Това каза за Радио „Фокус“ – Пловдив Мина Христемова, уредник в Исторически музей - Асеновград, по повод навършването на 140 години от Освобождението на града. По думите ѝ радостта от влизането на руснаците в Асеновград е била голяма и жителите са знаели, че се случва нещо съдбовно. „Асеновград се появява в хронологията на събитията от Руско-турската война в самия ѝ край. На 4 януари по стар стил, сега 16-ти януари, Пловдив е освободен от присъствието на турските войски – те напускат града и тръгват в посока Асеновград. Преди да успеят да се окупират в града, се случва голяма битка при Караагач (дн. Брестник), където отново войските на Сюлейман паша са разгромени. Той идва в Асеновград, както се казва бягайки, без да има възможност да го разруши. Въпреки това жителите на града са много наплашени. Те знаят, че в хода на военните действия много често страда цивилното население. Според една легенда станимашките първенци събрали жълтици и отишли при Сюлейман паша, за да го помолят да не опожарява града. Дали заради парите, или заради липсата на време, действително ние нямаме поражения. Сюлейман паша веднага разпределя своите войски на две част – едната да се оттегли през Бачково, през прохода, който е на река Чепеларска, а другите потеглят в посока на Тополовския проход. Тяхната цел е да стигнат Одрин. Така че, за много малко време, 4 – 5 януари, в Асеновград е имало турски войски, защото на 6 януари по стар стил руснаците, начело с Виктор Дандевил, влизат в града с войските си“, каза Мина Христемова. По думите ѝ тогава всички отбелязват тържествено Богоявление, но в случая са имали повод и за още един празник – посрещането на руските освободители.\r\n„Една историческа епоха не си тръгва с един политически, военен или какъвто и да е друг акт или с една дата. Датата не е категоричен маркер в историческото развитие на едно общество. 18 януари, по стар стил 6 януари, е само началото. Това е и реална, и въображаема граница в историята на Асеновград“, коментира уредникът в Исторически музей - Асеновград Мина Христемова. Тя посочи, че музеят съхранява написана на гръцки език приписка към богослужебна книга, която много точно и подробно описва влизането на руските войски в града през 1878 година. „Сбирката на музея, напомняща за паметните събития, не е голяма, но е изпълнена с ценни документи. Имаме също предоставени снимки на генерал Виктор Дандевил, на войници, на руско и турско оръжие, които са част от военното снаряжение на това време“, добави Христемова.\r\nТони МИХАЙЛОВ", "date": "2018.01.18", "title": "Мина Христемова, ИМ - Асеновград: Според историческите извори в Асеновград се е състояло най-бляскавото и тържествено посрещане на освободителите"}
{"url": "http://www.focus-news.net/news/2018/01/18/2478741/the-economic-times-severna-koreya-planira-mashtaben-voenen-parad-v-navecherieto-na-olimpiyskite-igri-v-pyonchan.html", "text": "Северна Корея подготвя зрелищна демонстрации на военната си сила с парад, който трябва да бъде проведен в навечерието на откриването на Зимните олимпийски игри в Пьончан, въпреки възобновения диалог със Сеул, съобщава електронното издание The Economic Times, като се позовава на медийни доклади. \r\nПхенян, който през последните месеци предизвика сериозна загриженост сред международната общност с ядрените и ракетните си изпитания, се съгласи на церемонията по откриването на Олимпийските игри спортистистите й да излязат заедно с южнокорейските атлети под един флаг.\r\nНо по данни на информационната агенция Yonhap, Северна Корея е ангажирана също и с отбелязването на 70-годишнината от създаването на въоръжените си сили. Мащабният военен парад ще се проведе на 8 февруари – само ден преди церемонията по откриването на Олимпиадата.\r\nОколо 12 000 войници, артилерия и други оръжия ще бъдат задействани в спектакъла, който ще бъде изнесен на летище в близост до столицата Пхенян, твърдят източници от правителствените кръгове в Сеул. \r\nПо повод информацията говорител на Министерството на отбраната на Южна Корея заяви, че ведомството няма да  коментира „каквито и да било въпроси, засягащи военното разузнаване\".. Тереза Герова", "date": "2018.01.18", "title": "The Economic Times: Северна Корея планира мащабен военен парад в навечерието на Олимпийските игри в Пьончан"}
{"url": "http://www.focus-news.net/news/2018/01/18/2478742/pazardzhik-v-grada-shte-se-provede-vtori-protest-pod-mototo-da-spasim-pirin.html", "text": "Тази вечер в 18.30 часа излизаме на втори граждански протест под мотото „Пазарджик: Да защитим Пирин, да защитим България!“, като част от националния протест „Да спасим Пирин!“, съобщи за Радио „Фокус“ – Пазарджик Костадин Деянов от Инициативния комитет. Той уточни, че протестът ще продължи до 20.30 часа на площад „Константин Величков“ в Пазарджик. По думите му исканията са за отмяна на решението на Министерски съвет от 28.12.2017 г., позволяващо застрояване с писти, лифтове и хотели на 48 % от територията на Национален парк \"Пирин\" и оставка на министъра на околната среда и водите Нено Димов.\r\n„Фокус“ припомня, че първият протест в Пазарджик по същия повод бе проведен на 11 януари. Тогава на площад „Константин Величков“ се събраха около 50 души.\r\nВаня НИКОЛОВА", "date": "2018.01.18", "title": "Пазарджик: В града ще се проведе втори протест под мотото „Да спасим Пирин!“"}
{"url": "http://www.focus-news.net/news/2018/01/18/2478743/pleven-dvama-dushi-sa-zadarzhani-za-vaorazhen-grabezh-na-benzinostantsiya-v-selo-totleben.html", "text": "Двама души са задържани за въоръжен грабеж на бензиностанция в село Тотлебен. Това съобщиха от пресцентъра на МВР. Въоръженият грабеж е извършен вчера. Незабавните действия на криминалистите са предприети веднага, след като е получен сигналът - около 1.35 часа на тел. 112 часа. По първоначална информация, неизвестен заплашил с оръжие служител на бензиностанцията и отнел пари и лотарийни билети. Местопроизшествието е посетено от полицейски служители. Под ръководството на Плевенската районна прокуратура са проведени активни процесуално-следствени и издирвателни действия за установяване и задържане на извършителя. Извършени са огледи и претърсване в къща в село Тотлебен, където били установени част от инкриминираните вещи. Задържани са извършителите - на 27 и 28 г. от същото село. След доклад на събраните материали в прокуратура, 28-годишният е привлечен като обвиняем и му е наложена мярка за неотклонение „задържане под стража“ за срок до 72 часа. Работата по случая продължава в рамките на образуваното по случая бързо производство.", "date": "2018.01.18", "title": "Плевен: Двама души са задържани за въоръжен грабеж на бензиностанция в село Тотлебен"}
{"url": "http://www.focus-news.net/news/2018/01/18/2478744/blagoevgrad-spetsializirana-komisiya-ot-eksperti-i-predstaviteli-na-ministerstvo-na-kulturata-e-ustanovila-che-v-melnik-se-postavyat-paveta-na-myastoto-na-kaldarama.html", "text": "На място днес в Мелник днес е била специализирана комисия от експерти и представители на Министерството на културата, която е установила, че наистина на мястото на калдъръма се поставят павета, научи Радио „Фокус“ – Пирин от свой източник. Той уточни, че за извършването на дейностите е трябвало предварително съгласуване с Министерството на културата, тъй като Мелник е архитектурен резерват но таквоа не е извършено. Предстои изясняване на документалната част по казуса, както и излизането на официално становище по случая. \r\nЛивия НИНОВА", "date": "2018.01.18", "title": "Благоевград: Специализирана комисия от експерти и представители на Министерство на културата е установила, че в Мелник се поставят павета на мястото на калдъръма"}
{"url": "http://www.focus-news.net/news/2018/01/18/2478745/kaloyan-pargov-bsp-sofiya-modelat-na-upravlenie-na-gerb-ubiva-konkurentosposobnostta-na-balgarskiya-biznes.html", "text": "Моделът на управление на ГЕРБ убива конкурентоспособността на българския бизнес. Това заяви лидерът на БСП - София Калоян Паргов при участието си в предаването \"Резонанс\" по телевизия \"Евроком\", съобщиха от пресцентъра на БСП - София. Той коментира предстоящия вот на недоверие и приоритетите на българското европредседателство. \"Като говорим за приоритетите, да вземем единия от тях само - конкурентоспособността. Отдавна е доказано, че корупцията влияе контрапродуктивно на конкурентоспособността. Какво се случва в България? Икономическите субекти са свикнали да печелят обществени поръчки основно на един принцип - кой знае телефона на правилния човек и кой първи ще го набере. Представете си как тези икономически субекти стоят в европейски или дори в балкански план - когато трябва да се конкурират с чуждестранни фирми. Тоест, този модел убива конкурентоспособността на българските фирми. Защото подобни компании не се грижат за бизнеса си - не инвестират в персонала, в обучения, в машини и съоръжения, в различни иновации. На тях просто не им е нужно, защото са свикнали да получават достъп до обществен ресурс по порочен начин. И тук идва важният въпрос - кой позволява това да се случва? И защо? Това ли е начинът да развиваш една държава и да създаваш конкурентоспособен бизнес? Точно тези въпроси са в основата на искания от нас вот на недоверие заради корупция. И нашата цел в момента не е да даваме оценка само на правителството \"Борисов 3\", а на 10-годишното управление на ГЕРБ\", заяви Паргов.\r\nСпоред него метрото в София и изградените пътища по никакъв начин не могат да отменят въпроса за корупцията в държавата. \"За 3 мандата и 10 години управление имаме ли днес усещане за някаква промяна? Има ли обществото ни усещане за свобода? Медиите свободни ли са\", попита той. \"Кой, как, защо и на какво основание разпределя порциите в държавата? Ето това искаме да разберем. И как този модел влияе на общата конкурентоспособност на България на Балканите, в Европа, в света\", каза още Паргов. \r\nЛидерът на БСП - София добави, че не вижда къде точно е ръстът на инвестициите през миналата година, за който говори постоянно премиерът. \"През 2016-а инвестициите са над милиард, а през 2017-а са под милиард, заяви той. - За какъв ръст става въпрос? И тук е важно да отбележим, че много по-мъдро би било да създадем в държавата подходяща бизнес среда, отколкото да разчитаме само на чуждестранните инвестиции. Да създадем спокойствие и перспектива. Защото, ако местният бизнес отвори авоарите си и ги инвестира тук, а не в чужбина, тези инвестиции ще са много по-ценни за нас\", посочи Паргов.\r\nКалоян Паргов заяви още, че оценката за справянето на България с европредседателството ще бъде дадена от БСП на база изпълнение на приоритета Западни Балкани. \"Много са совалките, посещенията в различни държави в района, хубавите слова, потупванията по рамото, снимките. Ще видим дали всичко това ще доведе до резултат\", коментира той. По думите му Западните Балкани е българският приоритет в европредседателството ни. \"Останалите са приоритети на Брюксел. Там няма да имаме водеща позиция. Затова и нашата оценка ще я дадем на база на постигнатите резултати по отношение на Западните Балкани\", каза още той.", "date": "2018.01.18", "title": "Калоян Паргов, БСП - София: Моделът на управление на ГЕРБ убива конкурентоспособността на българския бизнес"}
{"url": "http://www.focus-news.net/news/2018/01/18/2478746/ria-novosti-vladimir-putin-pochete-pametta-na-zaginalite-pri-blokadata-na-leningrad.html", "text": "Държавният глава на Руската федерация положи цветя пред монумента в Санкт Петербург, издигнат в памет на загиналите при блокадата на Ленинград, предава РИА Новости.\r\nБлокадата е наложена на 8 септември 1941 г. и продължава близо 900 дни. Единственият път, по който градът е снабдяван с провизии, е преминавал през замръзналото Ладожко езеро. Блокадата е пробита на 18 януари 1943 г., макар до пълното й сваляне жителите на града да са чакали още цяла година (27 януари 1944 г.).\r\nВ годините на блокадата – съгласно различните данни, са загинали между 400 хил. и 1,5 млн. души. На процесите в Нюрнберг е представена информация за 632 хил. души. Едва три процента от тях са загубили живота си от въздушни удари или артилерийски обстрел – всички останали са загинали от глад. Тереза Герова", "date": "2018.01.18", "title": "РИА Новости: Владимир Путин почете паметта на загиналите при блокадата на Ленинград"}
{"url": "http://www.focus-news.net/news/2018/01/18/2478747/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив отново ще насочим вниманието си към важните и актуални теми от Асеновград и региона. Министърът на околната среда и водите Нено Димов посети Асеновград и се срещна с кмета на Общината д-р Емил Караиванов. Целта на работната визита бе да се проследи изпълнението на мащабния за Асеновград и страната ни проект за рехабилитация на ВиК мрежата с изграждане на пречиствателна станция за отпадни води. Какво показа проверката на изпълнението на проекта? Това ще научите в първите минути на предаването.\r\nДнес се навършват 140 години от Освобождението на Асеновград от турско робство. Наш събеседник по темата ще бъде Мина Христемова, уредник в Историческия музей в града, с която ще разлистим страниците на миналото и ще си припомним редовете на паметното събитие. Тя ще ни разведе също из важните исторически документи, които музеят съхранява във връзка с Освобождението на Асеновград.\r\nВ Градска библиотека „Паисий Хилендарски” ще се проведе церемония по връчването на наградите „Читател на годината 2017”. Конкурсът се провежда за втора поредна година, като основната цел е насърчаване на четенето и посещаването на културната институция, особено от децата. Наградите се връчват в две категории –  до 14 години и над 14 години. Повече предстоящото събитие ще ни разкаже Милена Марковска, директор на Градската библиотека в Асеновград. От нея ще научим и колко наброяват регистрираните читатели в града през изминалата 2017 година.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.01.18", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/01/18/2478748/mvr-185-naseleni-mesta-v-yuzhnata-chast-na-stranata-sa-bez-elektrozahranvane-nad-60-sa-signalite-za-padnali-darveta-opasni-predmeti-i-skasani-elektroprovodi.html", "text": "До 13.00 часа днес в пожарните служби в цялата страна са получени 63 сигнала за произшествия, свързани с метеорологичната обстановка. Основната част от тях са за паднали дървета, съборени билбордове и скъсани електропроводи. Снеговалеж и силен вятър има в областите Варна, Добрич, Габрово, Кюстендил и Пазарджик. Това съобщиха от пресцентъра на МВР.  \r\n185 населени места в южната част на страната са без електрозахранване. Това са: в област Пловдив - 36 населени места; в област Смолян - 78 населени места; в област Стара Загора - 11 населени места; в област Бургас - 2 населени места; в област Хасково - 33 населени места; в област Кърджали - 5 населени места; в област Пазарджик - 7 населени места; в област Сливен - 13 населени места.\r\nВ Смолян  са получени сигнали за паднали дървета и висящи опасни предмети от покривите на сградите. Прекъснато е електроснабдяването в селата Турян, Станевска махала,  Река, Требище, цялото Арденско корито, Момчиловци, Соколовци и Тикале. \r\nЗатворени за движение са пътищата за Турян, Габрица и Левочево, както и около селата Киселчово, Черново, Мугла, и Смолян - Пампорово. Със заповед на кмета на община Смолян е обявено бедствено положение \r\n Във Варна и Добрич  са получени десетки съобщения за паднали дървета на територията на двете области. Поради обилен снеговалеж и силен вятър временно е ограничено движението по път II-29 Варна – Добрич,  Добрич – Генерал Тошево - Кардам, и път III-2902 Кичево - Аксаковска панорама. Екипи от пожарникари и спасители оказват помощ и на закъсали поради снегонавявания превозни средства. Няма данни за бедстващи хора. \r\nВ Ловеч са затворени проходите Троян-Кърнаре и Шипково-Рибарица. Вятърът в областта по данни на Хидрометеорологичната обсерватория при НИМХ-гр.Плевен е 10м/с. \r\nВ оперативния център на пожарната в Пловдив са получени над 30 сигнала за произшествия, свързани с метеорологичната обстановка. Силният вятър е отнесъл част от покрива на столовата на СОУ “Христо Проданов“  в гр. Карлово. Учебните занятия не са прекратени и няма опасност за учениците. \r\nВ Габрово е ограничено движението по път I-5 Казанлък – Шипка, трафикът е насочен по обходен маршрут /път I-6 Казанлък - Дунавци - път III-5601 Дунавци – Шейново – Шипка/. \r\nОграничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица. \r\nЗатворен за всички видове моторни превозни средства е Троянският проход.", "date": "2018.01.18", "title": "МВР: 185 населени места в южната част на страната са без електрозахранване, над 60 са сигналите за паднали дървета, опасни предмети и скъсани електропроводи"}
{"url": "http://www.focus-news.net/news/2018/01/18/2478749/smolyan-zam-kmetat-inzh-tsekova-poseti-semeystvo-v-kv-raykovo-na-koeto-vyatarat-otnese-pokriva-na-kashtata.html", "text": "Зам.-кметът инж. Мариана Цекова отиде на място, за да се запознае какво е положението, след като ураганният вятър отнесе покрива на триетажната къща на семейство Илчеви в кв. \"Райково\". Това съобщиха от пресцентъра на Община Смолян. \"За щастие семейството не е пострадало. Проблемите са много сериозни, има тонове боклук. Покривът не е бил добре укрепен\", посочи след огледа инж. Цекова. По думите ѝ са срутени също и част от стените. \"Ще внесем искане в Общинския съвет да се подпомогне пострадалото семейство\", каза още зам.-кметът.    \r\nЗакъсалите автомобили в Мугла вече са освободени и пътят там е отворен. Ураганният вятър продължава да е силен.", "date": "2018.01.18", "title": "Смолян: Зам.-кметът инж. Цекова посети семейство в кв. \"Райково\", на което вятърът отнесе покрива на къщата"}
{"url": "http://www.focus-news.net/news/2018/01/18/2478750/predsedatelyat-na-parlamenta-tsveta-karayancheva-i-dnes-slovata-na-hristo-botev-zvuchat-kato-da-sa-pisani-v-segashno-vreme-i-nyamat-ravni-po-sila.html", "text": "И днес словата на Христо Ботев звучат като да са писани в сегашно време и нямат равни по сила и ръст. Това каза председателят на парламента Цвета Караянчева по време на учредяването на Национален инициативен комитет за честване на 170-ата годишнина от рождението на Христо Ботев, предаде репортер на Агенция „Фокус”. „Тази година е белязана със знака на 170-те години от рождението на Ботев. По идея на кмета на Карлово Емил Кабаиванов днес учредяваме Национален инициативен комитет за честване на 170 години от рождението на големия наш поет и революционер Христо Ботев. Приех да бъда патрон на тази инициатива, защото преди 170 години в поробена България се ражда един от най-светлите умове – авантюрист и пророк. Безумец и спасител. Знаменосец на правдата, изключително мъдър за възрастта си. Той изумява с ораторка дарба, поетически гений с нечовешка дързост и чутовна промисъл”, заяви председателят на парламента. „Нека не забравяме Ботевото верую - българският народ е способен сам да гради бъднините си”, посочи още Караянчева. Тя подчерта, че инициативният комитет ще действа през цялата година и ще организира множество събития и прояви.\r\nПочетен патрон на честванията е председателят на Народното събрание Цвета Караянчева, а в инициативния комитет влизат вицепремиерът по икономическата и демографската политика Валери Симеонов, вицепремиерът по обществен ред и сигурността и министър на отбраната Красимир Каракачанов, министърът на образованието Красимир Вълчев, министърът на културата Боил Банов и министърът на туризма Николина Ангелкова, кметовете на Враца и Карлово – Калин Каменов и д-р Емил Кабаиванов, президентът на Агенция и Радио \"Фокус\" Красимир Узунов и др.  \r\nИван ЛАЗАРОВ", "date": "2018.01.18", "title": "Председателят на парламента Цвета Караянчева: И днес словата на Христо Ботев звучат като да са писани в сегашно време и нямат равни по сила"}
{"url": "http://www.focus-news.net/news/2018/01/18/2478751/smolyan-vazstanoveno-e-dvizhenieto-po-patya-za-selo-mugla.html", "text": "Възстановено е движението по пътя за село Мугла. Това съобщиха от пресцентъра на Община Смолян. Закъсалите автомобили в Мугла вече са освободени и пътят там е отворен. Продължава да духа ураганен вятър.", "date": "2018.01.18", "title": "Смолян: Възстановено е движението по пътя за село Мугла"}
{"url": "http://www.focus-news.net/news/2018/01/18/2478752/zdf-sebastian-kurts-prizova-za-po-dobra-zashtita-na-vanshnite-granitsi-na-es-othvarli-razpredelenieto-na-bezhantsite.html", "text": "В рамките на визитата си в Берлин новият канцлер на Австрия Себастиан Курц отново призова за по-добра външна защита на границите на Европейския съюз и отхвърли разпределението на бежанците сред страните от Общността като неподходящо средство. „Не говорим ли за това как трябва да бъде решен проблемът с миграцията“, бе реторичният въпрос, който Курц зададе на водещия на предаване на телевизионния канал ZDF.\r\nПрез последните години в страните от ЕС са разпределени 30 хил. търсещи убежище, но през 2015 г. такъв брой бежанци пристигаха в Европа само в рамките на две денонощия, припомни лидерът на Австрийската народна партия (АНП). „Решаването на проблема се крие в защитата на външната граница на ЕС“, категоричен бе канцлерът на Австрия. Тереза Герова", "date": "2018.01.18", "title": "ZDF: Себастиан Курц призова за по-добра защита на външните граници на ЕС, отхвърли разпределението на бежанците"}
{"url": "http://www.focus-news.net/news/2018/01/18/2478753/daniela-shoshova-direktor-na-npmg-ekovazpitanieto-i-ekokulturata-na-mladite-hora-e-misiya-i-otgovornost-na-savremennoto-obshtestvo-chrez-rolyata-na-uchebno-vazpitatelniya-protses.html", "text": "Ековъзпитанието и екокултурата на младите хора е мисия и отговорност на съвременното общество, чрез ролята на учебно-възпитателния процес. Това каза за предаването „Екологичен резонанс“ на Радио „Фокус“ Даниела Шошова, директор на Националната природо-математическа гимназия. Тя коментира, че вниманието на цялото общество е насочено към проблемите на околната среда. „Младите хора са тези, които наследяват и развиват. Мисията на всички ни е да бъдем полезни в това – младият човек да осъзнае, че бъдещият ден е негова отговорност, а именно тук е и ролята на училището. Като съвременно и модерно в образованието си училище, Националната природо-математическа гимназия се включва в множество инициативи, свързани с екологичното възпитание на подрастващите. Учителите са отговорни и мотивирани, процесът на възпитание на младите хора в посока екологично грамотни ученици да бъде двустранен и неговото развитие да стимулира създаването на подходящи условия и среда“, коментира още Даниела Шошова. Тя каза още, че през месец април в НПМГ ще се състои „Фестивал на науките“, където се предвиждат срещи, презентации и разговори с учени от БАН и специалисти в областта на екологията и екологичното развитие на учениците.", "date": "2018.01.18", "title": "Даниела Шошова, директор на НПМГ: Ековъзпитанието и екокултурата на младите хора е мисия и отговорност на съвременното общество, чрез ролята на учебно-възпитателния процес"}
{"url": "http://www.focus-news.net/news/2018/01/18/2478754/polkovnik-dimitar-katsarov-55-novi-voennosluzheshti-shte-popalnyat-101-vi-alpiyski-polk-v-smolyan.html", "text": "55 нови военнослужещи ще попълнят 101-ви Алпийски полк в Смолян. Това съобщи полковник Димитър Кацаров, командир на 101-ви Алпийски полк, в интервю за предаването „Със славната 2-ра Тракийска дивизия – За честта на България” на Радио „Фокус” - Пловдив. Конкурса за попълване на личния състав е обявен през месец септември 2017 година със заповед на министъра на отбраната и вече е в ход. „111 са подадените документи, но от тях 55 ще се явят на изпити”, каза полковник Кацаров. Конкурсът ще се проведе във времето от 5 до 12 февруари 2018 г. със заповед на министъра на отбраната. „От 2008 г. до 2016 г., в продължение на осем години, нямахме назначен нито един конкурс за набиране на войници”, каза полковник Кацаров. „Ние имаме информация, че във Военното училище се обучават достатъчно момчета и момичета от Смолянска област”, каза още той. Сержантите се създават от номинирани войници, които са с добра подготовка и са изпълнили 3-годишна служба. Те се обучават в колежа във Велико Търново и в учебния център в Сливен.\r\nЦветана ТОНЧЕВА", "date": "2018.01.18", "title": "Полковник Димитър Кацаров: 55 нови военнослужещи ще попълнят 101-ви Алпийски полк в Смолян"}
{"url": "http://www.focus-news.net/news/2018/01/18/2478755/opasno-vreme-bedstveno-polozhenie-v-smolyan-i-v-karlovo-obzor-iii.html", "text": "След като сутринта, вследствие на бурния вятър, причинил множество щети и проблеми, Община Смолян обяви бедствено положение, такова вече е в сила и в община Карлово. Усложнена остава обстановката и в Добрич, Габрово и Враца, а за цялата страна е валиден жълт код за силен вятър. Десетки населени места все още са без електричество, част от тях са трудно достъпни, заради снегонавявания и паднали дървета, а в 60 училища учебните занятия бяха преустановени. \r\nПо данни на МВР до 13.00 часа в пожарните служби в цялата страна са получени 63 сигнала за произшествия, свързани с метеорологичната обстановка. Основната част от тях са за паднали дървета, съборени билбордове и скъсани електропроводи. Снеговалеж и силен вятър има в областите Варна, Добрич, Габрово, Кюстендил и Пазарджик.  185 населени места в южната част на страната са без електрозахранване.\r\nБедственото положение в Карлово бе обявено със заповед на кмета д-р Емил Кабаиванов след заседание на Кризисния щаб към общината. Най-тежки там са пораженията в болницата, където е паднал покривът на цялата северна част. Има ударени автомобили, а алуминиевата дограма е поддала и е навлязла в кабинетите. Покривите на училище „Христо Проданов” и здравната служба в село Васил Левски също са били срутени. Паднали дървета препречват улиците, а хората са предупредени да не излизат от домовете си. Поддържа се непрекъсната връзка с кметовете на селищата, а общинска комисия обхожда най-пострадалите места. За цялата Пловдивска област са подадени над 30 сигнала за произшествия, свързани с метеорологичната обстановка. 36 са населените места без електричество в областта. \r\nНад 40 са произшествията в община Смолян от сутринта, в следствие на силния вятър. Повечето от сигналите са за нападали дървета и затворени пътища. Най-много са падналите дървета по пътя за село Турян и към Ардинското корито. Екипи отстраняват дървета и по пътищата за Пампорово и Мугла. Няма сигнали за пострадали граждани. От сутринта пожарникарите са гасили и 4 пожара. Три от тях са в комини на къщи, а един е в апартамент в квартал „Каптажа“. В град Смолян най-много са подадените сигнали за откъртени облицовки, покриви и ламарини, които висят и застрашават преминаващите хора. Всички те своевременно се обезопасяват. Прекъснато е електроснабдяването в селата Турян, Станевска махала,  Река, Требище, цялото Арденско корито, Момчиловци, Соколовци и Тикале. Затворени за движение са пътищата за Турян, Габрица и Левочево, както и около селата Киселчово, Черново, Мугла, и Смолян - Пампорово. Без електричество са 78 населени места. \r\nВъв Варна и Добрич също са получени десетки съобщения за паднали дървета на територията на двете области. Поради обилен снеговалеж и силен вятър временно е ограничено движението по път II-29 Варна – Добрич,  Добрич – Генерал Тошево - Кардам, и път III-2902 Кичево - Аксаковска панорама. Екипи от пожарникари и спасители оказват помощ и на закъсали поради снегонавявания превозни средства. Няма данни за бедстващи хора. Всички влакове от и за Добрич се движат със закъснение. \r\nВ Гарово все още без електрозахранване са и селата Потока, Генчевци и Фърговци. Продължава обработката на градската пътна мрежа в Габрово, почистват се и пътните участъци към селата с цялата налична техника. Ограничено е движението по път I-5 Казанлък – Шипка, трафикът е насочен по обходен маршрут /път I-6 Казанлък - Дунавци - път III-5601 Дунавци – Шейново – Шипка/.  Ограничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица. \r\nЗатворен за всички видове моторни превозни средства е Троянският проход.  \r\nЗатворени са и проходите Троян-Кърнаре и Шипково-Рибарица.", "date": "2018.01.18", "title": "Опасно време: бедствено положение в Смолян и в Карлово (ОБЗОР-III)"}
{"url": "http://www.focus-news.net/news/2018/01/18/2478756/smolyan-yuzhnotsentralno-darzhavno-predpriyatie-ima-gotovnost-da-okazhe-sadeystvie-pri-otstranyavane-na-shtetite-ot-silniya-vyatar.html", "text": "Южноцентрално държавно предприятие – Смолян има готовност да окаже съдействие на кризисния щаб на Община Смолян при осъществяване на дейностите по отстраняване на щетите, резултат от силния вятър, съобщиха от Южноцентрално държавно предприятие. В случай на необходимост горските служители на Държавно горско стопанство – Смолян и Държавно горско стопанство – Смилян имат готовност да се включат в отстраняване на паднали дървета, почистване на пътища и при възникнала друга необходимост", "date": "2018.01.18", "title": "Смолян: Южноцентрално държавно предприятие има готовност да окаже съдействие при отстраняване на щетите от силния вятър"}
{"url": "http://www.focus-news.net/news/2018/01/18/2478757/kosta-kostov-glaven-ekspert-ot-mon-izklyuchitelno-neobhodimo-e-da-vodim-prirodosaobrazen-nachin-na-zhivot.html", "text": "Изключително необходимо е да водим природосъобразен начин на живот. Това каза за предаването „Екологичен резонанс“ на Радио „Фокус“ Коста Костов, главен експерт от Министерството на образованието и науката, отговарящ за въпросите по гражданското образование. „Важно е да учим подрастващите да пазят средата, в която живеят, защото запазвайки средата, те запазват себе си. Но има и по-дълбоко тълкуване на въпроса, отивайки отвъд причината. Въпросът не е само за устойчиво развитие, за което в днешно време е много модерно да се говори. Проблемът има и своите морални измерения, защото човекът е отговорен именно за околната среда и за природата не само защото е част от нея, а защото е разумно същество и трябва да се отнася уважително и с достойнство към околната среда“, коментира още Коста Костов. Той допълни, че се работи в посока създаване на практики за ангажираност на младите в дейности по опазването на околната среда.", "date": "2018.01.18", "title": "Коста Костов, главен експерт от МОН: Изключително необходимо е да водим природосъобразен начин на живот"}
{"url": "http://www.focus-news.net/news/2018/01/18/2478758/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ – Пирин ще говорим за най-голямото събитие в историята на Дупница. На 14 януари бяха отбелязани 140 години от Освобождението на града от турско робство. Посрещането на майор Орлински и войниците му от местното население беше пресъздадено изцяло по спомените на Никола Лазарков, който е описал подробно този ден. Стотици дупничани посрещнаха майор Орлински във възстановка на Освобождението на 14 януари. Майор Орлински и войниците му влязоха в Дупница и \"освободиха\" града. Той бе посрещнат от стотици жители на града, предвождани от свещениците в общината. Изключително интересната възстановка на този ден от преди 140 години бе пресъздаден в града. В днешното издание ще чуем изказването на кмета на Община Дупница Методи Чимев.\r\nЩе чуем и Иван Сапунджиев, председател на Читалище „Зора“ - Кюстендил, който изнесе лекция на 14 януари в сградата на Община Дупница. Той ще ни разкаже защо е създадено опълчението и каква е била функцията му.\r\nВъв втората час на предаването наш събеседник ще бъде Стефи Илиева, което е началник отдел „Здравеопазване, спорт и социална политика“ към Община Дупница. Тя ще ни даде повече подробнсоти за един проект, който вече е стартирал.\r\nТелефоните за връзка със студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.01.18", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/01/18/2478759/d-r-emil-kabaivanov-kmet-na-karlovo-podgotvili-sme-mnogo-sabitiya-s-koito-da-otbelezhim-170-ata-godishnina-ot-rozhdenieto-na-hristo-botev.html", "text": "Подготвили сме много събития, с които да отбележим 170-ата годишнина от рождението на Христо Ботев. Това каза кметът на Карлово д-р Емил Кабаиванов по време на учредяването на Национален инициативен комитет за честване на 170-ата годишнина от рождението на Христо Ботев, предаде репортер на Агенция „Фокус”. „Включили сме и сме поканили колеги и извън България и те са знакови. Говорим за кмета на Галац, кмета на Задунаевка, кмета на Прилеп, председателят на общността на българите в Украйна г-н Киссе и др. Нека всеки да даде от себе си максимума, за да бъде годината смислена и в края на 2018-та да кажем: „Да, успяхме да свършим повече неща за Ботев. По този начин успяхме да прибавим и частица към основния градеж – достойнството на българина”, посочи д-р Кабаиванов. Той подчерта, че на този етап са подготвени множество разнообразни събития, които ще се осъществяват през цялата година, сред които са научна конференция, изложби, Национален ученически събор на училищата, носещи името на Христо Ботев, музикален конкурс, конкурс за есе и много други. Д-р Кабаиванов призова, ако някой има още идеи за събития, да ги отправи към Комитета, за да може той да ги подсигури организационно.\r\nИван ЛАЗАРОВ", "date": "2018.01.18", "title": "Д-р Емил Кабаиванов, кмет на Карлово: Подготвили сме много събития, с които да отбележим 170-ата годишнина от рождението на Христо Ботев"}
{"url": "http://www.focus-news.net/news/2018/01/18/2478760/kyustendil-izpalnitelna-agentsiya-glavna-inspektsiya-po-truda-e-zapochnala-proverka-za-zabaveni-zaplati-na-raboteshtite-v-predpriyatieto-za-proizvodstvo-na-obuvki-v-dupnitsa.html", "text": "Главна инспекция по труда е стартирала на 16 януари 2018 г. проверка в предприятието за производство на обувки в град Дупница, чиито работници съобщиха днес, че им се бавят възнаграждения. Това съобщиха от пресцентъра на Изпълнителна агенция „Главна инспекция по труда“. Към момента е установено, че предприятието е в престой от началото на годината, за който е издадена заповед. Според законодателството при престой по вина на работодателя той дължи възнаграждения за времето на престоя. Не е установено плащане на възнагражденията за месец ноември. На управителката на дружеството е връчено предписание за изплащане на възнагражденията в кратки срокове.\r\nДнес екип на Дирекция „Инспекция по труда“ - Кюстендил отново посети предприятието, за да бъдат съставени актове. Установено е, че то е затворено и не е открит представител на работодателя. При повторна справка в Търговския регистър, свързана с продължаването на проверката, е установено, че часове след стартирането ѝ е вписан нов управител на дружеството – италиански гражданин, за когото към момента няма данни да пребивава в България. Това обстоятелство възпрепятства в голяма степен ефективността на административното производство. Въпреки това, контролните органи на Агенцията ще продължат да полагат усилията да защитят трудовите права на работещите в рамките на своите правомощия. При необходимост ще се търси съдействие и на други държавни институции.", "date": "2018.01.18", "title": "Кюстендил: Изпълнителна агенция „Главна инспекция по труда“ е започнала проверка за забавени заплати на работещите в предприятието за производство на обувки в Дупница"}
{"url": "http://www.focus-news.net/news/2018/01/18/2478761/sport-grigor-dimitrov-sreshtu-rublyov-sutrinta-v-petak-ot-0530-chasa.html", "text": "Григор Димитров ще играе срещу Андрей Рубльов в мач от третия кръг на Откритото първенство на Австралия рано сутринта в петък. Третият в световната ранглиста българин излиза на „Род Лейвър Арина“ не преди 05.30 часа на 19 януари.\r\nПреди срещата на Димитров за корта са предвидени два мача от женската схема – Луксика Кумкум срещу Петра Мартич и Марта Костюк срещу Елина Свитолина. \r\nГригор Димитров достигна тази фаза на Australian Open, след трудна победа над американеца Макензи МакДоналд. Рубльов, който е номер 30 в света, отстрани по пътя си ветерана Маркос Багдатис. До момента Рубльов и Димитров са играли веднъж във втория кръг на US Open 2017, когато руснакът поднесе сензация, побеждавайки със 7:5, 7:6, 6:3. \r\nВ друг мач, световният №1 Рафаел Надал ще играе срещу Дамир Джумхур на втория корт в Мелбърн – „Маргарет Корт Арина”. \r\nВенцислав ДРАГОМАНОВ", "date": "2018.01.18", "title": "Спорт: Григор Димитров срещу Рубльов сутринта в петък от 05:30 часа"}
{"url": "http://www.focus-news.net/news/2018/01/18/2478762/varna-predavat-na-sad-zatvornik-za-opit-da-iznasili-vazrastna-zhena-dokato-bil-v-otpusk-po-vreme-na-iztarpyavaneto-na-prisada-sashto-za-iznasilvane.html", "text": "Районната прокуратура във Варна е предала на съд 54-годишния Илко Ив. от варненското село Болярци за опит да изнасили 75-годишна жена, като я принудил към това със сила и заплашване. Престъплението по член 152, ал. 3, т. 5, във връзка с ал. 1 от НК е извършено от подсъдимия при условията на опасен рецидив. Това съобщиха от пресцентъра на Апелативна прокуратура – Варна.\r\n54-годишният Илко, известен като Исмаил, изтърпявал 12-годишна присъда лишаване от свобода при строг режим, също за изнасилване. В богата му съдебна биография са вписани четири влезли в сила присъди за изнасилване, както и за престъпления против собствеността.\r\nНезависимо от тежестта на извършените от него престъпления и размера на последното му наказание лишаване от свобода със заповед на началника на варненския затвор Илко Ив. бил награден с 5 денонощия домашен отпуск от 23 юни до 28 юли 2017 г. Мъжът отседнал при сестра си, която живеела в село Равна гора, община Аврен. \r\nДен преди края на домашния си отпуск – на 27 юни 2017 г., подсъдимият отишъл със сина на сестра си в дома на потърпевшата 75-годишна жена. Племенникът на Илко трябвало да занесе дърва за огрев на възрастната жена и той го придружил дотам. След като доставили дървата, двамата се върнали в къщата в село Равна гора. Подсъдимият пил до зори, когато решил да се върне в дома на 75-годишната съселянка на сестра си с намерението да я изнасили. С хитрост проникнал в пристройката, където жената спяла. \r\nЗа да я принуди да излезе извън дома си, Илко светнал лампите на първия етаж на дома й.  Събудена от шума, жената излязла да изгаси осветлението. Тогава той се промъкнал в пристройката и се скрил.\r\nСлед като жертвата влязла, Илко я нападнал, като затиснал устата и започнал да се гаври сексуално с нея. Заплашил я, че ще я убие, и обяснил, че искал да бъде с бяла жена. Опитът му за съвкупление останал недовършен по независещи от волята на подсъдимия причини. Насилникът успял да й причини различни травматични увреждания по време на едночасовото си пребиваване в дома на пенсионерката. Жената подала сигнал и 54-годишният затворник бил задържан на връщане от домашния отпуск. \r\nПредстои делото срещу Илко Ив. да бъде насрочено за разглеждане във Варненския районен съд.", "date": "2018.01.18", "title": "Варна: Предават на съд затворник за опит да изнасили възрастна жена, докато бил в отпуск по време на изтърпяването на присъда, също за изнасилване"}
{"url": "http://www.focus-news.net/news/2018/01/18/2478763/vitsepremierat-krasimir-karakachanov-ministerstvo-na-otbranata-shte-okazhe-palno-sadeystvie-za-chestvane-na-170-ata-godishnina-ot-rozhdenieto-na-hristo-botev.html", "text": "Министерство на отбраната ще окаже пълно съдействие за честване на 170-ата годишнина от рождението на Христо Ботев. Това заяви вицепремиерът по обществен ред и сигурността и министър на отбраната Красимир Каракачанов по време на учредяването на Национален инициативен комитет за честване на 170-ата годишнина от рождението на Христо Ботев, предаде репортер на Агенция „Фокус” „От наша страна ще има пълно съдействие. Все пак става въпрос за един човек, отдал живота си, за да я има държавата България. Армията на Република България е онзи фактор, заради който продължава да има държава”, заяви Каракачанов. Той подчерта, че освен на стихотворенията, трябва да бъде обърнато специално внимание и на публицистиката на Христо Ботев.\r\nИван ЛАЗАРОВ", "date": "2018.01.18", "title": "Вицепремиерът Красимир Каракачанов: Министерство на отбраната ще окаже пълно съдействие за честване на 170-ата годишнина от рождението на Христо Ботев"}
{"url": "http://www.focus-news.net/news/2018/01/18/2478764/haskovo-bez-tok-ili-s-narusheno-zahranvane-sa-selata-angel-voyvoda-boyan-botevo-shiroka-polyana-garvanovo-stamboliyski-i-vaglarovo.html", "text": "Без ток или с нарушено захранване са селата Ангел Войвода, Боян Ботево, Широка поляна, Гарваново, Стамболийски и Въгларово. Това съобщиха от пресцентъра на Областна администрация - Хасково по повод обстановката в областта. Информацията е към 15.00 часа. Електрозахранването на помпена станция \"Узунджово\" е възстановено преди няколко часа, съобщиха от EVN. Възникналата авария на далекопровода във връзка със силния вятър вече е отстранена, увериха от компанията. От там информираха областния управител Станислав Дечев, че ситуацията в Хасковска област е сравнително нормална на фона на изключително силния вятър. Аварирали са 5 далекопровода. Екипите на дружеството работят по всички проблемни места. Без ток или с нарушено захранване са все още селата Ангел Войвода, Боян Ботево, Широка поляна, както и Гарваново, Стамболийски и Въгларово. Работи се и в Ивайловградско - селата Хухла и Мандрица. Уверенията на EVN са, че до края на деня авариите ще бъдат отстранени. Хората са на терен и не са спирали работа. \r\nПоривите на вятъра на моменти през деня надминаха 65 км в час. Синоптиците обаче обещават стихване на вятъра, не са изключени и частични превалявания от дъжд. \r\nЕкипите на Гражданска защита са се отзовали на няколко сигнала. Най-голямото предизвикателство към тях е справянето със скъсано рекламно пано в Хасково, монтирано на 40 метра височина. Оперативните дежурни на Дирекция \"Пожарната безопасност и защита на населението\" вече са обезопасили мястото, за да не преминават от там хора, извикани са алпинисти, които да демонтират винила, но в момента, заради вятъра не е възможно да се работи. Паното се намира на булевард \"Раковски\". Там освен много пешеходци, има и интензивно движение и опасността остава. Общината съветва гражданите да избягват маршрут.", "date": "2018.01.18", "title": "Хасково: Без ток или с нарушено захранване са селата Ангел Войвода, Боян Ботево, Широка поляна, Гарваново, Стамболийски и Въгларово"}
{"url": "http://www.focus-news.net/news/2018/01/18/2478765/obshtina-veliko-tarnovo-nyama-osnovaniya-za-gripna-vakantsiya-v-obshtinata.html", "text": "Няма основания за обявяването на грипна ваканция във Велико Търново. Това сочи справка за броя на учениците във всички училища на територията на града и общината, които отсъстват от занятия, съобщиха от пресцентъра на Община Велико Търново. По разпореждане на кмета на Велико Търново Даниел Панов ръководството и екипът в общинската дирекция „Образование, младежки дейности и спорт“ отчитат по два пъти ежедневно присъствието в класните стаи.\r\n980 от общо 8829 ученици не са били в клас на 17 януари, сочат данните. Отсъстващите деца и тийнейджъри са 11,1% от общия брой ученици, които се обучават в 19 училища във Велико Търново и още 8 учебни заведения в други населени места от общината. За да бъде обявена грипна ваканция, е необходимо да не присъстват 30% от възпитаниците на училищата. Средното ниво на посещаемост на учебните занятия от началото на седмицата е около 89,4%, няма данни за грипна епидемия.\r\nПроверките ще продължат както през следващата седмица, така и през целия период, в който здравните институции отчитат повече пациенти с остри респираторни заболявания.", "date": "2018.01.18", "title": "Община Велико Търново: Няма основания за грипна ваканция в общината"}
{"url": "http://www.focus-news.net/news/2018/01/18/2478766/faz-zimnata-burya-v-niderlandiya-otne-zhivota-na-dvama-dushi.html", "text": "Тежката зимна буря, която удари голяма част от Нидерландия в четвъртък, отне живота на двама души, съобщава германският национален ежедневник Die Frankfurter Allgemeine Zeitung.\r\nЕдна от жертвите е 62-годишен мъж, който е ударен от счупен клон на дърво в населеното място Олст, разположено в източната част на страната. Друг мъж е загинал при падане на дърво върху автомобила му в близост до границата с Германия. \r\nНидерландската метеорологична служба издаде червен предупредителен код за големи части на страната поради тежките бури. Очаква се Нидерландия да бъде ударена с ураганни ветрове, достигащи скорост до 140 км/ч. Бурята доведе до сериозни препятствия в трафика в ранните часове на деня. Няколко камиона бяха преобърнати от тежките пориви на вятъра, в резултат на което бе блокирано движението по ключови магистрали. На летище „Схипхол“ в Амстердам първоначално бяха отменени 250 полета, а по-късно  бе спрян целият въздушен трафик Тереза Герова", "date": "2018.01.18", "title": "FAZ: Зимната буря в Нидерландия отне живота на двама души"}
{"url": "http://www.focus-news.net/news/2018/01/18/2478767/adaptirane-saglasuvanost-i-satrudnichestvo-byaha-aktsentite-v-diskusiite-v-ramkite-na-178-to-zasedanie-na-voenniya-komitet-na-nato.html", "text": "Началникът на отбраната генерал-лейтенант Андрей Боцев участва в зимната сесия от заседания на Военния комитет на НАТО. Форумът завърши вчера, 17 януари, и се проведе в щабквартирата на Алианса в Брюксел, Белгия. Това съобщиха от пресцентъра на Министерството на отбраната. \r\nУчастниците дискутираха предизвикателствата пред средата за сигурност по южния фланг на НАТО и приноса на Алианса за стабилизирането на обстановката. Те посочиха необходимостта от по-нататъшно засилване на сътрудничеството и координацията на военните действия между съюзниците и партньорите в подкрепа на стабилността в Близкия Изток и Северна Африка. \r\nНачалниците на отбраната, съвместно с колегите си от страните, участващи в мисията на НАТО „Решителна подкрепа“ в Афганистан, направиха преглед на мисията и обсъдиха обстановката в региона. Отчетени бяха подобрените способности на Афганистан в областта на националната отбрана и сигурност. \r\nГлобалната коалиция срещу ИДИЛ и ролята на НАТО в Ирак през 2018 г. също бяха сред дискутираните теми на форума. Началниците на отбраната препоръчаха засилена координация с Европейския съюз и други международни партньори, както и евентуалното адаптиране на дейността на НАТО за обучение и изграждане на капацитет в Ирак, за да отговори на нуждите на иракските власти при реформата в областта на отбраната.\r\nАкцентът на проведените срещи с представителите на страните-партньори – Украйна и Грузия, бяха свързани със сигурността в двете държави, напредъка на извършваната реформа в сектор „Отбрана“ и предстоящите мероприятия.  \r\nНачалниците на отбраната получиха информация и обсъдиха препоръките по адаптирането на Командната структура на НАТО, за да отговаря тя на изискването за ефективно командване и контрол при основните задачи на НАТО в отговор на настоящите и бъдещи предизвикателства пред сигурността. Участниците обмениха мнения и относно съгласуваността на действията на Алианса по отношение на военните приоритети.", "date": "2018.01.18", "title": "Адаптиране, съгласуваност и сътрудничество бяха акцентите в дискусиите в рамките на 178-то заседание на Военния комитет на НАТО"}
{"url": "http://www.focus-news.net/news/2018/01/18/2478768/ministar-boil-banov-ministerstvo-na-kulturata-veche-raboti-po-mnogo-sabitiya-svarzani-sas-170-ata-godishnina-ot-rozhdenieto-na-hristo-botev.html", "text": "Министерство на културата вече работи по много събития. Това каза министърът на културата Боил Банов по време на учредяването на Национален инициативен комитет за честване на 170-ата годишнина от рождението на Христо Ботев, предаде репортер на Агенция „Фокус”. „Ще подкрепим сериозна част от събитията”, посочи министър Банов. По думите му освен логистична помощ, Министерство на културата ще отдели и средства за организиране на някои събития. „Имаме много програми и проекти, които не са в полезрението на комитета, но могат да бъдат реализирани. Пожелавам успех на това прекрасно начинание и дано да сме на нивото на големия поет и революционер”, подчерта още министър Банов.\r\nИван ЛАЗАРОВ", "date": "2018.01.18", "title": "Министър Боил Банов: Министерство на културата вече работи по много събития, свързани със 170-ата годишнина от рождението на Христо Ботев"}
{"url": "http://www.focus-news.net/news/2018/01/18/2478769/energo-pro-vazstanovi-elektrozahranvaneto-v-173-naseleni-mesta-v-severoiztochna-balgariya.html", "text": "Екипите на ЕНЕРГО-ПРО Мрежи отстраниха множество аварии по електроразпределителната мрежа и възстановиха електрозахранването на 173 населени места в Североизточна България, съобщиха от пресцентъра на дружеството. Мокрият сняг, дъждовете и силният вятър, чийто пориви на места достигнаха 86 км/час, скъсаха проводници и повредиха изолатори. Екипите продължават да отстраняват повреди по съоръженията. На места работата им е затруднена от паднали дървета и закъсали автомобили, които забавят достигането до авариралите съоръжения. \r\nКъм 15:00 ч. най-сложна продължава да бъде ситуацията в областите Добрич и Габрово, където без ток са съответно 52 и 15 населени места. Метеорологичната обстановка в Североизточна България остава променлива с тенденция към отслабване на вятъра. Екипите на ЕНЕРГО-ПРО Мрежи продължават да работят за възстановяване на електрозахранването на всички населени места.", "date": "2018.01.18", "title": "ЕНЕРГО-ПРО възстанови електрозахранването в 173 населени места в Североизточна България"}
{"url": "http://www.focus-news.net/news/2018/01/18/2478770/blagoevgrad-teche-dokumentalna-proverka-po-kazusa-s-podmyanata-na-kaldarama-s-paveta-v-melnik.html", "text": "Проверката още тече. Водим разговори. Бяхме на място. Имаме снимков материал. Събираме данни и документи. Това съобщи за Агенция „Фокус“ Александър Трайков – и.д. главен директор на Главна дирекция \"Инспекторат за опазване на културното наследство“ към Министерството на културата във връзка с подадените сигнали за нерегламентирано премахване на калдъръмите в Мелник и заменянето им с павета. „Извършва се смяна с павета, но не можем да уточним дали е точно смяна или се слага върху тях. Има доста настилка, която е невидима и стои като замазано. Много е вероятно настилката да си е останала отдолу, а те отгоре да редят павета. В момента уточняваме нещата и не бих искал предварително да давам класификации за унищожаване“, заяви Трайков и уточни, че в момента са на ниво проверка по документи. По думите му са изискани документи и от Института за паметници на културата, съответно и режимите за опазване на архитектурния резерват. Той обясни, че резултатите от проверката ще бъдат оповестени след приключването ѝ.", "date": "2018.01.18", "title": "Благоевград: Тече документална проверка по казуса с подмяната на калдъръма с павета в Мелник"}
{"url": "http://www.focus-news.net/news/2018/01/18/2478771/dobrich-okrazhniyat-sad-varna-na-prokuraturata-deloto-sreshtu-bivsh-direktor-na-oblastna-direktsiya-zemedelie-stiliyan-mitev.html", "text": "Окръжен съд - Добрич е прекратил съдебното производство по наказателното дело срещу бившия директор на Областна дирекция „Земеделие“ - Добрич Стилиян Митев и е върнал делото на прокурора с оглед отстраняване на допуснати съществени процесуални нарушения, както и за отстраняването на явна фактическа грешка, съобщиха от пресцентъра на Окръжен съд - Добрич. Това е станало в открито разпоредително заседание, проведено съгласно последните изменения в Наказателно-процесуалния кодекс. До определението се е стигнало, след като съдът е констатирал, че обвинителният акт не отговаря на изискванията на НПК, поради несъответствие между обстоятелствената и диспозитивна част и поради наличие на непълнота и вътрешно противоречие в самия диспозитив. Съдебният състав е намерил, че делото трябва да бъде върнато на прокурора за отстраняване на допуснатите, отстраними съществени нарушения на процесуални правила, довели до ограничаване на правото на защита на обвиняемия. Прокурорът е следвало да развие в дължимата пълнота предявяваната обвинителна теза, както от фактическа, така и от правна страна, тъй като именно обвинителният акт поставя рамките на предмета на доказване в процеса, които са предпоставящи и за осъществяването на правото на защита. Обвинението срещу бившия директор на Областна служба „Земеделие“ е повдигнато от Специализирано звено “Антикорупция“ при Софийска градска прокуратура. Според обвинителния акт, в периода от 13 ноември 2009 г. до 3 септември 2013 г., в качеството си на длъжностно лице, заемащо отговорно служебно положение, подсъдимият не е изпълнил служебните си задължения с цел да набави облага за две търговски дружества - „Митев“ ЕООД - Добрич и „Макситур Бряг на изгрева“АД - Варна. В резултат на това негово бездействие е могло да се стигне до замърсяване и увреждане на имот с площ от 14.992 дка, намиращ се в землището на село Кранево, съставляващ част от държавния поземлен фонд, посочва прокуратурата. Наказателното производство срещу бившия директор на Областна дирекция „Земеделие“ е започнало дни преди влизането в сила на промените в НПК, но делото е трябвало да продължи по новите правила, тъй като все още не е бил даден ход на съдебното следствие. Постановеният днес съдебен акт подлежи на обжалване и протестиране в 7-дневен срок пред Апелативен съд - Варна.", "date": "2018.01.18", "title": "Добрич: Окръжният съд върна на прокуратурата делото срещу бивш директор на Областна дирекция „Земеделие“ Стилиян Митев"}
{"url": "http://www.focus-news.net/news/2018/01/18/2478772/haskovo-bezdomni-hora-veche-mogat-da-prenoshtuvat-v-prigodeni-za-tselta-pomeshteniya-v-kv-republika.html", "text": "Бездомните хора вече имат място за пренощуване в Хасково, съобщиха от пресцентъра на Община Хасково. Това са три стаи в помещения на обществената къпалня в кв. „Република“. От началото на седмицата услугата е ползвана от двама мъже. Помещенията са отворени всеки ден от 18.00 до 8.00 часа. Настанените ползват легло, санитарен възел и баня. Има назначена охрана от ОП „Екопрогрес“. По решение на общински съвет Хасково в помещенията могат да се настаняват до 8 души само вечер до края на месец март. Настаняването става с решение на социалните служби. Услугата може да се ползва само от бездомни хора, регистрирани в Хасково. \r\nОбщина Хасково вече е отказвала настаняване на бездомни от съседни общини.", "date": "2018.01.18", "title": "Хасково: Бездомни хора вече могат да пренощуват в пригодени за целта помещения в кв. „Република“"}
{"url": "http://www.focus-news.net/news/2018/01/18/2478773/kalin-kamenov-kmet-na-vratsa-zadelili-sme-ot-byudzheta-blizo-100-hil-leva-za-nad-40-initsiativi-svarzani-sas-170-ata-godishnina-ot-rozhdenieto-na-hristo-botev.html", "text": "В бюджета на Община Враца сме заделили близо 100 хил. лева за над 40 инициативи, които сме предвидили за цялата година. Това заяви кметът на Враца Калин Каменов по време на учредяването на Национален инициативен комитет за честване на 170-ата годишнина от рождението на Христо Ботев, предаде репортер на Агенция „Фокус”. „Трябва не само да говорим за Ботев, а да съумяваме да привлечем децата, днешните подрастващи към темата за Христо Ботев. Миналата година ни хрумна идея, която се получи доста добре. Стартирахме конкурс за най-родолюбив клас”, обясни кметът на Враца. „Наградата беше екскурзия по стъпките на Ботев, но не онази, която познаваме всички, от Козлодуй до Околчица, а в Украйна и Румъния. 50 наши абитуриенти бяха в Браила, Галац и Букурещ, разбраха много неща, които са пропуснали от учебниците по история. Отзвукът беше невероятен и има желание тази година инициативата да се повтори”, допълни той. Калин Каменов припомни, че 54 години след построяване на паметника на Христо Ботев той се нуждае от спешно възстановяване.\r\nИван ЛАЗАРОВ", "date": "2018.01.18", "title": "Калин Каменов, кмет на Враца: Заделили сме от бюджета близо 100 хил. лева за над 40 инициативи, свързани със 170-ата годишнина от рождението на Христо Ботев"}
{"url": "http://www.focus-news.net/news/2018/01/18/2478774/dobrich-vazstanoveno-e-dvizhenieto-po-patya-dobrich-varna.html", "text": "Отворен за движение е пътят Добрич – Варна, съобщиха от пресцентъра на Областна администрация - Добрич. По-рано днес движението на моторни превозни средства по пътната отсечка бе преустановено поради аварирали тежкотоварни автомобили на територията на Областно пътно управление - Варна. Областният управител заедно с част от Оперативния щаб работят по нормализиране на пътната обстановка в областта и координират дейностите по почистване на пътните артерии, където има образувани снегонавявания. Екипи на енергоразпределителното дружество работят по отстраняване на възникналите аварии и възстановяване на захранването по помпените станции на ВиК и в населените места в областта. Разчистен е пътният участък в района на село Славеево, където имаше заседнала линейка с болен на хемодиализа. Машини на фирмата, ангажирана със зимната поддръжка на републиканската пътна мрежа, продължават активно работа по почистване на пътя Добрич - Генерал Тошево - Кардам и извеждане на закъсалите автомобили.", "date": "2018.01.18", "title": "Добрич: Възстановено е движението по пътя Добрич – Варна"}
{"url": "http://www.focus-news.net/news/2018/01/18/2478775/govoritelyat-na-gl-prokuror-rumyana-arnaudova-nad-500-litsa-ne-iztarpyavat-nakazaniyata-si-lishavane-ot-svoboda-ili-dozhivoten-zatvor-spored-poluchenite-do-momenta-spravki.html", "text": "Не са получени всички справки и нямаме пълна информация за лицата, по отношение на които са наложени наказания лишаване от свобода и доживотен затвор и те не се изтърпяват. До вчера анализът на събраните справки сочи, че такива лица са над 500. Това каза на брифинг в Съдебната палата говорителят на гл. прокурор Румяна Арнаудова във връзка със заповедта за мащабна проверка на прокуратурите в страната, предаде репортер на Агенция „Фокус“. „Всеки месец всички 128 районни прокуратури, 28 окръжни Специализирани прокуратури и Военно-окръжната прокуратура изготвят справка за това колко са осъдените лица, кога са приведени наказанията и кога са задържани“, обясни тя. „След инцидента в Нови Искър, където беше извършено шесторно убийство, когато беше установено, че извършителят се е укривал в продължение на 9 години и не е изтърпял наказанието си, главният прокурор разпореди информация от спешен порядък от всички прокуратури, които изпълняват присъди“, посочи Румяна Арнаудова. „Целта беше да се установи реалният брой на лицата и какви са причините лицата да не изтърпяват наказанията“, заяви говорителят на главния прокурор. „След приключване на проверката Прокуратурата ще разполага с пълна информация, не само за осъдените, но и за причините за неизтърпяването на наказанието“ изтъкна Румяна Арнаудова. „Целта на проверката е да се установят не само проблеми и пропуски, но и добри практики, които да бъдат споделени със всички прокурори, за да не допусне отклоняване на лицата и да останат ненаказани лица“, каза още тя.\r\nБиляна ИВАНОВА", "date": "2018.01.18", "title": "Говорителят на гл. прокурор Румяна Арнаудова: Над 500 лица не изтърпяват наказанията си \"лишаване от свобода\" или \"доживотен затвор\" според получените до момента справки"}
{"url": "http://www.focus-news.net/news/2018/01/18/2478776/rts-aleksandar-vuchich-i-milorad-dodik-se-zastapiha-za-po-natatashno-zadalbochavane-na-dvustrannite-otnosheniya.html", "text": "Сръбският държавен глава Александър Вучич се срещна с президента на Република Сръбска Милорад Додик, с когото  обсъди по-нататъшното подобряване на отношенията между двете страни, предава Радио-телевизија Србије (РТС).\r\nДвамата президенти обсъдиха проекта за магистрала, която трябва да свърже Белград и Баня Лука, се казва в изявлението, разпространено след срещата между Вучич и Додик. Те са разговаряли и за други важни въпроси от национално значение, включително т.нар. Декларация за оцеляването на народа, проект за която трябва да бъде изготвен до 15 февруари 2018 г., става ясно още от изявлението. Агенция „Фокус“ припомня:\r\nМиналата есен бе обявено, че Баня Лука и Белград подготвят съвместна декларация за определяне на национални минимални стойности и принципи за оцеляването на сръбската нация и на сръбския народ.\r\nНикола Селакович, генерален секретар на кабинета на президента на Република Сръбска, заяви, че не става въпрос само за декларация, но също така и за един вид програмен документ. Тереза Герова", "date": "2018.01.18", "title": "РТС: Александър Вучич и Милорад Додик се застъпиха за по-нататъшно задълбочаване на двустранните отношения"}
{"url": "http://www.focus-news.net/news/2018/01/18/2478777/smolyan-150-proverki-sa-izvarsheni-za-dve-sedmitsi-ot-nap-v-pamporovo-smolyan-chepelare-devin-i-zlatograd.html", "text": "150 проверки са извършени от служителите на НАП в търговски обекти в Пампорово, Смолян, Чепеларе, Девин и Златоград за две седмици. Това каза на пресконференция Недялка Чавдарова, инспектор по приходите в отдел „Услуги за клиенти“ в офиса на приходната агенция в Смолян, предаде репортер на Радио „Фокус“ – Смолян. Проверките се извършват централно и в някои случаи са съвместни и с други институции, като ще продължат до края на март, когато приключва активния зимен сезон. Обект на проверките са магазини, механи, барове, търговски обекти за хранителни стоки и други обекти в курорта Пампорово и общините. Служителите на НАП следят за отчитане на оборотите, издаване на касови бележки, съответствие между касовия апарат и парите в касата и други. \"По закон, глобата за продавача, като физическо лице, който не е издал касова бележка, е между 100 и 500 лв. За юридическите лица глобите са от 500 до 10 000 лв., в зависимост от това дали е първо нарушение или поредно такова и каква е тежестта на констатираното нарушение\", каза още Чавдарова.\r\nНели ГЕРГЬОВСКА", "date": "2018.01.18", "title": "Смолян: 150 проверки са извършени за две седмици от НАП в Пампорово, Смолян, Чепеларе, Девин и Златоград"}
{"url": "http://www.focus-news.net/news/2018/01/18/2478778/poslanikat-na-velikobritaniya-v-parizh-brekzit-belezhi-nova-glava-vav-frensko-britanskite-otnosheniya.html", "text": "Според посланика на Великобритания в Париж Едуард  Люуелин срещата между президента на Франция Еманюел Макрон и британския министър-председател Тереза Мей бележи нова фаза в „дълбоките, широки и важни“ отношения между двете страни, предава Politico.\r\n„Мисля, че това е началото на нова глава между Великобритания и Франция, а не затваряне на книгата“, заяви Люуелин . „И двете правителства са ангажирани към тези отношения“, допълни той. \r\nСрещата, която ще се фокусира върху отбраната, сътрудничеството в сигурността и икономическите връзки, е първото президентско посещение на Макрон във Великобритания и се провежда докато в медиите циркулират новини, че британското правителство ще плати на Франция 44,5 млн. лири за да продължи полицейската дейност по границата на Ла Манша. \r\nЛюуелин  заяви, че управляването на границата е „споделен проблем“ между двете страни. „Тази граница е една от най-сигурните в Европа“, смята дипломатът. \r\nВ допълнение към граничната сигурност посланикът постави ударение върху необходимостта търговията да продължи през Ла Манша и след Брекзит. \r\n„Споразумение за Брекзит, което да работи за всички и да държи търговията в движение е жизнено необходимо“, допълни той. „Споразумение, което ще работи за Великобритания, най-вероятно ще работи и за всички“, допълни той. Виктор Турмаков", "date": "2018.01.18", "title": "Посланикът на Великобритания в Париж: Брекзит бележи нова глава във френско-британските отношения"}
{"url": "http://www.focus-news.net/news/2018/01/18/2478779/gen-andrey-botsev-mozhem-da-vavedem-ideyata-da-se-krashtavat-vipuskite-na-voenna-akademiya-i-voennoto-uchilishte-na-170-godini-hristo-botev.html", "text": "Спокойно можем да въведем да се кръщават випуските на военна академия и военното училище на випуск „170 години Христо Ботев”. Това каза началникът на отбраната ген. Андрей Боцев по време на учредяването на Национален инициативен комитет за честване на 170-ата годишнина от рождението на Христо Ботев, предаде репортер на Агенция „Фокус”. „Добре е да възстановим стари практики. Примерно аз, когато завършвах 1981 г. бяхме випуск „Аспаруховски”, посочи той. Ген. Боцев  подчерта, че министерство на отбраната ще организира тържествени зари-проверки във всички населени места, където се подготвят инициативи, свързани с честванията.\r\nИван ЛАЗАРОВ", "date": "2018.01.18", "title": "Ген. Андрей Боцев: Можем да въведем идеята да се кръщават випуските на военна академия и военното училище на „170 години Христо Ботев”"}
{"url": "http://www.focus-news.net/news/2018/01/18/2478780/dobrich-prez-tseliya-den-ekipi-na-rd-pozharna-bezopasnost-i-zashtita-na-naselenieto-otstranyavat-padnali-darveta-i-izvlichat-zakasali-koli.html", "text": "През целия ден екипи на Регионална дирекция (РД) „Пожарна безопасност и защита на населението“ отстраняват паднали дървета и извличат закъсали коли, съобщиха от там, предаде кореспондентът на Радио „Фокус” – Варна. Само в Добрич от сутринта заради силния вятър е имало подадени сигнали за паднали 10 дървета. Клон е паднал върху такси на ул. „Хаджи Димитър“, на ул. „Славянска“ паднало дърво е затиснало две леки коли. Съборени дървета от вятъра е имало също по междуградските и междуселски пътища в областта, което е създало затруднение при движението по пътищата. Отсечките вече са разчистени. \r\nЖулиета НИКОЛОВА", "date": "2018.01.18", "title": "Добрич: През целия ден екипи на РД „Пожарна безопасност и защита на населението“ отстраняват паднали дървета и извличат закъсали коли"}
{"url": "http://www.focus-news.net/news/2018/01/18/2478781/polkovnik-dimitar-katsarov-101-vi-alpiyski-polk-v-smolyan-e-mnogo-tarsen-partnyor-za-mezhdunarodni-ucheniya-zaradi-spetsifichnite-sposobnosti-za-deystviya-v-planina.html", "text": "101-ви Алпийски полк в Смолян е много търсен партньор за международни учения заради специфичните способности за действия в планина. Това каза в интервю за предаването „Със славната 2-ра Тракийска дивизия – За честта на България” на Радио „Фокус” - Пловдив полковник Димитър Кацаров, командир на полка. „Всички наши партньори от НАТО, включително Румъния, Германия, Италия, Франция и Словения, поддържат интерес към нас и искат да участваме в съвместни учения – подготовки, които ще се случват и през тази година”, каза полковник Димитър Кацаров. През месец март на полка предстои участие в най-голямото зимно учение на австрийската армия - CAPRICORN, в Хохфилцен. „Предстои ни и традиционното участие в световното военно първенство, което се провежда в Италия”, каза още полковник Кацаров. Военнослужещите от полка поддържат и готовността и уменията си и за действия при бедствия – пожар, тежки зимни условия и наводнения. „За съжаление практиката показва, че планината е едно място, където много често се случват бедствия, предвид силно пресечената местност, тежкия терен, планинските реки, които много бързо се спускат във водосборен район и създават проблеми, разпространението на горските пожари – знаем, че навсякъде Родопа планина е с широколистни и основни иглолистни гори”, посочи командирът на полка. За изминалите седем години военнослужещите са помагали повече от 12 пъти при такива бедствия. „Смея да кажа, че имаме добър опит и нямаме притеснения”, каза още полковник Кацаров.\r\nПовече от 11 пъти досега военнослужещи от полка са участвали в мисии извън граница от 2001 г. досега – в Босна, в Херцеговина, в Камбоджа, в Ирак, Афганистан. „Даже поддържаме над 50% от личния състав в тези учения, което е един чудесен опит за нас и за нашата подготовка”, каза още полковник Димитър Кацаров.\r\nЦветана ТОНЧЕВА", "date": "2018.01.18", "title": "Полковник Димитър Кацаров: 101-ви Алпийски полк в Смолян е много търсен партньор за международни учения заради специфичните способности за действия в планина"}
{"url": "http://www.focus-news.net/news/2018/01/18/2478782/new-york-daily-news-edin-chovek-e-zaginal-v-belgiya-zaradi-burite.html", "text": "Бурното време, бушуващо в Западна Европа е довело до смъртта на един човек в Белгия, пише  New York Daily News.\r\nШофьор е загинал, след като дърво рухва върху колата му в южната част на Брюксел. Няколко души са ранени от летящи отломки по останалите части от страната.\r\nМеждународната железопътна линия „Талис“ бележи дълги забавяния заради силните ветрове по трасето между Париж, Брюксел и Амстердам.  Виктор Турмаков", "date": "2018.01.18", "title": "New York Daily News: Един човек е загинал в Белгия заради бурите"}
{"url": "http://www.focus-news.net/news/2018/01/18/2478783/stara-zagora-obshtina-kazanlak-shte-raboti-po-proekt-za-rekonstruktsiyata-na-pet-uchilishta-i-tri-detski-gradini.html", "text": "Един от значимите проекти, които ще реализира през 2018 година Община Казанлък в сферата на образованието, е „Обновяване на образователната инфраструктура\", в рамките на който пет училища в населените места и три детски градини в Казанлък ще бъдат изцяло обновени. Това каза за Радио „Фокус“ ръководителят на проекта инж. Кънчо Христов, началник в отдел „Инвестиционни проекти с външно финансиране\". Проектът е финансиран по Оперативна програма „Региони в растеж 2014-2020“. Общата му стойност е 9 504 532 лв. и е със 100% безвъзмездно финансиране.\r\nЗа първи път в Казанлък ще бъде изпълнен толкова мащабен проект в детски и учебни заведения. Във всяка една от трите детски градини ще бъде обновен изцяло сградният фонд. Ще бъде направена нова отоплителна и пожароизвестителна инсталация, ще бъдат въведени мерки за достъпност, както и асансьори. Основно ще бъде обновено дворното пространство, ще бъдат създадени многофункционални игрища и физкултурни салони. Предвидено е изцяло обновяване на обзавеждането и сервизното оборудване, ще бъдат направени ново градинско осветление, нова растителност, фонтани, поливни системи. Стойността на тази част от проекта е 3.732 млн. лева.\r\nВ петте основни училища в селата Овощник, Хаджидимитрово, Ръжена и градовете Шипка и Крън по проект са предвидени строително-монтажни работи като въвеждане на мерки за енергийна ефективност, ремонт и изграждане на водопровод и канализационни инсталации, нови отоплителни инсталации, ремонт на санитарните възли и нови вътрешни дограми. Средно между 600 и 900 хиляди лева ще струват ремонтите във всяко едно от тези училища. В момента тече реконструкция на трите детски заведения. Предстои да бъдат открити строителните площадки за петте училища. \r\nДейностите трябва да приключат на 4 декември 2019 година. \r\n1 147 деца и ученици се обучават в петте училища и трите детски градини, които подлежат на ремонт. 336 от децата са на възраст от 3 до 6 години и 811 ученика от първи до осми клас. 481 от децата са представители на ромския етнос в община Казанлък, а 27 са деца и ученици в неравностойно положение.\r\nСлавяна ГАЙДАРОВА", "date": "2018.01.18", "title": "Стара Загора: Община Казанлък ще работи по проект за реконструкцията на пет училища и три детски градини"}
{"url": "http://www.focus-news.net/news/2018/01/18/2478784/abc-news-snezhnite-buri-sa-doveli-do-prekasvane-na-elektrozahranvaneto-za-hilyadi-domakinstva-v-rumaniya.html", "text": "Обилните снеговалежи и силните ветрове са довели до затварянето на десетки училища, до блокирането на няколко основни пътни артерии, до затварянето на пристанища и до прекъсването на електрозахранването за хиляди домакинства в Румъния, предава  ABC News.\r\nВътрешният министър Кармен Дан съобщи, че близо 32 хил. души са останали без електрозахранване в 13 области на страната. Тя добави, че няколко пътища са превантивно затворени през нощта в Югозападна и Западна Румъния. \r\nВластите са освободили автобус, превозващ 22 души, който е бил блокиран от преспите край Галац.  \r\nДиректорът на румънската агенция за трафик Каталин Бочай съобщи, че черноморските пристанища на страната са затворени заради силните ветрове.  Виктор Турмаков", "date": "2018.01.18", "title": "ABC News: Снежните бури са довели до прекъсване на електрозахранването за хиляди домакинства в Румъния"}
{"url": "http://www.focus-news.net/news/2018/01/18/2478785/evrodeputatat-momchil-nekov-vseki-mlad-chovek-v-es-tryabva-da-ima-dostap-do-shemata-garantsiya-za-mladezhta.html", "text": "Достъпът до схемата „Гаранция за младежта“ е селективен. Това показва оценката за изпълнението на Инициативата за младежка заетост от държавите членки. Това заяви вчера вечерта българският евродепутат Момчил Неков по време на дебат в пленарна зала за изпълнението на Инициативата за младежка заетост от държавите членки, съобщиха от пресофиса на евродепутата.\r\nДанните сочат, че от програмата се възползват предимно образовани и висококвалифицирани млади хора. Хората с увреждания, по-ниско образованите и трайно безработните остават извън статистиката.\r\n„В моята страна - България, ситуацията е сходна. От схемата се възползват почти изцяло млади хора със средно и висше образование за сметка на нискоквалифицираните. Тези, които имат регистрация в бюрата по труда, са по-скоро рядко явление. Затова трябва да мислим за алтернативни решения“, призова Момчил Неков.\r\n„Едно от предложенията ми като докладчик от Комисията по образование и култура е създаването на единни информационни гишета. Там младите хора ще могат да получават информация за различни възможности за обучение, стаж или работа на едно място“, коментира Неков. Според него, този тип услуга е далеч по-адаптирана към нуждите на младите хора, отколкото бюрата по труда, към които все по малко младежи се  обръщат при търсенето на работа.\r\n„Всеки млад човек, независимо от икономическата и социална ситуация, в която се намира, трябва да има информация и достъп до подобен тип програми“, заяви Неков. Именно осигуряването на равен достъп ще бъде крайъгълният камък за успеха на инициативата според евродепутата.", "date": "2018.01.18", "title": "Евродепутатът Момчил Неков: Всеки млад човек в ЕС трябва да има достъп до схемата „Гаранция за младежта“"}
{"url": "http://www.focus-news.net/news/2018/01/18/2478786/malinka-stamatova-etnograf-antonovden-i-atanasovden-sa-praznitsi-koito-markirat-sredata-na-zimata-i-nadezhdata-che-skoro-shte-doyde-hubavoto-vreme.html", "text": "Антоновден и Атанасовден са празници, които маркират средата на зимата и надеждата, че скоро ще дойде хубавото време. Това каза за Радио „Фокус“ - Пирин Малинка Стаматова, етнограф в Регионален исторически музей - Благоевград. По думите ѝ на този празник се раздават медени питки за здравето на хората в къщата, най-вече на децата. В хляба се забожда босилек като символ на здравето. „Народът свързва свети Атанасий с това, че той се качва в планината, за да хвърли кожуха си, т.е. символично зимата вече си отива. Аз считам, че в днешно време освен тези легенди, човек може да научи повече, прочитайки житието на самия светец, защото в него се вижда как тези народни представи в някаква степен са интерпретация на житието. Интересното е, че свети Атанасий е един светец, който е бил епископ в Александрия, Египет“, добави Стаматова. По думите ѝ светецът е пребивавал и по нашите земи. „Има манастири, за които се предполага, че са основани след като той се е върнал от София към Константинопол. Имало е полза за хората там, където той е отишъл. Заради това, че той е изгонен от катедрата си в Александрия, отива в Южна Франция, в Галия и пренася православието в Западна Европа, след което стига чак до Сирия и Палестина и според мен, това циркулиране и движение е доста важно“, каза още етнографът.\r\nЛора КАЛЧЕВА", "date": "2018.01.18", "title": "Малинка Стаматова, етнограф: Антоновден и Атанасовден са празници, които маркират средата на зимата и надеждата, че скоро ще дойде хубавото време"}
{"url": "http://www.focus-news.net/news/2018/01/18/2478787/tezhki-zimni-buri-vrahletyaha-severozapadna-evropa-i-drugi-chasti-na-stariya-kontinent-obzor.html", "text": "Тежки зимни бури удариха северозападната част на Европа, където ураганни ветрове събориха дървета, отвяха камиони от пътищата и наложиха отменяне на стотици полети от някои от най-натоварените летища на Стария континент. \r\nНационалната метеорологична служба на Нидерландия издаде червен предупредителен код за големи части на страната поради силните бури. Съобщено бе, че се очакват ураганни ветрове, достигащи скорост до 140 километра в час.\r\nБурите доведоха  до сериозни препятствия в трафика в ранните часове на деня. Няколко камиона бяха преобърнати от тежките пориви на вятъра, в резултат на което бе блокирано движението по ключови магистрали. \r\nНа летище „Схипхол“ в Амстердам първоначално бяха отменени 250 полета. По-късно бяха анулирани всички полети. „Поради тежките метеорологични условия целият въздушен трафик е спрян до по-нататъшно известие\", се казва в съобщение от летището, което е едно от най-натоварените в Европа.\r\nПо последни данни зимните бури в Нидерландия са отнели живота на трима души. Една от жертвите е 62-годишен мъж, който е ударен от счупен клон на дърво в населеното място Олст, разположено в източната част на страната. Друг мъж е загинал при падане на дърво върху автомобила му в близост до границата с Германия. По-късно бе съобщено и за още един загинал в страната. \r\nБурите в Белгия също отнеха живота на един човек. Шофьор е загинал, след като дърво е паднало върху колата му в южната част на столицата Брюксел. Съобщено бе и за няколко ранени от отломки в различни части на страната.\r\nДвижението на високоскоростните влакове „Талис“ се осъществява със сериозни закъснения поради силните ветрове по трасето между Париж, Брюксел и Амстердам.\r\nВ сутрешните часове на деня в Германия бе в ход подготовка за приближаването на буря, която бе кръстена с името „Фридерика“. Германската метеорологична служба предупреди гражданите, че редица части на страната ще бъдат ударени от стихията с пориви на вятъра, достигащи скорост до 115 километра в час, а по високите надморски височини – и до 160 километра в час.\r\n„Фридерике“ се движи от федерална провинция Северен Рейн-Вестфалия и югозападната част на Долна Саксония към югоизточната част на Германия. Издадени бяха предупредителни кодове за големи части от Хесен, Саксония, Саксония-Анхалт, Тюрингия, Североизточна Бавария, за югозападната част от Бранденбург и за високите части на планината Шварцвалд.\r\nВ редица населени места бяха отменени училищните занятия. Министерството на образованието в Берлин вече издаде разрешение на училищните власти в отделните провинции сами да преценяват дали децата да влизат в час. Същевременно метеоролозите препоръчаха в регионите, в които бурята бушува, да се избягва престоят на открито заради опасност от изкоренени дървета, падащи керемиди и повреди в електропроводите. \r\nПо-късно бе съобщено, че заради бурята „Фридерике“ във федерална провинция Северен Рейн-Вестфалия е изцяло преустановено движението на железопътния транспорт. Съответната информация бе потвърдена от националния превозвач „Дойче Бан“. \r\nЛошото време обхвана и други части на Стария континент. Силен вятър предизвика множество проблеми в северния пристанищен град на Гърция – Солун, както в центъра му, така и в района на летището. \r\nДо 9 часа сутринта всички самолети на летище „Солун-Македония“ се движеха по разписание, но засилването на скоростта на вятъра по-късно доведе до отклонения и закъснения на полетите. \r\nВ централните части на града повреди в елетропроводите оставиха без ток редица квартали. Прекъсването на електричеството предизвика и транспортен хаос, след като светофарите в центъра загаснаха. Проблеми има и заради паднали дървета. \r\nМеждувременно в североизточната част на Егейско море ферибот е бил принуден да потърси убежище в залив заради силните ветрове. На борда му са пътували 45 пътници.\r\nОбилните снеговалежи и силните ветрове в Румъния доведоха до затварянето на десетки училища, до блокирането на няколко основни пътни артерии, до затварянето на пристанища и до прекъсването на електрозахранването на хиляди домакинства.\r\nМинистърът на вътрешните работи Кармен Дан съобщи, че близо 32 хил. души са останали без електрозахранване в 13 области на страната, като добави, че няколко пътища югозападната и западната част на страната са превантивно затворени още през нощта. Съобщено бе също, че черноморските пристанища на страната са затворени.  Тереза Герова", "date": "2018.01.18", "title": "Тежки зимни бури връхлетяха Северозападна Европа и други части на Стария континент (ОБЗОР)"}
{"url": "http://www.focus-news.net/news/2018/01/18/2478788/veliko-tarnovo-apelativniyat-sad-nasrochi-data-za-razglezhdane-na-delo-sreshtu-politseyski-sluzhitel-ot-ruse-razglasyaval-informatsiya-predstavlyavashta-darzhavna-tayna.html", "text": "Великотърновският апелативен съд насрочи дата за разглеждане на дело срещу служител на РУ на МВР – Русе, обвинен в разгласяване на информация, представляваща държавна тайна, както и  в противозаконно държане на боеприпаси, съобщиха от Апелативен съд - Велико Търново.  Първото заседание по въззивното дело ще се проведе на 12 февруари от 10.00 часа.\r\nСъс своя присъда от 13 ноември 2017 г. Окръжен съд – Русе е признал подсъдимия Ваньо Н. Д. от град Русе за виновен в това, че на 16 ноември 2016 г. и на 17 ноември 2016 г. в гр. Русе, в условията на продължавано престъпление – на два пъти, разгласил информация, представляваща държавна тайна. Той бил назначен на длъжност Разузнавач V степен, Група „Противодействие на Криминалната престъпност“,  Сектор „Криминална полиция“ при Първо РУ на МВР – Русе. Разгласената от него информация се съдържа в план относно провеждане на действия по разследването по прокурорска преписка на ОП - Русе, класифициран с гриф за сигурност „Поверително“ и свързаните с него оперативно-издирвателни мероприятия (ОИМ). Ваньо Н. Д. е съобщил на М. И. И. за извършваните действия и лица по плана и оперативно-издирвателни мероприятия. Окръжен съд -Русе осъдил подсъдимия на 3 години лишаване от свобода за това деяние.\r\nПодсъдимият е бил признат за виновен и в това, че през периода от 02 септември 2016 г. до 15 декември 2016 г. в грд Русе, разгласил на М. И. И. и сведения от друго естество – информация, съдържаща се интегрирана информационна система „Справки“ на МВР, отнасяща се до две лица, а именно – данни от националния регистър на българските данни за самоличност – адресна регистрация, както и данни от АИС „КАТ“ – регистрация на МПС и техните собственици, което не представлява държавна тайна, но чието разгласяване е забранено със закон.\r\nПървоинстанционният съд определил наказание от 1 година лишаване от свобода за това деяние.\r\nВаньо Н. Д. бил признат за виновен и в това, че на 16 декември 2016 г. в град Русе, държал боеприпаси за огнестрелни оръжия – 56 броя пистолетни патрони, калибър 9х18 мм., без да има надлежно разрешение за това. Окръжен съд - Русе го осъдил на 2 години лишаване от свобода за това деяние. Първоинстанционният съд наложил едно общо наказание измежду определените за отделните деяния, а именно най-тежкото от тях – 3 години лишаване от свобода, което подсъдимият да изтърпи при първоначален общ режим.\r\nСрещу присъдата на Окръжен съд – Русе е постъпил въззивен протест на Окръжна прокуратура – Русе. В него се твърди неправилност на присъдата, поради явна несправедливост на наложеното наказание, като се излагат съображения за това. С протеста се моли общото наказание, наложено на подсъдимия, да бъде увеличено от три на пет години лишаване от свобода.\r\nСрещу присъдата е постъпила и въззивна жалба от защитника на подсъдимия. Прави се оплакване, че постановената присъда е неправилна. Защитникът моли тя да бъде отменена, като разгласяването на сведения, представляващи държавна тайна, да бъде преквалифицирано в като разгласяване на сведения, които не представляват държавна тайна, но разгласяването им е забранено със закон, както и подсъдимият да бъде оправдан за противозаконното държане на боеприпаси.\r\nНа основание въззивният протест и въззивната жалба, делото е изпратено в Апелативен съд – Велико Търново, като след постъпването му е извършено разпределение на случаен принцип, посредством Централизираната система за разпределение на делата, като за докладчик по делото е определен съдия Петя Стоянова. Извършен е видеозапис на разпределението, съгласно възприетата практика на Великотърновски апелативен съд по отношение делата с висок обществен интерес.", "date": "2018.01.18", "title": "Велико Търново: Апелативният съд насрочи дата за разглеждане на дело срещу полицейски служител от Русе, разгласявал информация, представляваща държавна тайна"}
{"url": "http://www.focus-news.net/news/2018/01/18/2478789/govoritelyat-na-gl-prokuror-rumyana-arnaudova-dannite-za-neiztarpyavashti-nakazanie-litsa-sa-ot-polovinata-prokuraturi-v-stranata-nyakoi-ot-tyah-sa-osadeni-predi-poveche-ot-10-godini.html", "text": "Около половината от прокуратурите, които изпълняват наказанията, са подали информацията за лицата, които не изтърпяват наказанието „лишаване от свобода“ или „доживотен затвор“. Това каза на брифинг в Съдебната палата говорителят на гл. прокурор Румяна Арнаудова за заповедта за мащабна проверка на прокуратурите в страната, предаде репортер на Агенция „Фокус“. „Това са лица, осъдени преди повече от 10 години“, заяви тя. „Законодателят изисква активност от Прокуратурата и заради наличието на изпълнителската давност“, уточни Румяна Арнаудова. „Във всеки случай на наложено наказание нас ни притиска и времето, в което държавата има правомощия да приведе лицето в затвора“, коментира тя. „Само за по-малко от един месец ВКС, следвайки новите правила в НПК, е задържала реално и привела в затвор 54 лица“, заяви Румяна Арнаудова. „По отношение на 22 лица ВКС директно е изпратила съдебния акт в затвора, тъй като лицата са изтърпявали друго наказание за лишаване от свобода. В 32 случая са изпратени на окръжните или районните прокуратури, тъй като са били с други мерки за неотклонение. Нямаме данни за постановени актове от върховната инстанция, по които да има незадържани лица“, обясни говорителят на гл. прокурор. „Няма случай в страната, в който да е постъпила присъда за изпълнение и да не е изпратена в областните звена. Това е приоритет, независимо от часа на постъпване в Прокуратурата“, каза още Румяна Арнаудова.\r\nБиляна ИВАНОВА", "date": "2018.01.18", "title": "Говорителят на гл. прокурор Румяна Арнаудова: Данните за неизтърпяващи наказание лица са от половината прокуратури в страната, някои от тях са осъдени преди повече от 10 години"}
{"url": "http://www.focus-news.net/news/2018/01/18/2478790/sofiya-shte-badat-otbelyazani-95-godini-ot-rozhdenieto-na-pisatelya-ivaylo-petrov.html", "text": "Ще бъдат отбелязани 95 години от рождението на писателя Ивайло Петров, съобщиха от пресцентъра на Столична община. На 19 януари 1923 г. се ражда един от най-значителните български писатели – Ивайло Петров. Автор е на повече от 20 книги, сред които незабравими ще останат „Преди да се родя и след смъртта ми“,  „Мъртво вълнение“, „Хайка за вълци“ и др. За романа “Хайка за вълци” Тончо Жечев казва: „Дори само този роман да можехме да вдигнем високо, той щеше да е оправдание за съществуването на съвременната българска литература“. \r\n„Инстинктът за живот е по-силен от неговия смисъл!“, пише в „Хайка за вълци“ писателят. Неговият инстинкт го прави не само безспорен разказвач и майстор на словото, но и художник с пастели, акварели, масло и керамични творби.\r\nПред Божидар Кунчев психологът на българската душа Ив. Петров споделя: „Казват, че българинът е генетично увреден. Това са глупости. Как ще е генетично увреден! Няма генетично увредени. Има просто исторически условия. Като те потискат толкова години, какъв ще станеш!“ - проблем, актуален и днес.\r\nМалко известен факт от биографията на Ивайло Петров е, че работи няколко години в Столична библиотека като консултант. Библиотеката притежава автопортрет на писателя, дарен от самия него, който столичани могат да видят в документалната изложба, посветена на годишнината от рождението му. Във фондовете на Столична библиотека се пазят над 100 различни издания от и за Ив. Петров, сред които и илюстрирани от автора, и факсимилета на негови картини, които също ще бъдат представени на изложбата.\r\nВсички почитатели на творчеството на Ивайло Петров са поканени на 19 януари (петък) от 11:00 часа в Столична библиотека, Мраморно фоайе. Слово ще произнесе проф. Михаил Неделчев.", "date": "2018.01.18", "title": "София: Ще бъдат отбелязани 95 години от рождението на писателя Ивайло Петров"}
{"url": "http://www.focus-news.net/news/2018/01/18/2478791/sofiya-chuzhdenets-s-dvoyno-grazhdanstvo-e-s-nalozheno-nakazanie-za-nezakonno-prevezhdane-prez-granitsata-na-maloletno-momiche-obyaveno-za-otvlecheno-vav-frantsiya.html", "text": "Съдът е одобрил споразумение, сключено между Районна прокуратура – Сливница и защитата на подсъдимия Р.Й. (на 50 години), с двойно турско и френско гражданство, обвинен за извършено от него престъпление по чл. 280, ал. 2, т. 1, т. 3 и т. 4, пр. 1, вр. ал. 1, пр. 1, вр. чл. 18, ал. 1, пр. 1 от НК. Това съобщиха от пресцентъра на Апелативна прокуратура - София.\r\nВ 6.00 часа сутринта на 24 декември 2017 г., на ГКПП-Калотина, подсъдимият Й. направил опит незаконно да преведе през границата на страната - от Сърбия в България, роденото в Турция шестгодишно момиче. За целта бил използван лек автомобил „Опел“ с френски регистрационен номер. Деянието му останало недовършено поради намеса на граничните власти. \r\nС определение на съда на Р.Й. е наложено наказание от девет месеца „лишаване от свобода“ с тригодишен изпитателен срок. Превозното средство е отнето в полза на държавата. \r\nМалолетната Y.K. е била обявена от Интерпол Франция за отвлечена. Спрямо детето са предприети предвидените в закона мерки за закрила и то ще бъде предадено на френското посолство за връщането му във Франция.", "date": "2018.01.18", "title": "София: Чужденец с двойно гражданство е с наложено наказание за незаконно превеждане през границата на малолетно момиче, обявено за отвлечено във Франция"}
{"url": "http://www.focus-news.net/news/2018/01/18/2478792/govoritelyat-na-glprokuror-rumyana-arnaudova-spored-nablyudavashtiya-prokuror-nyama-izvarsheno-prestaplenie-po-signala-za-batsis.html", "text": "По сигнала за БАЦИС Софийски градски съд постанови отказ да се образува досъдебно производство. Няма извършено престъпление от общ характер според наблюдаващия прокурор. Това каза на брифинг в Съдебната палата говорителят на гл. прокурор Румяна Арнаудова по повод искането за разсекретяване на доклада на ДАНС за системата БАЦИС, предаде репортер на Агенция „Фокус“. „В СГП още през 2015 година постъпи сигнал за нередности в системата БАЦИС, като според заявителя има опасност от манипулиране на данните, неотчитане на всички действия и невъзможност на държавата да установи дължимите акцизи и данъци. Валентин Златев е сигналоподателят“, обясни тя. „По този сигнал СГС разпореди извършване на проверка от ДАНС. Беше изпратен междинен доклад за резултатите от проверката, както и окончателен за установеното от проверката. И двата доклада са секретни и не бихме могли да изнесем, каквато и да е информация от тях“, посочи Румяна Арнаудова и уточни, че само ДАНС може да декласифицира информацията. „Докладът от ДАНС, който беше изпратен в СГС, е изпратен и на главния прокурор, който го е изпратил на министър-председателя. Доколкото ни стана известно, той го е изпратил на министъра на финансите с указание за недопускане на пропуски при управлението на системата БАЦИС, за да не допусне нарушаване на фискалния интерес на републиката“, поясни говорителят на гл. прокурор. „Преди 2 седмици постановлението на СГС, което е секретно, по разпореждане на главния прокурор, е изпратено в Народното събрани в секретната секция. Докладът на министър Горанов също е изпратен в Народното събрание и на главния прокурор“, обясни Румяна Арнаудова. „Докато не се разсекрети тази информация не можем да споделим повече“, каза още тя.\r\nБиляна ИВАНОВА", "date": "2018.01.18", "title": "Говорителят на гл.прокурор Румяна Арнаудова: Според наблюдаващия прокурор няма извършено престъпление по сигнала за БАЦИС"}
{"url": "http://www.focus-news.net/news/2018/01/18/2478793/kyustendil-na-predstoyashtoto-zasedanie-na-obshtinskiya-savet-shte-bade-razgledan-proektat-za-byudzhet-za-2018-godina.html", "text": "На предстоящото заседание на Общинския съвет в Кюстендил ще бъде разгледан проектът за бюджет за 2018 година. Това съобщи на пресконференция Михаела Крумова, председател на Общински съвет – Кюстендил, предаде репортер на Радио „Фокус” – Кюстендил. Заседанието ще се проведе на 25 януари от 14.00 часа в залата на Община Кюстендил. По думите на Михаела Крумова, вече е проведено обществено обсъждане на проекта за бюджет, спазени са всички законови срокове и предстои гласуването на документа от страна на Общинския съвет. В предварителния дневен ред на заседанието са включени 24 докладни записки. Съветниците трябва да приемат поредица от нормативни документи и изменения в общински наредби. Предстои приемане на отчета за състоянието на общинската собственост и резултатите от нейното управление за 2017 година. През годината са издадени 213 акта за общинска собственост, с тях общият брой възлиза на 4 800. Приходите от управлението и разпореждането с общинско имущество възлиза на 618 804 лева. Сключени са договори за продажба на стойност 491 859 лв. Продадени са две общински жилища за 35 000 лева. Направена е една разпоредителна сделка по Закона за приватизация и следприватизационен контрол на стойност 60 000 лева. Извършени са разпоредителни сделки на стойност 52 000 лв. От отдаване под наем са реализирани приходи на стойност 133 000 лева. 187 000 лева са приходите от отдаване на общински терени, а от общински жилища над 80 000 лева.\r\nВенцеслав ИЛЧЕВ", "date": "2018.01.18", "title": "Кюстендил: На предстоящото заседание на Общинския съвет ще бъде разгледан проектът за бюджет за 2018 година"}
{"url": "http://www.focus-news.net/news/2018/01/18/2478794/sofiya-sluzhiteli-na-dgs-samokov-sa-bili-napadnati-s-bradvi-ot-izvarshiteli-na-nezakonna-sech-v-mestnostta-rido-kray-samokov.html", "text": "Служители на „ДГС Самоков” са били нападнати с брадви от извършители на незаконна сеч в местността Ридо край Самоков. Това съобщиха от пресцентъра на Югозападно държавно предприятие. Служителите на „ДГС Самоков” са били нападнати от заловени на място системни нарушители, които впоследствие чупят и стъкло на служебния им автомобил. Поредното грубо посегателство се случва на 17 януари, след констатирана незаконна сеч в местността Ридо в близост до ромската махала на Самоков. Нападението е извършено при опит от страна на горските да конфискуват каруците и незаконната дървесина.  \r\nПо-рано същия ден при съвместни проверки на горските с представители на полицейското управление в гр. Самоков в местността Продановски рид е установено друго нарушение – незаконна сеч и транспортиране на дървесина. От бракониерите са задържани 2 бензиномоторни триона и две каруци.\r\nЗа случая е уведомена Районната прокуратура в Самоков.", "date": "2018.01.18", "title": "София: Служители на „ДГС Самоков” са били нападнати с брадви от извършители на незаконна сеч в местността Ридо край Самоков"}
{"url": "http://www.focus-news.net/news/2018/01/18/2478795/daily-sabah-nachalnikat-na-generalniya-shtab-na-turtsiya-i-nachalnikat-na-neynoto-razuznavane-zaminaha-za-rusiya.html", "text": "Началникът на генералния щаб на турската армия ген. Хулуси Акар и подсекретарят на Националната служба за разузнаване Хакан Фидан са заминали за Москва, за да обсъдят Сирия с руски политици, пише   Daily Sabah.\r\n„Турските официални лица ще се срещнат с началник щаба на руската армия ген. Валери Герасимов“, пише в официално заявление на турския генерален щаб. Очаква се те да обсъдят регионалната сигурност, последното развитие на събитията в Сирия, както и мирния процес в Астана и Женева. \r\nСрещата се провежда, докато Турция готви антитерористична операция в  северната сирийска област Африн.  Виктор Турмаков", "date": "2018.01.18", "title": "Daily Sabah: Началникът на генералния щаб на Турция и началникът на нейното разузнаване заминаха за Русия"}
{"url": "http://www.focus-news.net/news/2018/01/18/2478796/ministar-ekaterina-zaharieva-balgariya-i-avstriya-tryabva-postoyanno-da-obmenyat-informatsiya-za-da-nyama-prekasvane-po-vazhnite-politiki-mezhdu-dvete-predsedatelstva.html", "text": "България и Австрия трябва постоянно да обменят информация, за да няма прекъсване по важните политики между двете председателства. Това каза министърът на външните работи Екатерина Захариева след срещата с федералния министър за Европа, интеграция и външни работи на Република Австрия д-р Карин Кнайсл, предаде репортер на Агенция „Фокус“. „Австрия е един от най-важните ни приятели и се радвам, че сме заедно в тройката на председателството и имаме още приоритети заедно. Разбира се, говорихме за Западни Балкани и общо беше разбирането, че европейската перспектива е единствената възможност за стабилност, просперитет и демокрация за тези страни и заедно ще работим в тази посока. Говорихме и за други важни европейски политики като общата политика за убежище и Дъблинския регламент, по който нашето председателство ще има общ подход за постигане на съгласие. Общи са разбиранията между България и Австрия, че трябва заедно да защитим външните граници на ЕС, затова искам да благодаря на хората от Фронтекс, които са тук и ни помагат в това“, каза още Захариева. \r\nКато други важни теми тя посочи работата по политиката за бързо връщане на мигранти в страните от Югоизтока. „Няма как страните, които са външни граници на ЕС, да бъдат оставени сами и тук по политиката за бежанци трябва да се усети солидарността на другите европейски страни. Трябва да направим новата политика така, че да може да работи в криза, а не да се налага да се взимат спешни мерки, както беше през 2015 г. По време на нашето председателство ще започнат разговорите и за следващата годишна рамка и изобщо по всички важни политики се разбрахме да обменяме постоянно информация, така че 20018 г. да няма никаква пауза между едното и другото председателство и да продължим важните политики без прекъсване“, каза още тя и обясни, че и по темата за влизането на Турция в ЕС двете държави имат много общи гледни точки, но и някои различия. „Членството в ЕС изисква изпълнение на ясни условия, които няма как да се заобиколят и всяка една страна, която иска да е член трябва да се поддържа към високите стандарти за опазване правата на човека. Ние трябва да говорим с Турция, да водим диалог и да бъдем максимално близко и всичко да се случва на масата за преговори“, коментира Захариева.\r\nТя пожела на Кнайсл много успехи на новата длъжност и я увери, че може да разчита за всичко на нея и се надява да продължат да поддържат добри отношения, както досега.\r\nЦветилена СИМЕОНОВА", "date": "2018.01.18", "title": "Министър Екатерина Захариева: България и Австрия трябва постоянно да обменят информация, за да няма прекъсване по важните политики между двете председателства"}
{"url": "http://www.focus-news.net/news/2018/01/18/2478797/sofiya-mobilniyat-punkt-za-sabirane-na-opasni-otpadatsi-ot-domakinstvata-shte-bade-v-rayonite-novi-iskar-i-kremikovtsi-na-19-yanuari.html", "text": "Мобилният пункт за събиране на опасни отпадъци от домакинствата стартира месечните си графици за 2018 г. с районите „Нови Искър“ и „Кремиковци“, съобщиха от пресцентъра на Столична община. На 19 януари мобилният пункт на Столична община и БалБок ще бъде разположен на ул. „Искърско дефиле“ № 123, от 8.30 ч. до 11.30 часа и след това от 12.30 до 15.30 часа, ще се премести в кв. „Челопечене“, ул. „Ангел Маджаров“, на площада срещу кметството (пред паметника). \r\nГражданите могат да предават в него безплатно своите опасни отпадъци, препарати, лекарства с изтекъл срок, стари живачни термометри, мастила и бои. \r\nПрез февруари мобилният пункт ще бъде разположен в район „Павлово“. До края на годината мобилните пунктове ще преминат през всички райони на Столична община.", "date": "2018.01.18", "title": "София: Мобилният пункт за събиране на опасни отпадъци от домакинствата ще бъде в районите „Нови Искър“ и „Кремиковци“ на 19 януари"}
{"url": "http://www.focus-news.net/news/2018/01/18/2478798/d-r-karin-knaysl-ministar-na-vanshnite-raboti-na-avstriya-avstriya-e-za-vstapvaneto-na-balgariya-v-shengenskoto-prostranstvo-i-shte-go-podkrepi.html", "text": "Австрия е за встъпването на България в Шенгенското пространство и ще го подкрепи. Това каза федералният министър за Европа, интеграция и външни работи на Република Австрия д-р Карин Кнайсл след срещата си с министъра на външните работи на Република България Екатерина Захариева, предаде репортер на Агенция „Фокус“. „Радвам се, че днес съм в София, благодаря за посрещането“, каза тя на български език. „Скъпа, Екатерина, много съм щастлива, че днес - на моя рожден ден, мога да бъда в твоята компания – това е един от най-хубавите ми рождени дни. Благодаря за цветята. Наистина съм щастлива да съм тук днес“, каза още министър Кнайсл и благодари на всички от Министерството на външните работи на България за много интересните разговори, в които посочи, че са коментирани важни теми.\r\n„Това е важен фактор както за двустранните ни отношения, така и в европейски план. Много се радвам и бих искала да изразя нашия респект към всички сътрудници в българското външно министерство за подготовката на председателството – особено за това, че младежта е във фокуса, тъй като това е една тема, която понякога се забравя. За нас много важен е и приоритетът за Западните Балкани. И бих искала да ви поздравя и за влизането в сила на договора за добросъседство между България и Македония – това е един пример как между две съседни страни без едната да се намесва в работите на другата, могат да съществуват добросъседски отношения“, каза още тя.\r\nКнайсл изрази респект и уважение към работата на българското правителство и на българските политици за всичко, което са постигнали през 2015-2016 г. „Това е времето, когато имаха проблем с мигрантските потоци и България се оказа в позиция на транзитна страна. И имайки предвид успехите, с които България преодоля този момент, бих искала още веднъж да уверя, че Австрия е за встъпването в Шенгенското пространство и ще подкрепи България. По отношение на темата за миграцията Австрия е на позиция, че е необходима наистина една широка реформа, за да може да се гарантира външната граница на ЕС, нямаме право да оставим държавите там сами. Затова Австрия ще продължи да полага усилия за това още по-активно по време на Австрийското председателство на Съвета на ЕС“, коментира министърът.\r\nТя посочи, че следващата седмица ще пътува до Истанбул и ще се срещне с турския външен министър. „Вече съм провела няколко много важни телефонни разговора с него, защото най-важен в момента е диалогът. Всичко, което трябва да се постигне в рамките на двустранните отношения, трябва да се постигне с диалог“, коментира тя.\r\nЦветилена СИМЕОНОВА", "date": "2018.01.18", "title": "Д-р Карин Кнайсл, министър на външните работи на Австрия: Австрия е за встъпването на България в Шенгенското пространство и ще го подкрепи"}
{"url": "http://www.focus-news.net/news/2018/01/18/2478799/reks-tilarsan-donald-tramp-otlozhi-poseshtenieto-si-vav-velikobritaniya-za-da-mozhe-tereza-mey-da-se-sasredotochi-varhu-brekzit.html", "text": "Държавният секретар на САЩ Рекс Тилърсън заяви, че президентът Доналд Тръмп отлага пътуването си до Великобритания за известно време, за да не отвлича министър-председателя ѝ Тереза Мей от преговорите за Брекзит, пише The Hill.\r\n„Както знаете, президентът подкрепя излизането на Великобритания от ЕС, той смята, че това е правилното решение“, заяви Тилърсън. „Великобритания трябва да се фокусира на преговорите за Брекзит, които са наистина важни за тях и смятам, че президентът разбира това“, допълни той. \r\nПо-рано Тръмп обяви, че отменя пътуването си до Лондон. Самият Тилърсън заяви, че ще посети следващата седмица Великобритания. Виктор Турмаков", "date": "2018.01.18", "title": "Рекс Тилърсън: Доналд Тръмп отложи посещението си във Великобритания, за да може Тереза Мей да се съсредоточи върху Брекзит"}
{"url": "http://www.focus-news.net/news/2018/01/18/2478800/kyustendil-lovtsite-ot-obshtinata-otchitat-dobar-loven-sezon.html", "text": "Добър ловен сезон отчитат ловците в Кюстендил. Това каза пред журналисти Венко Калинчев, секретар на Ловно-рибарско сдружение „Елен”, предаде репортер на Радио „Фокус” – Кюстендил. Според Венко Калинчев този сезон е имало много повече дива свиня и много по-добър отстрел. „Нашите ловци останаха доволни, имаше и много емоция. Този сезон го завършваме без произшествия”, каза Венко Калинчев. По думите му предстои провеждането на общи събрания на отделните ловни дружинки. От 5 февруари ще се издават протоколи за провеждане на общи събрания, които ще продължат до 31 март. Тази година общите събрания ще бъдат отчетно-изборни, с избиране и на нови председатели. „Законът разрешава в полския район да се проведе групов лов на чакал. Където има план за ползване на чакал, ловът ще се продължи. На равно с чакала се отсрелват и други хищници”, каза Венко Калинчев.\r\nВенцеслав ИЛЧЕВ", "date": "2018.01.18", "title": "Кюстендил: Ловците от общината отчитат добър ловен сезон"}
{"url": "http://www.focus-news.net/news/2018/01/18/2478801/dobrich-zaradi-loshoto-vreme-fermerskiyat-pazar-shte-se-provede-na-19-yanuari.html", "text": "Заради лошото време фермерският пазар ще се проведе утре – петък, 19 януари, предаде кореспондентът на Радио „Фокус” – Варна. Традиционно фермерският пазар се провежда всеки четвъртък, но тази седмица заради усложнената зимна обстановка ще е с ден по-късно. Той е разположен на площадчето до Часовниковата кула в Архитектурния етнографски комплекс на открито „Старият Добрич“. На Фермерския пазар добричлии и гости на града имат възможност да си купят екологични продукти, собствено производство, както и красиви ръчно изработени изделия за украса на дома или за подарък. Предлагат се брашно, мед и пчелни продукти, месни и млечни произведения, напитки и други кулинарни изкушения. \r\nЖулиета НИКОЛОВА", "date": "2018.01.18", "title": "Добрич: Заради лошото време фермерският пазар ще се проведе на 19 януари"}
{"url": "http://www.focus-news.net/news/2018/01/18/2478802/kyustendil-s-okolo-30-shte-badat-uvelicheni-vaznagrazhdeniyata-na-kmetovete-na-kmetstva-v-obshtinata.html", "text": "С около 30% ще бъдат увеличени възнагражденията на кметовете на кметства в община Кюстендил. Това съобщи на пресконференция председателят на Общински съвет – Кюстендил Михаела Крумова, предаде репортер на Радио „Фокус” – Кюстендил. По думите ѝ това е на база повишаване на минималната работна заплата и други. Кметовете ще получават възнаграждения съобразно броя на населението във всяко едно от селата, приети за кметства с решение на Общински съвет. Възнаграждението на кмета на Община Кюстендил няма да се променя. Решението за промяна на трудовите възнаграждения на кметовете ще бъде взето на януарската сесия на Общински съвет, насрочена за 25 януари. Предстои да бъде приет и общински план за развитие на младежта. Ще бъде приета и програмата за разпореждане с общинската собственост за 2018 година. Планираните средства от приходи са в размер на 3 911 554 лева. Тази сума е от разпореждане с имоти общинска собственост. 450 000 лева се предвиждат от продажби, а от наем на имущество – 400 000 лева. Близо 11 000 лева се предвиждат от концесии. Нетните приходи от продажба на услуги, стоки и продукция са в размер на 2 700 000 лева.\r\nВенцеслав ИЛЧЕВ", "date": "2018.01.18", "title": "Кюстендил: С около 30% ще бъдат увеличени възнагражденията на кметовете на кметства в общината"}
{"url": "http://www.focus-news.net/news/2018/01/18/2478803/mrt-makedoniya-v-balgariya-e-ratifitsiran-dogovorat-za-dobrosasedstvo-s-makedoniya.html", "text": "Българският парламент единодушно ратифицира споразумението за добросъседски отношения с Македония. То бе подкрепено от всички парламентарни партии. В залата присъства и посланикът на Македония в България Марян Гьорчев, предава македонската медия  „МРТ“ .\r\n\"Няма причина интересът на България да  е различен от това да има стабилна и демократична Македония“, заяви българският външен министър Екатерина Захариева. \r\nНа 15 януари македонския парламент с 61 гласа \"за\" и един \"въздържал се\" гласува проектозакона за ратификация на договора за приятелство, добросъседство и сътрудничество с България, която на 1 август 2017 г. бе подписан от министър-председателите Зоран Заев и Бойко Борисов.\r\nУкрепването на двустранните приятелски отношения, насърчаването на добросъседството, развитието на всестранни взаимоотношения, в съответствие с международното право станаха основни принципи, на които се основава споразумението. Виктор Турмаков", "date": "2018.01.18", "title": "„МРТ“ (Македония): В България е ратифициран договорът за добросъседство с Македония"}
{"url": "http://www.focus-news.net/news/2018/01/18/2478804/dobrich-zam-kmetat-arh-boyan-kolarov-izleze-s-priziv-kam-grazhdanite-sled-rabotno-vreme-da-pochistyat-padnalite-ot-silniya-vyatar-kloni-kray-domovete-si.html", "text": "Зам.-кметът „Устройство на територията“ в Община град Добрич арх. Боян Коларов излезе с призив към гражданите в социалните мрежи, след работно време да излязат и да почистят падналите от силния вятър клони край домовете си. „Добричлии, макар и само за няколко часа, вятърът и мокрият сняг успяха да напълнят улиците и тротоарите с начупени клонки от дърветата. Сега е вече тихо и прогнозата е за сухо и безветрено време. Предлагам днес, след работа всеки да събере колкото може повече клони и да ги струпа на удобно място - край контейнера за смет, ако е достатъчно широко, в края на най-близката градинка или в краен случай на тротоара, ако не го прави непроходим. Така утре работниците от FCC ще могат лесно и бързо да натоварят и да изнесат купчините, а и нашите колеги от „Озеленяването“ също ще помогнат с техния транспорт. Да не оставяме клоните разпилени навсякъде. Общината може да възложи на FCC да ги събират, но това не е част от рутинните им задължения и възлагането ще ни струва плащане, което ние, гражданите, можем да си спестим.\r\nА лично аз, щом свърша тази работа на чист въздух, непременно ще се наградя с чаша червено вино. Защото животът е прекрасен!“, се казва в обръщението.", "date": "2018.01.18", "title": "Добрич: Зам.-кметът арх. Боян Коларов излезе с призив към гражданите след работно време да почистят падналите от силния вятър клони край домовете си"}
{"url": "http://www.focus-news.net/news/2018/01/18/2478805/sliven-uraganniyat-vyatar-e-otnesal-pokrivi-i-e-schupil-prozortsi-i-darveta-v-grad-shivachevo-i-selo-sborishte-nyama-bedstvashti-hora.html", "text": "Силната буря от нощта срещу 18 януари е оставила без ток селата в община Твърдица. Това съобщиха от Областна администрация – Сливен. Със заповед на кмета на Община Твърдица Атанас Атанасов денят е обявен за неучебен в трите училища извън Твърдица – в град Шивачево, село Сборище и село Бяла паланка, съобщиха от РУО. По данни на Общината, ураганът е отнесъл покриви, счупил е прозорци и дървета в град Шивачево и село Сборище. Бедстващи хора няма.\r\nДо 20 - 25 см е снежната покривка в община Котел. Учебните заведения в общината използват твърдо гориво за отопление. Но поради аварии в захранването днес са въведени намалени учебни часове. Няма затруднения в доставката на основни хранителни продукти, няма бедстващи хора.\r\nВ планинската част на Сливенска област пътищата са заснежени и обработени, съобщиха от Областното пътно управление. На терен са работили 18 машини. Настилката в сливенския участък на автомагистрала „Тракия“ е мокра. Няколко товарни камиона са нарушили забраната за движение на автомобили над 12 тона през Котленския проход. Въпреки предупредителната табела, днес те са навлезли в прохода и са закъсали в снега. Не се е наложило затваряне на движението.\r\nЗабраната за движение на товарни камиони над 12 тона по главния път ІІ-48 от „Петолъчката“ към Котел и Омуртаг остава в сила до 22 януари, съобщиха от Областното пътно управление. Водачите могат да използват обиколни маршрути през Прохода на републиката или Ришкия проход.", "date": "2018.01.18", "title": "Сливен: Ураганният вятър е отнесъл покриви и е счупил прозорци и дървета в град Шивачево и село Сборище, няма бедстващи хора"}
{"url": "http://www.focus-news.net/news/2018/01/18/2478806/afp-zapochna-sreshtata-mezhdu-emanyuel-makron-i-tereza-mey.html", "text": "Британският министър-председател Тереза Мей и френският президент Еманюел Макрон пристигнаха в Кралската военна академия „Сандхърст“, за да проведат среща, посветена на миграцията и сътрудничеството в отбраната, предава  AFP.\r\nДвамата лидери бяха посрещнати с военен преврат преди да започнат преговорите на четири очи. Виктор Турмаков", "date": "2018.01.18", "title": "AFP: Започна срещата между Еманюел Макрон и Тереза Мей"}
{"url": "http://www.focus-news.net/news/2018/01/18/2478807/plovdiv-avtomobil-se-e-obarnal-ot-vyatara-na-patya-mezhdu-selo-vasil-levski-i-karlovo.html", "text": "Автомобил се е обърнал от вятъра на пътя между село Васил Левски и Карлово. Това съобщи за Радио „Фокус” - Пловдив зам.-кметът на Карлово Стойо Карагенски. Аварийни екипи се опитват да го изправят, за да не пречи на движението. В село Васил Левски има повреден бетонен електрически стълб, поради което на места все още няма ток. Екипите на електроразпределителното дружество работят за отстраняване на повредите, като се очаква утре всички учебни заведения да имат учебни занятия. В село Васил Левски е паднал покривът на здравната служба. Кметът на селото вече е организирал да се премахнат ламарините, за да не причинят повреди на автомобили и хора по пътя.\r\n„От 13 часа насам сигналите намаляха, а вятърът поутихна“, каза Карагенски. До тогава ситуацията в града са хвърчели ламарини, съборени са били много дървета. Десетки автомобили са пострадали.„Само при три от високите блокове на бул. „Освобождение” в Карлово са пострадали 16 автомобила”, посочи Карагенски. Собствениците на някои от тях са потърсили помощ от общината по отношение оформянето на документацията, с която да си потърсят правата.\r\nОт Община Карлово са събрали представители на строителни фирми, които са разпределени за пострадалите обекти. Направен е оглед и по най-бързия начин ще започне работа по възстановяване на съборените покриви. Ще се работи по спешност и в болницата на Карлово, където бе съборен част от покрива. Ще се бърза, тъй като има опасност при снеговалеж сградите да бъдат наводнени.\r\nЦветана ТОНЧЕВА", "date": "2018.01.18", "title": "Пловдив: Автомобил се е обърнал от вятъра на пътя между село Васил Левски и Карлово"}
{"url": "http://www.focus-news.net/news/2018/01/18/2478808/kyustendil-spokoyna-e-obstanovkata-na-gkpp-gyueshevo-nyama-zabavyane-pri-obrabotkata-na-avtomobili.html", "text": "Спокойна е обстановката на ГКПП „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи и на тежкотоварните моторни превозни средства става без забавяне. На вход и на изход трафикът е слаб. Пътят в посока ГКПП „Гюешево” е слабо натоварен, настилките са предимно сухи. Няма валежи, духа умерен вятър.\r\nВенцеслав ИЛЧЕВ", "date": "2018.01.18", "title": "Кюстендил: Спокойна е обстановката на ГКПП „Гюешево”, няма забавяне при обработката на автомобили"}
{"url": "http://www.focus-news.net/news/2018/01/18/2478809/evropeyskata-smetna-palata-izrazi-palna-podkrepa-i-dade-visoka-otsenka-na-programata-i-prioritetite-na-balgarskoto-predsedatelstvo-na-saveta-na-es.html", "text": "Европейската сметна палата (ЕСП) изрази пълна подкрепа и даде висока оценка на програмата и приоритетите на Българското председателство на Съвета на ЕС през първите 6 месеца на тази година. Това стана по време на работна среща на министърът за Българското председателство на Съвета на ЕС Лиляна Павлова с Колегиума на Европейската сметна палата в Люксембург, съобщиха от пресцентъра на министерството. Това е институцията, която одитира европейския бюджет и контролира всеки цент от общия финансов план на 28-те държави членки да бъде инвестиран и харчен по прозрачен и целесъобразен начин. \r\nМинистър Павлова отговори на всички въпроси, които представителите в Колегиума на всяка държава-член на ЕС повдигнаха относно вижданията ни и ролята в дебата за бъдещата многогодишна финансова рамка, Кохезионната политика, сигурността и общата селскостопанска политика.\r\nПреди това министър Лиляна Павлова проведе среща с председателя на ЕСП Клаус-Хайне Лене и българският член на Колегиума на ЕСП Илиана Иванова. Тя получи одобрение на заявката, че Българското председателство ще е максимално отворено към гражданите на ЕС.\r\n„Благодаря на министър Лиляна Павлова за убедителното представяне на приоритетите на българското европредседателство! Нейното посещение днес е отличен пример за сътрудничество между европейските институции, за повече прозрачност и отчетност на европейския бюджет. Приветствам фокуса в приоритетите за бъдещето на кохезионната политика и подкрепата за младите хора! Успех на целия български екип пожелаха и всички мои колеги днес в Люксембург!“. Това каза след срещата Илиана Иванова, българският член на Колегиума на ЕСП, която сподели впечатленията от срещата с министър Павлова и във Фейсбук.  \r\nПрограмата на министъра в Люксембург продължи със среща с управляващия директор на Европейския механизъм за стабилност Клаус Реглинг и генералния секретар Калин Янсе. Разговорите по приоритетите на Българското председателство във финансовия сектор ще продължат в София през март и април, когато ще се проведат Конференцията за многогодишната финансова рамка и заседанието на финансовите министри ЕКОФИН.\r\nМинистърът за Българското председателство Лиляна Павлова е на двудневно работно посещение във Великото херцогство, по време на която се срещна с представители на различни финансови институции на Европа, включително и българи, които работят за Европейската инвестиционна банка, Европейския механизъм за стабилност и Европейския инвестиционен фонд.", "date": "2018.01.18", "title": "Европейската сметна палата изрази пълна подкрепа и даде висока оценка на програмата и приоритетите на Българското председателство на Съвета на ЕС"}
{"url": "http://www.focus-news.net/news/2018/01/18/2478810/kyustendil-patishtata-v-regiona-sa-prohodimi-pri-zimni-usloviya-nastilkite-sa-suhi.html", "text": "Пътищата в региона са проходими при зимни условия, пътните настилки са предимно сухи. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в региона към този час времето е с променлива облачност, без валежи, духа слаб вятър. Няма допълнително въведени ограничения за движението на моторни превозни средства. Шофьорите трябва да се движат с повишено внимание по главен път Е-79, в участъка Усойка - Мурсалево, поради извършване на ремонтни дейности на асфалтовата настилка. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.18", "title": "Кюстендил: Пътищата в региона са проходими при зимни условия, настилките са сухи"}
{"url": "http://www.focus-news.net/news/2018/01/18/2478811/veliko-tarnovo-39-tantsyori-ot-pekinskata-tantsova-akademiya-shte-predstavyat-klasicheski-kitayski-tantsi-v-grada.html", "text": "39 танцьори от Пекинската танцова академия ще представят класически китайски танци във Велико Търново. На 28 януари на сцената на МДТ „Константин Кисимов“ те ще запознаят публиката с класическия китайски танц „Фън Мо“. Това съобщи Нелина Църова, директорът Дирекция „Култура, туризъм и международни дейности“ в Община Велико Търново, предаде репортер на Радио „Фокус“ – Велико Търново. Тя подчерта, че Пекинската танцова академия е най-добрата танцова академия в Китай. Курсът по класически танц в Пекин датира от 1954 година. Постепенно се развива преподавателска и изследователска група, която създава Пекинската танцова школа. През 1980 година за първи път се прилага обучение по китайски класически танц. През 1982 година започват да записват към Колежа в Академията студенти в двугодишно обучение по китайски класически танц. Пет години по-късно, през 1987 година, е създаден отдел „Китайски танц на етническите групи“. През 2001 година вече е създаден официално отдела за китайски класически танц. „Чрез научното развитие и с идеята за наследяване и иновации, този курс на обучение е възстановил древния китайски танц, китайския оперен танц и бойни изкуства. По отношение на естетическите черти, форми, дух и стилове, пълният академичен курс на танцовото изпълнение, преподаване и теоретично развитие в особеностите на китайския стил и танцуването с китайски дух и китайска културна форма са допринесли много за издигането на Пекинската танцова академия. Носители са на много международни и национални награди. Пекинската танцова академия е може би най-добрата танцова академия в Китай. Те вече имат голям набор преподаватели, съставят учебници, изработват хореографии. През последните години Имат танцови представления в десетки страни по целия свят. Те не са просто една гостуваща трупа. Освен че представят тяхното изкуство, те правят и обмен на изкуствата в различните страни“, посочи Нелина Църова.\r\nНадежда КРЪСТЕВА", "date": "2018.01.18", "title": "Велико Търново: 39 танцьори от Пекинската танцова академия ще представят класически китайски танци в града"}
{"url": "http://www.focus-news.net/news/2018/01/18/2478812/sliven-vsichki-naseleni-mesta-v-obshtinata-imat-voda-i-elektrichestvo.html", "text": "Всички населени места в община Сливен имат вода и електричество. Екип на Общинското предприятие \"Земеделие, гори и водни ресурси\" продължава работа по премахване на падналите дървета за осигуряване достъпа до с. Раково, който все още е блокиран от дърветата. Това съобщиха от пресцентъра на Общината.\r\nПосетени на място от експерти са над 25 обекта. Нанесени са не малко щети на домакинства в Селиминово и Гавраилово, поради частично увреждане на покривите.\r\nПовече от 30 % са щетите върху покрива от сградата на кметството в с. Глушник.\r\nОтлепена е хидроизолацията на трите корпуса от покрива на детска градина в с. Селиминово.\r\nОпасните дървета са премахнати и е ликвидирана опасността за преминаващите хора и транспортни средства.\r\nЗа стърчащи и опасни елементи от покривите на блокове в кварталите \"Младост\", \"Дружба\", \"Заимов\" и Централна градска част се обединиха съвместно силите и средствата на собственици, ползватели на имоти, пожарната, общинското предприятие по озеленяване, Общинска охрана и служители на общинска администрация. Своевременната и коректна координация на действията не допусна инциденти, при които да пострадат хора, независимо, че от падналите дървета бяха засегнати над 6 автомобила.", "date": "2018.01.18", "title": "Сливен: Всички населени места в общината имат вода и електричество"}
{"url": "http://www.focus-news.net/news/2018/01/18/2478813/d-r-monika-troyancheva-rzi-plovdiv-ostava-visoko-nivoto-na-zabolevaemost-ot-ostri-respiratorni-zabolyavaniya-v-oblastta.html", "text": "До 13% достига броят на отсъстващите от училище в Пловдив. Това съобщи за Радио „Фокус“ – Пловдив д-р Моника Троянчева от РЗИ. Тя посочи, че процентът не е еднозначен на болни ученици. По думите ѝ засега не се налага обявяване на ваканция. Остава високо нивото на заболеваемост от остри респираторни заболявания в Пловдив и областта. Ситуацията продължава да се следи.\r\nВесела КРЪСТЕВА", "date": "2018.01.18", "title": "Д-р Моника Троянчева, РЗИ - Пловдив: Остава високо нивото на заболеваемост от остри респираторни заболявания в областта"}
{"url": "http://www.focus-news.net/news/2018/01/18/2478814/alsat-m-oliver-ivanovich-beshe-pogreban-v-belgrad.html", "text": "Лидерът на Гражданското движение на косовските сърби „Свобода, демокрация, справедливост“ (СДП) Оливер Иванович беше погребан в Алеята на почетните граждани на Новото гробище в сръбската столица Белград, предава македонската медия  „Алсат-М“.\r\nОсвен семейството  и партийните му колеги, много граждани от цяла Сърбия изразиха почитта си към убития политик от Косово. Правителствената делегация е ръководена от министър-председателя Ана Брнабич и от директора на сръбската правителствена служба за Косово и Метохия Марко Джурич.\r\nПред сръбските медии съпругата на Оливер Иванович Милена заяви, че никога няма да се завърне в Косово“. Агенция „Фокус“ припомня: \r\nНа 16 януари 2018 г. в  Косовска Митровица бе застрелян Оливер Иванович, един от лидерите на косовските сърби. Според данни на полицията, той е излизал от централата на воденото от него гражданско движение „Сърбия, демокрация, справедливост“, когато на улицата край сградата е преминал лек автомобил, от който срещу Иванович са били изстреляни няколко фатални изстрела.  Виктор Турмаков", "date": "2018.01.18", "title": "„Алсат-М“: Оливер Иванович беше  погребан в Белград"}
{"url": "http://www.focus-news.net/news/2018/01/18/2478815/elektrorazpredelenie-yug-vazstanoveno-e-elektrosnabdyavaneto-v-golyama-chast-ot-selata-ostanali-bez-elektrozahranvane-poradi-uraganniya-vyatar.html", "text": "Голяма част от селата, останали през днешния ден без електрозахранване поради ураганния вятър и падали дървета, са с възстановено снабдяване, съобщиха от пресцентъра на „Електроразпределение Юг“. Обстановката продължава да е усложнена в района на община Баните, където са установени и 4 счупени от бурята стълба, и част от община Смолян. Усложнена е обстановката също и за някои села в района на Клисура.  \r\nПродължава работата на диспечерските центрове и аварийните екипи до възстановяване на електрозахранването за всички засегнати селища.", "date": "2018.01.18", "title": "„Електроразпределение Юг“: Възстановено е електроснабдяването в голяма част от селата, останали без електрозахранване поради ураганния вятър"}
{"url": "http://www.focus-news.net/news/2018/01/18/2478816/marin-zahariev-zam-kmet-na-smolyan-nyakolko-sela-ot-oblastta-vse-oshte-sa-bez-tok-zaradi-silniya-vyatar.html", "text": "Заради силния вятър все още без ток са селата Арда, Могилица и околните села и махали в Ардинското корито, както и селата Гела, Солища, Турян, Кутела и Пещера. Това каза за Радио „Фокус“ – Смолян зам.-кметът на Община Смолян, Марин Захариев. В Смилян и Чокманово е възстановено електроподаването. Все още заради паднали дървета е затворен пътят за село Турян – стотици дървета са паднали там, отбеляза Захариев и подчерта, че общината е изпратила хранителни продукти на жителите с доброволци. През село Лилково пътят за селото е проходим за високопроходими автомобили. \"Силният вятър в района продължава и затова разчистването на пътя ще започне утре рано сутринта\", заяви Захариев и изрази надежда той да бъде отворен през утрешния ден. Той добави, че има паднала изолация на стена на жилищен блок в квартал „Невястата“, като има съмнение че остър предмет или ламарина е нарушила целостта на изолацията. Утре започват възстановителни дейности и там. Къщата в квартал \"Райково\", чийто покрив падна сутринта има плоча на последния етаж и живеещите в нея засега ще останат там. „Прогнозите са до края на деня вятърът да стихне. Обстановката в община Смолян постепенно се нормализира, най-важното е, че няма пострадали, няма бедстващи хора. Екипите електроразпределителното дружество работят по възстановяване на ел. захранването на останалите населени места и се надяваме до ден-два, че ще бъде възстановено“, посочи още Захариев. Той каза още, че бедственото положение в общината остава в сила до края на деня или до утре, с оглед на това, че пътят за Турян е затворен и все още има селата без ток.\r\nНели ГЕРГЬОВСКА", "date": "2018.01.18", "title": "Марин Захариев, зам.-кмет на Смолян: Няколко села от областта все още са без ток заради силния вятър"}
{"url": "http://www.focus-news.net/news/2018/01/18/2478817/kyustendil-obshtinskiyat-savet-shte-glasuva-sporazumenie-za-satrudnichestvo-po-proekta-za-izgrazhdane-na-regionalen-tsentar-za-neopasni-otpadatsi-kray-selo-dzherman.html", "text": "Общинският съвет ще гласува споразумение за сътрудничество в рамките на Сдружение „Рила еко”. Това съобщи на пресконференция председателят на Общински съвет – Кюстендил Михаела Крумова, предаде репортер на Радио „Фокус” – Кюстендил. По думите ѝ става въпрос за изграждането на Регионален център за неопасни битови отпадъци край село Джерман, община Дупница. Проектът е за инвестиционна инициатива. Община Кюстендил ще си сътрудничи с останалите общини в сдружението, относно обществена поръчка за изработване на проект за подробен устройствен проект и работен проект. За изработването на плановете за регулация и за застрояване се предвиждат общо 60 000 лева без ДДС и срок за изпълнение до 2 месеца. Работният проект е на стойност 2 000 лв. без ДДС, а срокът за изпълнение е до 10 дни. Подготовката на документацията за обществената поръчка се изготвя от страна на Община Дупница. Споразумението се подписва от общините Кюстендил, Дупница, Сапарева баня, Бобов дол, Невестино и Трекляно.\r\nВенцеслав ИЛЧЕВ", "date": "2018.01.18", "title": "Кюстендил: Общинският съвет ще гласува споразумение за сътрудничество по проекта за изграждане на Регионален център за неопасни отпадъци край село Джерман"}
{"url": "http://www.focus-news.net/news/2018/01/18/2478818/plovdiv-ostava-uslozhnena-obstanovkata-s-elektrozahranvaneto-v-nyakoi-sela-v-rayona-na-klisura.html", "text": "Остава усложнена обстановката с електрозахранването в някои села в района на Клисура. Това съобщиха за Радио „Фокус“ – Пловдив от електроразпределителното дружество за Пловдивска област. Оттам съобщиха още, че голяма част от селата, останали през днешния ден без електрозахранване поради ураганния вятър и падали дървета, са с възстановено снабдяване. “Продължава работата на аварийните екипи до възстановяване на електрозахранването за всички засегнати селища“, посочиха от електроразпределителното дружество.\r\nТони МИХАЙЛОВ", "date": "2018.01.18", "title": "Пловдив: Остава усложнена обстановката с електрозахранването в някои села в района на Клисура"}
{"url": "http://www.focus-news.net/news/2018/01/18/2478819/blagoevgrad-intenziven-e-trafikat-na-gkpp-kulata-i-v-dvete-posoki-za-tovarni-avtomobili.html", "text": "Интензивен е трафикът на ГКПП „Кулата“ и в двете посоки за товарни автомобили. Това каза за Радио „Фокус“ – Пирин дежурният служител в пункта. На останалите пунктове по българо-гръцката граница движението е нормално.\r\nЛивия НИНОВА", "date": "2018.01.18", "title": "Благоевград: Интензивен е трафикът на ГКПП „Кулата“ и в двете посоки за товарни автомобили"}
{"url": "http://www.focus-news.net/news/2018/01/18/2478820/veliko-tarnovo-v-grada-shte-se-provede-treti-protest-sreshtu-izgrazhdaneto-na-vtori-lift-v-bansko.html", "text": "Трети протест срещу изграждането на втори лифт в Банско ще се проведе във Велико Търново. Това съобщиха за Радио „Фокус“ – Велико Търново организаторите от „Спаси  Пирин! Save Pirin!  – Велико Търново“. Недоволните граждани ще се съберат в 18.00 часа на паметник „Майка България“, за да изкажат своето несъгласие. В още един град от област – Велико Търново ще се проведе протест – Свищов. Там хората ще се съберат от 17.30 часа пред беседката в градската градина.\r\nИсканията са за отмяна на решението на Министерски съвет от 28 декември 2017 г., с което бяха приети промени, разрешаващи строителство в Национален парк Пирин, и за оставка на министъра на околната среда и водите Нено Димов, който според тях саботира основната функция на екоминистерството – да опазва природните богатства на България.\r\nНадежда КРЪСТЕВА", "date": "2018.01.18", "title": "Велико Търново: В града ще се проведе трети протест срещу изграждането на втори лифт в Банско"}
{"url": "http://www.focus-news.net/news/2018/01/18/2478821/darzhavnite-predpriyatiya-imat-gotovnost-da-reagirat-i-sadeystvat-na-obshtinite-za-pochistvane-na-patishta-ot-padnali-darveta.html", "text": "Заместник-министърът на земеделието, храните и горите Атанас Добрев информира, че се поддържа координация с директорите на държавните горски предприятия във връзка с усложнената обстановка в страната предвид  силния вятър в много области на страната, съобщиха от пресцентъра на министерството. На 6-те държавни горски предприятия и техните териториални поделения – горски и ловни стопанства, са дадени указания и имат готовност да реагират и съдействат на общините за почистване на пътищата от паднали дървета на техните територии, подчерта заместник-министърът. \r\nНай-тежка е ситуацията в района на Смолян, където Община Смолян обяви бедствено положение. От Южноцентрално държавно предприятие - Смолян имат готовност да окажат съдействие на общинските власти във възстановяването на пътната инфраструктура. Заради силния вятър в района има повалени множество дървета и десетки селища са без ток. Пътят до с.Турян е затворен.\r\nЕкипи на Държавно горско стопанство - Смолян и Държавно горско стопанство - Смилян имат готовност да окажат съдействие за отстраняване на повалените дървета от пътя след нормализиране на обстановката. До късно следобед вятърът още не е стихнал и има опасност от падане и на други дървета. \r\nКъм момента в Югозападното държавно предприятие – Благоевград няма информация за нанесени сериозни щети от силния вятър. По сигнал е отстранено едно дърво на територията на ДГС-Брезник. От предприятието  припомнят, че още през ноември във всички териториални поделения на ЮЗДП бяха сформирани групи за реагиране при аварийни ситуации. Те са в готовност за разчистване на паднали дървета покрай републиканската пътна мрежа в обхвата на предприятието или за премахване на дървета, които биха могли да бъдат опасни. \r\nНа територията на Североизточното държавно предприятие съобщават, че в Шумен, Варна и Търговище проблеми няма с паднали дървета по досега постъпила информация. В района на град Добрич тази сутрин е имало силен вятър, но вече е утихнал. Временно е бил затворен пътят за Варна, но заради снегонавяване, а не заради паднали дървета в близост до горски територии. \r\nОт СИДП – Шумен припомнят, че в района са взети превантивни мерки, като през есента структурите на предприятието са оказали съдействие на общините при кастренето на опасни дървета.\r\nИ от Северноцентрално държавно предприятие – Габрово  информират, че към момента няма постъпили сигнали за паднали дървета, възпрепятстващи пътната мрежа, но са в готовност да реагират. \r\nНяма поражения от силния вятър и в района на Северозападното държавно предприятие – Враца, където също са подготвени за реакция при необходимост от съдействие. В района на ДГС-Троян е постъпила информация за паднали 3 букови дървета. Те са затворили горски земен път в землището на село Чифлик. Пътят не е в територията на стопанството и обслужва частен имот.\r\nНа територията на Югоизточното държавно предприятие - Сливен тази сутрин е имало затворен пътен участък в района на Прохода на Републиката. Със съдействието на Държавно горско стопанство - Гурково, пътят е разчистен. В момента няма съобщения за паднали дървета, въпреки че бурята продължава, информират от ЮИДП. \r\nИнформацията за усложнената обстановка се следи и горските териториални поделения на държавните предприятия са в готовност да съдействат при необходимост, увери зам.-министър Добрев.", "date": "2018.01.18", "title": "Държавните предприятия имат готовност да реагират и съдействат на общините за почистване на пътища от паднали дървета"}
{"url": "http://www.focus-news.net/news/2018/01/18/2478822/blagoevgrad-natovaren-e-trafikat-v-grada-na-mesta-se-obrazuvat-koloni-ot-avtomobili.html", "text": "Натоварен е трафикът в града, на места се образуват колони от автомобили, предаде репортер на Радио „Фокус“ – Пирин. Пътните настилки са сухи и нормално проходими при зимни условия. През деня няма регистрирани инциденти на пътя. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни.\r\nЛивия НИНОВА", "date": "2018.01.18", "title": "Благоевград: Натоварен е трафикът в града, на места се образуват колони от автомобили"}
{"url": "http://www.focus-news.net/news/2018/01/18/2478823/veliko-tarnovo-feribotat-svishtov-zimnich-ne-osashtestvyava-kursove-zaradi-silniya-vyatar.html", "text": "Все още ферибот Свищов – Зимнич не осъществява курсове заради силния вятър. Това каза за Радио „Фокус“ – Велико Търново дежурният служител от ГКПП – Свищов. Работата на съоръжението спря тази сутрин. През целият ден не е осъществен нито един курс. Няма образувала се колона от тежкотоварни превозни средства. На ГКПП изчакват четири ТИР-а. Очаква се при утихване на вятъра фериботът да възстанови дейността си.\r\nНадежда КРЪСТЕВА", "date": "2018.01.18", "title": "Велико Търново: Фериботът Свищов – Зимнич не осъществява курсове заради силния вятър"}
{"url": "http://www.focus-news.net/news/2018/01/18/2478824/smolyan-prohodimi-pri-zimni-usloviya-sa-patishtata-v-oblastta-povishena-e-opasnostta-ot-padashti-darveta.html", "text": "Проходими при зимни условия са пътищата в област Смолян, има опасност от падащи дървета по пътните платна. Това съобщиха за Радио „Фокус“ – Смолян от Областно пътно управление – Смолян. През деня са получени множество сигнали за паднали дървета, но всички са отстранени. От Областно пътно управление апелират към водачите да шофират с повишено внимание заради опасността от падане на още дървета от крайпътните склонове. Пътните настилки по републиканските направления са предимно мокри, обработени са против заледяване с оглед понижението на температурите през нощта. няма затворени пътни участъци.\r\nВ Смолян пътните настилки са предимно сухи. Автомобилният трафик е интензивен по централните улици и кръстовища в града.\r\nНели ГЕРГЬОВСКА", "date": "2018.01.18", "title": "Смолян: Проходими при зимни условия са пътищата в областта, повишена е опасността от падащи дървета"}
{"url": "http://www.focus-news.net/news/2018/01/18/2478825/vidin-intenziven-e-trafikat-na-granichen-punkt-dunav-most-2-nyama-obrazuvali-se-opashki-na-tezhkotovarni-avtomobili.html", "text": "Интензивен е трафикът на граничен пункт „Дунав мост 2“. Това каза за Радио „Фокус“ - Видин дежурният служител на пункта. Той посочи, че въпреки интензивният трафик няма образували се опашки на тежкотоварни автомобили на вход и изход от страната на пункта. Интензивен е трафикът и на леки и лекотоварни автомобили на пункта, работят с пълно натоварване всички трасета. На останалите два гранични пункта в страната – „Връшка чука“ и „Брегово“ трафикът е спокоен и от двете страни на границата, няма чакащи автомобили.\r\nАнна ЛОЗАНОВА", "date": "2018.01.18", "title": "Видин: Интензивен е трафикът на граничен пункт „Дунав мост 2“, няма образували се опашки на тежкотоварни автомобили"}
{"url": "http://www.focus-news.net/news/2018/01/18/2478826/reuters-siriyskoto-pravitelstvo-shte-uchastva-na-pregovorite-pod-egidata-na-oon-vav-viena.html", "text": "Заместник-специалният пратеник на ООН за Сирия Рамзи Езелдин Рамзи съобщи, че правителството на страната  ще участва на преговорите под егидата на ООН, които ще се проведат във Виена следващата седмица, предава  Reuters.\r\nПо време на пресконференция в Дамаск Рамзи заяви, че външният министър на Сирия Файсал Микдад го е уведомил за плановете на правителството да участва. ООН е поканило сирийските правителство и опозиция на специална среща следващата седмица във Виена. Виктор Турмаков", "date": "2018.01.18", "title": "Reuters: Сирийското правителство ще участва на преговорите под егидата на ООН във Виена"}
{"url": "http://www.focus-news.net/news/2018/01/18/2478827/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 6° до + 11°. Времето над цялата страната е облачно. Умерен до силен вятър духа над по-голямата част от страната и бурен в областите Сливен Смолян, Враца и Търговище. Слаб сняг вали в област Габрово. Пътните настилки са предимно мокри, частично заледени и заснежени – обработени и опесъчени.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица е ограничено за движение на МПС над 12 т, поради обилен снеговалеж и навявания. \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Ограничено движение по път  ІІ-63 Перник – Брезник – Трън от км 20+500 до км 21+500 (в чертите на гр. Брезник) във връзка с провеждане на Маскараден фестивал “СУРВА БРЕЗНИК 2018 г.“ за времето от 8:30 до 21:00 часа на 20.01.2018 г. (събота). Обходен маршрут: по ул. „Мала река“ и ул. „ Ангел Коцелянов“ част от път ІІІ-811;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.18", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/18/2478828/plovdiv-v-asenovgrad-byaha-otbelyazani-tarzhestveno-140-godini-ot-osvobozhdenieto-na-grada.html", "text": "Асеновград отбеляза тържествено 140 години от Освобождението си, предаде репортер на Радио „Фокус“ – Пловдив. В чест на юбилейната годишнина пред паметника на генерал Дандевил се събраха десетки асеновградчани, за да изразят своята почит към героите, отдали живота си за свободата на Асеновград. Паметният ритуал започна със заупокойна литургия, отслужена от Пловдивския митрополит Николай в съслужие с асеновградски свещеници. Слово, посветено на бележитата за Асеновград дата, произнесе кметът на Община Асеновград д-р Емил Караиванов. „Величавостта на този мирен януарски ден на 1878 година във времето става неизмеримо все по-мащабна от самия акт на посрещане на освободителните войски. Заради всичко това, заради вълнението, с което днешните деца ще рецитират стихове, заради днешната почит, която духовенството и войската ни продължават да отдават на датата на Освобождението, сме длъжни да пазим и предаваме напред историята и паметта на Асеновград”, изтъкна той.\r\nВ програмата се включиха ученици от ОУ „Ангел Кънчев” и Представителен духов оркестър на Военновъздушните сили. С военна церемония на представителната рота на Военно формирование 24490 бяха почетени всички загинали за Освобождението на Асеновград. Венци и цветя в знак на признателност към загиналите за свободата бяха поднесени от името на Община Асеновград, Общински съвет – Асеновград, Исторически музей, политически партии, обществени организации и граждани.\r\nТони МИХАЙЛОВ", "date": "2018.01.18", "title": "Пловдив: В Асеновград бяха отбелязани тържествено 140 години от Освобождението на града"}
{"url": "http://www.focus-news.net/news/2018/01/18/2478829/oon-poslednite-tri-godini-sa-bili-nay-goreshtite-v-istoriyata.html", "text": "По данни на климатичната агенция на ООН последните три години са били най-горещите в историята, предава  AFP.\r\nКомбинираните данни от пет водещи международни агенции за климата „показват, че 2015, 2016 и 2017 г. са били най-горещите години, откакто се правят измервания“, съобщава Световната метеорологическа организация. \r\n2016 г. е най-горещата година измервана някога заради ефекта на „Ел Ниньо“, докато 2017 г. е най-горещата година, през която явлението не се е появявало.  Виктор Турмаков", "date": "2018.01.18", "title": "ООН: Последните три години са били най-горещите в историята"}
{"url": "http://www.focus-news.net/news/2018/01/18/2478830/ministar-ekaterina-zaharieva-shte-prieme-ministara-po-evropeyskite-vaprosi-na-frenskata-republika-natali-loazo.html", "text": "Заместник министър-председателят по правосъдната реформа и министър на външните работи Екатерина Захариева ще приеме на 19 януари в 15.00 часа в МВнР министъра по европейските въпроси на Френската република Натали Лоазо. Това съобщиха от пресцентъра на МВнР. Френският министър ще бъде в страната ни на кратко работно посещение. \r\nОчаква се в рамките на срещата да бъдат обсъдени приоритетите на Българското председателство на Съвета на ЕС и актуални въпроси от дневния ред на Съюза като предстоящия дебат за Бъдещето на Европа, следващата Многогодишна финансова рамка, Брекзит и европейската отбрана.", "date": "2018.01.18", "title": "Министър Екатерина Захариева ще приеме министъра по европейските въпроси на Френската република Натали Лоазо"}
{"url": "http://www.focus-news.net/news/2018/01/18/2478831/d-r-lyubomir-videnov-tssmp-vidin-ot-nachaloto-na-godinata-zachestyavat-povikvaniyata-svarzani-sas-ostri-respiratorni-zabolyavaniya-i-grip.html", "text": "От началото на годината зачестяват повикванията в Центъра за спешна медицинска помощ във Видин, свързани със остри респираторни заболявания и грип. Това каза за Радио „Фокус“ – Видин д-р Любомир Виденов, началник на филиала. Той посочи, че посещенията са при хора от всички възрасти. „Особено тежки са последиците при възрастните хора, които имат хронични заболявания. Оплакванията при тях са за задух, силно главоболие и висока температура“, каза д-р Виденов. Той посочи, че при голяма част от пациентите се налага да бъдат настанени в болница. „Над 80% от хората с остри респираторни заболявания, които са посетени от екипите на ЦСМП - Видин се налага да бъдат хоспитализирани с пневмонии. При децата също често респираторните заболявания се усложняват и стигат до пневмонии“, обясни д-р Виденов. Наблюдава се увеличение на болните от остри респираторни заболявания в областта за седмицата от 8 януари до 14 януари  съобщиха от Регионална здравна инспекция – Видин. Статистиката сочи 188 заболели на 10 000 души. За област Видин епидемичните стойности са 241 на 10 000 души.\r\nАнна ЛОЗАНОВА", "date": "2018.01.18", "title": "Д-р Любомир Виденов, ЦСМП - Видин: От началото на годината зачестяват повикванията, свързани със остри респираторни заболявания и грип"}
{"url": "http://www.focus-news.net/news/2018/01/18/2478832/dobrich-vazstanoveno-e-dvizhenieto-po-patya-dobrich-general-toshevo.html", "text": "Възстановено е движението по пътя Добрич – Генерал Тошево, по информация на Агенция „Пътна инфраструктура“, предаде кореспондентът на Радио „Фокус” – Варна. По информация на пресцентъра на Областна администрация – Добрич, в Община Добричка е затруднено движението от третокласна и четвъртокласна мрежа, почистването на пътните отсечки се извършва и към момента. Труднопроходими са пътищата на територията на Община Генерал Тошево. Всички пътища от републиканската пътна мрежа в областта са проходими при зимни условия, апелът към водачите на МПС е да се движат със съобразена със зимните условия скорост.\r\nЖулиета НИКОЛОВА", "date": "2018.01.18", "title": "Добрич: Възстановено е движението по пътя Добрич – Генерал Тошево"}
{"url": "http://www.focus-news.net/news/2018/01/18/2478833/gabrovo-vazstanoveno-e-elektrozahranvaneto-vav-vsichki-naseleni-mesta-na-teritoriyata-na-obshtinata.html", "text": "Възстановено е електрозахранването във всички населени места на територията на община Габрово. Това съобщиха за Радио „Фокус“ – Велико Търново от пресцентъра на Общината. Възможни са смущения по мрежата ниско напрежение към отделни абонати. Улиците и пътищата в общината са почистени, обработени и проходими при зимни условия.\r\nНадежда КРЪСТЕВА", "date": "2018.01.18", "title": "Габрово: Възстановено е електрозахранването във всички населени места на територията на общината"}
{"url": "http://www.focus-news.net/news/2018/01/18/2478834/veliko-tarnovo-natovaren-e-trafikat-v-grada-patnite-nastilki-sa-mokri.html", "text": "Мокри са пътните настилки във Велико Търново, предаде репортер на Радио „Фокус” – Велико Търново. Времето е  ясно. Температурата на въздуха е 4 градуса. Трафикът в града в края на работния ден е натоварен. Интензивно е движението в районите на учебните заведения. Натоварено е в центъра на града – на кръстовището пред Съдебната палата и пред пощата. По-засилено движение се наблюдава и по бул. „България“ и ул. „Никола Габровски“, пътен възел „Качица“ и ул. „Магистрална“. Светофарната уредба под НВУ „Васил Левски“ не работи. Движението се регулира с пътни знаци.\r\nНяма допълнително въведени ограничения на територията на областта. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.01.18", "title": "Велико Търново: Натоварен е трафикът в града, пътните настилки са мокри"}
{"url": "http://www.focus-news.net/news/2018/01/18/2478835/chosun-ilbo-yuzhna-koreya-severna-koreya-izpolzva-olimpiyskite-igri-v-pyonchan-za-svoyata-onlayn-propaganda.html", "text": "Пропагандният канал на Северна Корея в интернет сайта за публикуване на видеоматериали „Ютюб“ е качил клип, който изобразява Зимните олимпийски игри в Пьончан като част от кампанията на Пхенян за обединяването на двете корейски държави, пише южнокорейският вестник   „Чосун Илбо“.\r\nДвуминутният клип, озаглавен „Обединяването се извършва от самата корейска нация“, съдържа кадри от предишни спортни събития като Азиатските игри от 2002 г. в южнокорейския град Пусан, когато двете корейски държави излизат под едно знаме. Показва се как спортистите от двете страни проливат сълзи, марширувайки заедно под „знамето на съединението“ заедно.\r\n„Ние сме хомогенна нация с една кръв“, пише в субтитрите на клипа, както и „нека разрешим всичките въпроси с усилията на самата нация, по този начин откривайки новата история на националното обединение“.  Виктор Турмаков", "date": "2018.01.18", "title": "„Чосун Илбо“ (Южна Корея): Северна Корея използва Олимпийските игри в Пьончан за своята онлайн пропаганда"}
{"url": "http://www.focus-news.net/news/2018/01/18/2478836/apostol-apostolov-kmet-na-simitli-15-oto-izdanie-na-festivala-simitliya-drevnata-zemya-na-kukerite-imashe-rekorden-broy-uchastnitsi-i-publika.html", "text": "15-ото издание на фестивала „Симитлия – Древната земя на кукерите“ имаше рекорден брой участници и публика. Това каза за Радио „Фокус“ – Пирин кметът на Община Симитли Апостол Апостолов. По думите му това е случило заради няколко неща. „На първо място са самите групи, които заявиха участие и дойдоха в Симитли, за да участват на нашите игри. Второто нещо, което е не по-малко важно, е организацията на събитието, която бе на изключително високо ниво. 90 % от самите групи, които участват на фестивала „Симитлия – Древната земя на кукерите“, казват, че идват при нас заради добрата организация“, добави Апостолов. Според него добра организация се прави най-вече със сърце, дух и желание. Апостолов посочи, че за такъв фестивал се изисква и голяма доза родолюбие. „Смятам, че успяхме да докажем, че в Симитли сме родолюбиви хора. Единственото нещо, за което съжалявам, е, че не успяхме да убедим премиерът Бойко Борисов да дойде на фестивала, заедно с делегациите, които са в страната за европредседателството ни. Щеше да е хубаво да дойдат в Симитли, за да видят нещо хубаво, българско и традиционно, което ще се постараем да продължим да съхраняваме и в годините напред“, подчерта Апостолов.\r\nЛивия НИНОВА", "date": "2018.01.18", "title": "Апостол Апостолов, кмет на Симитли: 15-ото издание на фестивала „Симитлия – Древната земя на кукерите“ имаше рекорден брой участници и публика"}
{"url": "http://www.focus-news.net/news/2018/01/18/2478837/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление  – Благоевград. Пътните настилки са частично мокри, на места заснежени, но са обработени срещу заледяване. Проходът Предел е отворен за движение. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е нормално натоварен. През деня обстановката по пътищата е била спокойна и няма регистрирани инциденти. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев.\r\nЛивия НИНОВА", "date": "2018.01.18", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/18/2478838/plovdiv-vazstanoveno-e-elektrozahranvaneto-na-vsichki-selishta-ot-obshtina-karlovo-osven-v-severnata-chast-na-s-vasil-levski.html", "text": "Възстановено е електрозахранването на всички селища от община Карлово, освен в северната част на с. Васил Левски, съобщиха от пресцентъра на Общината. Кризисният щаб на община Карлово продължава да работи при 24-часов режим и анализира обстановката, породена от силния вятър, който бушува през целия ден. Към момента е възстановено електрозахранването на всички селища от общината, освен в северната част на с. Васил Левски, където екипи на EVN работят по отстраняването на проблема.\r\nНяма данни за бедстващи хора и жертви, нанесени са само имуществени щети. Основните пътища на територията на община Карлово са почистени и проходими.\r\nЕкипите на РС ПБЗН - Карлово и EVN, както и двата сформирани екипа от общинска администрация, продължават да работят съвместно и да се отзовават на сигнали, подавани от жителите на общината. Областна дирекция на МВР - Пловдив е подсигурила засилено полицейско присъствие.\r\nПризоваваме жителите на община Карлово, които имат нанесени щети на имуществото си, да подадат сигнал до Общината в писмена форма на гише № 5, което е с работно време от 08.15 часа до 17.00 часа всеки делничен ден.\r\nНапомняме на всички граждани да напускат жилищата си само при необходимост, защото има опасност от падащи предмети.", "date": "2018.01.18", "title": "Пловдив: Възстановено е електрозахранването на всички селища от община Карлово, освен в северната част на с. Васил Левски"}
{"url": "http://www.focus-news.net/news/2018/01/18/2478839/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област. Това каза за Радио „Фокус“ – Видин дежурният служител в Областно пътно управление. Той посочи, че трафикът е интензивен в цялата област, повече от тежкотоварните автомобили пътуват предимно за граничен пункт „Дунав мост 2“. Във Видин повечето от пътните настилки на улиците са сухи, температурите са положителни. Натоварен е трафикът на входно-изходните артерии на града, в централната градска част и по бул. „Панония“.\r\nАнна ЛОЗАНОВА", "date": "2018.01.18", "title": "Видин: Мокри са пътните настилки в областта"}
{"url": "http://www.focus-news.net/news/2018/01/18/2478840/politsiyata-izdirva-30-godishnata-ivelina-krastanina-ot-sofiya.html", "text": "Столичното Първо РУ издирва Ивелина Иванова Кръстанина /30г./ от София. Тя напуснала дома си в началото на месеца и оттогава е в неизвестност. Това съобщиха от пресцентъра на МВР. Ивелина е висока около 156 см, с дълга до раменете тъмно кестенява коса и кафяви очи. Умоляват се всички, които имат информация за издирваната, да се обадят на тел. 112,  02/9827119, 02/9827166 или в най близкото районно управление на МВР.", "date": "2018.01.18", "title": "Полицията издирва 30-годишната Ивелина Кръстанина от София"}
{"url": "http://www.focus-news.net/news/2018/01/18/2478841/vazstanoveno-e-elektrozahranvaneto-na-216-naseleni-mesta-v-severoiztochna-balgariya.html", "text": "Аварийните екипи на ЕНЕРГО-ПРО Мрежи отстраниха днес стотици повреди по съоръженията от електроразпределителната мрежа в Североизточна България, възникнали вследствие на силния вятър и падналия обилен мокър сняг. От началото на деня бе възстановено захранването на 216 населени места. Това съобщиха от пресцентъра на дружеството.\r\nКъм 17.00 часа без електрозахранване са 24 населени места в двете най-засегнати от влошената метеорологична обстановка области Добрич - 15, и Габрово - 9. \r\nСпециалистите на електроразпределителното дружество ще продължат да работят и след настъпването на нощта за пълното отстраняване на възникналите вследствие на зимната буря аварии и възстановяването на електрозахранването на всички населени места.", "date": "2018.01.18", "title": "Възстановено е електрозахранването на 216 населени места в Североизточна България"}
{"url": "http://www.focus-news.net/news/2018/01/18/2478842/pregled-na-mezhdunarodnite-novini-do-18-chasa-agentsiya-fokus.html", "text": "В рамките на визитата си в Берлин новият канцлер на Австрия Себастиан Курц отново призова за по-добра външна защита на границите на Европейския съюз и отхвърли разпределението на бежанците сред страните от Общността като неподходящо средство. „Не говорим ли за това как трябва да бъде решен проблемът с миграцията“, бе реторичният въпрос, който Курц зададе.\r\nПрез последните години в страните от ЕС са разпределени 30 хил. търсещи убежище, но през 2015 г. такъв брой бежанци пристигаха в Европа само в рамките на две денонощия, припомни лидерът на Австрийската народна партия (АНП). „Решаването на проблема се крие в защитата на външната граница на ЕС“, категоричен бе канцлерът на Австрия.\r\n*** Тежката зимна буря, която удари голяма част от Нидерландия в четвъртък, отне живота на двама души.\r\nЕдна от жертвите е 62-годишен мъж, който е ударен от счупен клон на дърво в населеното място Олст, разположено в източната част на страната. Друг мъж е загинал при падане на дърво върху автомобила му в близост до границата с Германия. \r\nНидерландската метеорологична служба издаде червен предупредителен код за големи части на страната поради тежките бури. Очаква се Нидерландия да бъде ударена с ураганни ветрове, достигащи скорост до 140 км/ч. Бурята доведе до сериозни препятствия в трафика в ранните часове на деня. Няколко камиона бяха преобърнати от тежките пориви на вятъра, в резултат на което бе блокирано движението по ключови магистрали. На летище „Схипхол“ в Амстердам първоначално бяха отменени 250 полета, а по-късно  бе спрян целият въздушен трафик\r\n*** Британският министър-председател Тереза Мей и френският президент Еманюел Макрон пристигнаха в Кралската военна академия „Сандхърст“, за да проведат среща, посветена на миграцията и сътрудничеството в отбраната, предава  AFP.\r\nДвамата лидери бяха посрещнати с военен преврат преди да започнат преговорите на четири очи.\r\n***   Лидерът на Гражданското движение на косовските сърби „Свобода, демокрация, справедливост“ (СДП) Оливер Иванович беше погребан в Алеята на почетните граждани на Новото гробище в сръбската столица Белград, предава македонската медия  „Алсат-М“.\r\nОсвен семейството  и партийните му колеги, много граждани от цяла Сърбия изразиха почитта си към убития политик от Косово. Правителствената делегация е ръководена от министър-председателя Ана Брнабич и от директора на сръбската правителствена служба за Косово и Метохия Марко Джурич.\r\nПред сръбските медии съпругата на Оливер Иванович Милена заяви, че никога няма да се завърне в Косово“. \r\n***  Заместник-специалният пратеник на ООН за Сирия Рамзи Езелдин Рамзи съобщи, че правителството на страната  ще участва на преговорите под егидата на ООН, които ще се проведат във Виена следващата седмица.\r\nПо време на пресконференция в Дамаск Рамзи заяви, че външният министър на Сирия Файсал Микдад го е уведомил за плановете на правителството да участва. ООН е поканило сирийските правителство и опозиция на специална среща следващата седмица във Виена.\r\n*** Държавният секретар на САЩ Рекс Тилърсън обяви, че през следващата седмица ще направи еднодневна визита във Великобритания, където се надява да посети новото американско посолство.\r\nВ изявлението си за медиите обаче Тилърсън не изясни дали ще участва в официалната церемония по откриването на новата сграда на американската дипломатическа мисия в Лондон. \r\nМиналата седмица президентът на САЩ Доналд Тръмп отмени пътуването си до британската столица за откриване на посолството в знак на протест срещу решението на предходната администрация на Барак Обама да продаде старата сграда за „фъстъци“.\r\nНа въпроса дали той е съгласен с Тръмп, че новото посолство е на по-лошо място и дали ходът е бил грешка, Тилърсън подчерта: „Това е решение, което вече е взето, затова не мисля, че трябва да го преразглеждаме\".\r\nДържавният секретар поясни, че е обсъдил дневни ред на пътуването си в Лондон с британския външен министър Борис Джонсън, като добави единствено, че  „все още нямаме подробности, но се надявам да стигна и до посолството\".\r\n*** Северна Корея подготвя зрелищна демонстрации на военната си сила с парад, който трябва да бъде проведен в навечерието на откриването на Зимните олимпийски игри в Пьончан, въпреки възобновения диалог със Сеул, съобщава електронното издание The Economic Times, като се позовава на медийни доклади. \r\nПхенян, който през последните месеци предизвика сериозна загриженост сред международната общност с ядрените и ракетните си изпитания, се съгласи на церемонията по откриването на Олимпийските игри спортистистите й да излязат заедно с южнокорейските атлети под един флаг.\r\nНо по данни на информационната агенция Yonhap, Северна Корея е ангажирана също и с отбелязването на 70-годишнината от създаването на въоръжените си сили. Мащабният военен парад ще се проведе на 8 февруари – само ден преди церемонията по откриването на Олимпиадата.\r\nОколо 12 000 войници, артилерия и други оръжия ще бъдат задействани в спектакъла, който ще бъде изнесен на летище в близост до столицата Пхенян, твърдят източници от правителствените кръгове в Сеул. \r\nПо повод информацията говорител на Министерството на отбраната на Южна Корея заяви, че ведомството няма да  коментира „каквито и да било въпроси, засягащи военното разузнаване\".\r\n***", "date": "2018.01.18", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/01/18/2478843/balgariya-i-avstriya-shte-rabotyat-za-priemstvenost-v-politikite-na-evropeyskiya-sayuz.html", "text": "България и Австрия ще работят за приемственост в политиките на Европейския съюз и по всички теми от европейския дневен ред в рамките на своите последователни председателства на Съвета на ЕС. Това беше общата позиция на президента Румен Радев и на федералния министър за Европа, интеграция и външни работи на Австрия доктор Карин Кнайсл, които се срещнаха днес на „Дондуков“ 2, съобщиха от прессекретариата на държавния глава.   \r\nЕвропа е изправена пред множество външни и вътрешни предизвикателства и това налага общи решения и действия по отношение на стабилността в съседните региони, миграционната криза и реформата на Дъблинския регламент, бюджета на ЕС след напускането на Великобритания, както и общия дебат за бъдещето на Европа, беше подчертано на срещата. „За България е от изключително значение да бъде съхранен потенциалът на Кохезионната политика за държавите от Източна Европа“, посочи още Румен Радев.   \r\nПо време на срещата държавният глава открои важното значение на Република Австрия като икономически и инвестиционен партньор на страната ни и призова за последващо задълбочаване на двустранните отношения в сферата на науката, образованието и културата.  \r\nПрезидентът Румен Радев поздрави министър Карин Кнайсл по повод рождения и ден.", "date": "2018.01.18", "title": "България и Австрия ще работят за приемственост в политиките на Европейския съюз"}
{"url": "http://www.focus-news.net/news/2018/01/18/2478844/dobrich-mnogo-naseleni-mesta-v-oblastta-ostavat-bez-tok-i-s-narusheno-vodopodavane.html", "text": "Много населени места в областта остават без ток и с нарушено водоподаване и към този час, съобщават от пресцентъра на Областна администрация – Добрич, предаде кореспондентът на Радио „Фокус” – Варна. Към 15:00 часа без ток в областта са 52 населени места. От ВиК съобщават, че поради липса на електрозахранване по помпените станции в град Добрич ще има нарушено водоподаване. Проблеми с водоподаването ще има и на територията на други общини. Без вода е село Врачанци, а без електрозахранване са 15 села в Община Добричка. 11 села в тази община са с частично електрозахранване. Пет села в Община Балчик са без електрозахранване, едно е без вода. В Община Каварна 10 села са без електрозахранване. На територията на Община Генерал Тошево 30 села са без ток и 20 села са без водоснабдяване. Има  населени места без ток и вода и в общините Шабла и Крушари. От ОД на МВР съобщават за едно пътнотранспортно произшествие с материални щети. Служители на РД „Пожарна безопасност и защита на населението“ са се отзовали на два сигнала за пожар без материални загуби. Става дума за запалени комини. Пожарникари са помогнали и на линейка на Центъра за спешна медицинска помощ до село Славеево и са евакуирали закъсали коли до Безводица. В Добрич вятърът отслабна, температурите са положителни, има интензивно снеготопене. \r\nЖулиета НИКОЛОВА", "date": "2018.01.18", "title": "Добрич: Много населени места в областта остават без ток и с нарушено водоподаване"}
{"url": "http://www.focus-news.net/news/2018/01/18/2478845/tass-balgariya-i-avstriya-zayaviha-che-e-neobhodimo-migratsionnata-politika-na-es-da-bade-reformirana.html", "text": "България и Австрия са уверени, че миграционната политика на ЕС и системата на предоставяне на убежище на мигрантите се нуждае от сериозни реформи. Това бе съобщено от външните министри на двете държави Карин Кнайсл и Екатерина Захариева, предава ТАСС.\r\n„Австрия смята, че миграционната политика се нуждае от сериозна и широка реформа, която да гарантира сигурността на външните граници на ЕС. Ние нямаме право да оставяме пограничните държави сами да се справят с този проблем. Австрия ще продължи да работи по въпроса и по време на своето председателство в Съвета на ЕС“, заяви Кнайсл. Тя еднозначно подкрепи желанието на България да стане пълноправен член на Шенгенското пространство. \r\n„В рамките на нашето председателство в Съвета на ЕС ние трябва да постигнем общо съгласие по въпроса за миграционната политика и предоставянето на убежище за това, че заедно трябва да защитаваме външните граници на Европейския съюз“, отбеляза Захариева. Тя благодари на представителите на агенцията на ЕС по сигурността на външните граници Фронтекс за помощта при охраната на българските граници. \r\nАвстрия ще стане ротационен председател на Съвета на ЕС на 1 юли 2018 г. след България. Виктор Турмаков", "date": "2018.01.18", "title": "ТАСС: България и Австрия заявиха, че е необходимо миграционната политика на ЕС да бъде реформирана"}
{"url": "http://www.focus-news.net/news/2018/01/18/2478846/api-dvizhenieto-po-pat-ii-29-varna-dobrich-se-osashtestvyava-v-edna-lenta-poradi-avariral-kamion.html", "text": "Движението по път II-29 Варна -Добрич се осъществява в една лента поради аварирал камион. Това съобщиха от пресцентъра на Агенция \"Пътна инфраструктура\". Участъкът е сигнализиран със светещи  пътни знаци.", "date": "2018.01.18", "title": "АПИ: Движението по път II-29 Варна -Добрич се осъществява в една лента поради аварирал камион"}
{"url": "http://www.focus-news.net/news/2018/01/18/2478847/sliven-30-mashini-sa-rabotili-prez-dneshniya-den-po-patishtata-v-oblastta.html", "text": "30 машини са работили през днешния ден по пътищата в Сливенско, съобщиха за Радио „Фокус“ – Сливен от Областно пътно управление. В равнинната част пътищата са частично мокри, в планинската – заснежени, но обработени.\r\nНастилката на магистрала „Тракия“ е суха, температурата там е +4 градуса. В областта температурите варират от -2 до +6 градуса. Вятърът е умерен, в района на Котел – силен.\r\nЗатворен за автомобили над 12 т. е Котленският проход, обходният маршрут е през проходите Ришки и Република.", "date": "2018.01.18", "title": "Сливен: 30 машини са работили през днешния ден по пътищата в областта"}
{"url": "http://www.focus-news.net/news/2018/01/18/2478848/burgas-vsichki-pristanishta-v-grada-sa-otvoreni-za-manevrirane.html", "text": "Всички пристанища в Бургас са отворени за маневриране, сочи справка на сайта на ДП „Пристанищна инфраструктура“. По-рано през деня пристанищата бяха затворени заради силен вятър.", "date": "2018.01.18", "title": "Бургас: Всички пристанища в града са отворени за маневриране"}
{"url": "http://www.focus-news.net/news/2018/01/18/2478849/ria-novosti-generalniyat-sekretar-na-oon-zayavi-che-doverieto-mezhdu-sasht-i-rusiya-e-otslabnalo.html", "text": "Генералният секретар на ООН Антонио Гутереш заяви, че доверието между САЩ и Русия по ядрените и по другите въпроси отслабва, предава  РИА Новости.\r\n„Доверието по ядрените и другите въпроси между САЩ и Русия продължава да отслабва. Най-важните мерки по съкращаването на стратегическите въоръжения, приети по време и след Студената война, се намират под заплаха. След изтичането на срока на Договора за ограничаване на стратегическите настъпателни оръжия (СТАРТ) през 2021 г., не се вижда желание да се работи над ново споразумение за съкращаването на ядрените арсенали“, заяви генералният секретар на Световната организация по време на заседание на нейния Съвет за сигурност.  Виктор Турмаков", "date": "2018.01.18", "title": "РИА Новости: Генералният секретар на ООН заяви, че доверието между САЩ и Русия е отслабнало"}
{"url": "http://www.focus-news.net/news/2018/01/18/2478850/komisiyata-po-otbrana-prie-na-vtoro-glasuvane-zakonoproekt-za-izmenenie-i-dopalnenie-na-zakona-za-preminavaneto-prez-i-prebivavaneto-v-stranata-na-sayuznicheski-i-chuzhdi-vaorazheni-sili.html", "text": "Днес, 18 януари, Комисията по отбрана прие на второ гласуване Законопроект за изменение и допълнение на Закона за преминаването през и пребиваването на територията на Република България на съюзнически и на чужди въоръжени сили, внесен от Министерски съвет. Това съобщиха от Комисията по отбрана.\r\nФилософията на закона е да регламентира пребиваването в Р България на съюзническите, чуждите въоръжени сили и цивилният компонент при влизане в и напускане на страната.\r\nУчастие в заседанието на комисията взе и зам.-министърът на отбраната ген.-лейт. Атанас Запрянов.", "date": "2018.01.18", "title": "Комисията по отбрана прие на второ гласуване Законопроект за изменение и допълнение на закона за преминаването през и пребиваването в страната на съюзнически и чужди въоръжени сили"}
{"url": "http://www.focus-news.net/news/2018/01/18/2478851/prezidentat-rumen-radev-i-germanski-investitori-u-nas-obsadiha-perspektivite-i-trudnostite-za-razvitieto-na-biznesa-v-balgariya.html", "text": "Президентът Румен Радев обсъди с представители на водещи германски компании, развиващи бизнес у нас, перспективите и трудностите пред чуждестранните инвеститори в България. Срещата се проведе на „Дондуков“ 2 и в нея участваха фирми, членуващи в Германо-българската индустриално-търговска камара. Това съобщиха от прессекретариата на държавния глава.\r\nГермания е стратегически партньор за България и ние високо ценим усилията на институциите и бизнеса за разширяване на двустранните икономически отношения, заяви Румен Радев. По думите на президента, българската държавна администрация трябва да подобри работата за привличане и задържане на инвеститори у нас. „Това ще допринесе не само за развитието на икономиката, но ще създаде положителни модели в обществен и институционален план“, заяви Румен Радев.   \r\nПо думите на президента една от възможностите за повишаване на конкурентоспособността на страната ни е адекватна политика при въвеждането на електронно управление и услуги. Президентът и представителите на бизнеса обсъдиха предприемането на мерки за връщането у нас на млади българи, дипломирали се в чужбина, както и за задържането на квалифицираната работна ръка на пазара на труда в България.   \r\nОт Германо-българската индустриално-търговска камара прогнозират пореден рекорд в търговския стокообмен между двете страни за 2017 година, като за изминалата година българският износ се развива изпреварващо в сравнение с вноса от Германия. Германските компании призоваха за устойчивост в законодателната рамка и откроиха недостига на работна ръка, квалифицирана според нуждите на бизнеса, както и липсата на дългосрочна стратегическа визия в икономически и политически план, като основни трудности пред инвеститорите за разрастването им на българския пазар. Много от представителите на малкия и среден бизнес срещат редица административни препятствия, повишаващи риска от корупция, беше посочено още по време на срещата.", "date": "2018.01.18", "title": "Президентът Румен Радев и германски инвеститори у нас обсъдиха перспективите и трудностите за развитието на бизнеса в България"}
{"url": "http://www.focus-news.net/news/2018/01/18/2478852/24-vesti-makedoniya-yens-stoltenberg-otpravi-kam-makedoniya-silni-poslaniya-i-usloviya-za-prisaedinyavane-kam-nato.html", "text": "Според посетилия Македония, генерален секретар на НАТО Йенс Столтенберг страната се е превърнала от държава на ръба на нестабилността в така на възможности. Според него Македония бележи значителен напредък след кървавите събития в парламента. Същевременно той допълни, че остава да се реши спорът с името и да се осъществят реформите и приветства подписването на Договора за добросъседство с България, предава македонската медия \"24 Вести\".\r\n\"Все още има място за повече знамена пред централата на НАТО. Страните-членки са впечатлени от вашата ангажираност да се присъедините. Добре е да бъдете амбициозни, но е важно да сте и реалисти \", заяви Столтенберг.\r\nСлед речта си в парламента на Македония Столтенберг се срещна с делегация на опозиционната партия ВМРО, както и с такива на ДСИ и СДСМ.\r\n\"С огромно удоволствие получихме посланието за отворената врата на НАТО, което трябва да бъде допълнителен стимул за нас да използваме положителния момент\", заяви Томислав Тунтев от СДСМ. Виктор Турмаков", "date": "2018.01.18", "title": "\"24 Вести\" (Македония): Йенс Столтенберг отправи към Македония силни послания и условия за присъединяване към НАТО"}
{"url": "http://www.focus-news.net/news/2018/01/18/2478853/stara-zagora-otvoreni-za-dvizhenie-sa-veche-patnite-uchastatsi-kran-shipka-sheynovo-shipka-i-sheynovo-yasenovo-v-obshtina-kazanlak.html", "text": "Без ограничения е движението на автомобили на територията на област Стара Загора, каза за Радио „Фокус“ дежурният в Областно пътно управление. Силен вятър има в проходите Шипка и Хаинбоаз, на автомагистралите „Тракия“ и „Марица“. Видимостта е добра. В двата прохода пътните настилки са мокри и обработени.\r\nОвладяна е критичната ситуация и са отворени за движение вече пътните участъци Крън – Шипка, Шейново – Шипка и Шейново – Ясеново в община Казанлък. Без проблем се осъществява движението в участъка Крън – Хаджидимитрово – Шейново. \r\nПътят връх Бузлуджа –  връх Шипка остава затворен за целия зимен сезон.\r\nВъзстановено е електрозахранването в град Шипка, където токът беше прекъснат поради авария. Към момента без ток са две домакинства, но екипи на EVN работят по повредата и в близкия час и там ще бъде възстановено електрозахранването. В останалата част на община Казанлък обстановката е нормална.\r\nСлавяна ГАЙДАРОВА", "date": "2018.01.18", "title": "Стара Загора: Отворени за движение са вече пътните участъци Крън – Шипка, Шейново – Шипка и Шейново – Ясеново в община Казанлък"}
{"url": "http://www.focus-news.net/news/2018/01/18/2478854/ria-novosti-provalat-na-yadrenoto-sporazumenie-s-iran-bi-stanal-trevozhen-signal.html", "text": "Според външния министър на Русия Сергей Лавров провалът на международното споразумение за ядрената програма на Иран по вина на една от страните от подписалата го „шесторка“ би станал тревожен сигнал, в това число и в контекста на решаването на проблемите около Северна Корея, предава РИА Новости.\r\n„Очевидно е, че провалът на споразумение и то още повече по вина на някой от участниците в групата „5+1“ ще стане тревожен сигнал за цялата архитектура на международната безопасност, включително и за перспективите за разрешаването на ядрения проблем на корейския полуостров“, заяви Лавров по време на заседание на Съвета за сигурност по въпроса за неразпространяването на оръжието за масово поразяване.  Виктор Турмаков", "date": "2018.01.18", "title": "РИА Новости: Провалът на ядреното споразумение с Иран би станал тревожен сигнал"}
{"url": "http://www.focus-news.net/news/2018/01/18/2478855/arheologat-prof-nikolay-ovcharov-prouchvaniyata-na-vrah-chukarka-biha-donesli-ogromen-prinos-ne-samo-za-arheologiyata-a-i-za-balgarshtinata.html", "text": "Преди няколко часа стана ясно, че сме на път да намерим стария Троянски манастир – обителтта, която е предшествала настоящия манастир, който е сред трите – заедно с Бачковския и Рилският манастир, най-важни за България. Това каза в дневния блок на Радио \"Фокус\" археологът проф. Николай Овчаров. „Преди около два-три месеца над Троянския манастир – в полите на Стара планина, има малко хълмче на около 50-60 метра, което се нарича Чукарка, от там се свлича огромна кална маса и буквално затиска западната част на манастира. Игумена светата обител дядо Сионий ги е укрепил, но най-интересното нещо е, че когато се разчиства калната маса, вътре се оказва, че има интересни над 30 находки. Те представляват монети, накити, оръжия, върхове на стрели, на копия и т.н.“, обясни археологът. \r\nПроф. Овчаров е представител на Археологическия институт, бил назначен за огледа, и заедно с проф. Константин Дочен днес са посетили мястото. „Оказва се, че всички тези предмети са свързани с Късната античност и Средновековието. Това са апликации, накити, пръстени и др., но най-интересни са монетите, които са около 20. Те ни дават много интересна картина, а именно от V - VI век до периода XI - XIII век“, поясни той. „Според данните от монетите се очертава това, че тази малка крепост, която е била отгоре, е съществувала около 200 години през средновековието и е загинала около 1242 г. във вълната на татаро-монголското нашествие в България. Малко хора знаят, че ордите на Бату хан през тази година оставят големи поражения в Северна България, не по-малки от тези в руските княжества или в Унгария и Полша“, разказа той. \r\nАрхеологът отбеляза, че само на 50 метра от манастира има голям античен и средновековен обект, като уточни, че с епископ Сионий са стигнали до извода, че трябва да се направи проучване. „Някъде през есента на тази година да направим проучвания на връх Чукарка – може би ще попаднем на една голяма светиня“, изрази надежда той. Проф. Овчаров добави, че всичко това, ако се осъществи, ще бъде огромен принос не само за археологията, а и за българщината.", "date": "2018.01.18", "title": "Археологът проф. Николай Овчаров: Проучванията на връх Чукарка биха донесли огромен принос не само за археологията, а и за българщината"}
{"url": "http://www.focus-news.net/news/2018/01/18/2478856/sliven-roditeli-protestiraha-sreshtu-po-visokite-taksi-za-detski-gradini-v-grada.html", "text": "Родители от Сливен протестираха срещу по-високите такси за детски градини, предаде репортер на Радио „Фокус“ – Сливен. Десетки се събраха пред сградата на Общината, за да изразят несъгласие с увеличението.\r\nПо-рано кметът Стефан Радев обяви, че ще предложи месечните такси за детските градини в Сливен да бъдат увеличени от 35 на 51 лева за децата от 3 до 4 години и за яслените групи. Няма да се увеличават таксите за децата от предучилищна възраст – 5-6-годишни, като при тях даже ще има намаление – 34 лева. Промените в наредбата предвиждат още увеличение на таксата през летните месеци, като сумата ще бъде 85 лева. Отстъпки от 50 до 70 % ще има за деца от социално слаби семейства, сираци, деца с увреждания и др. Мотивът на общинското ръководство е, че таксите в Сливен са ниски на фона на останалите областни градове. Протестиращите обаче твърдят, че заплатите са трайно ниски, а Сливен е на последното място по икономическо развитие.\r\nПредложението с новите цени на услугите ще бъде внесено на заседание на общинския съвет през февруари или март.", "date": "2018.01.18", "title": "Сливен: Родители протестираха срещу по-високите такси за детски градини в града"}
{"url": "http://www.focus-news.net/news/2018/01/18/2478857/bryuno-lyo-mer-ministar-na-finansite-na-frantsiya-germaniya-i-frantsiya-iskat-da-izlyazat-s-obshta-pozitsiya-za-reformite-v-evrozonata.html", "text": "Френският министър на финансите Брюно льо Мер заяви, че страната му и Германия искат да постигнат обща позиция за реформите в Еврозоната, включително и относно данъчната конвергенция, капиталовите пазари и банковия сезон. Той допълни, че е тяхна цел тази позиция да бъде постигната до юни тази година, предава Reuters.\r\nСпоред министъра общата позиция на двете страни би подтикнала и другите страни от Еврозоната да се подкрепят реформите. \r\n„Имаме пряк приоритет, който е приключването на работата по банковия съюз, по съюза на капиталовите пазари и по данъчната конвергенция“, заяви Льо Мер по време на съвместна конференция с германския си колега Петер Алтмайер. „По тези три въпроса нашата цел е да постигнем общи позиции между март и юни“, допълни той. \r\nВъпреки, че Еврозоната да има общ банков надзор в ЕЦБ, тя все още не се е разбрала за механизъм по закриването на проблемните банки и няма разбирателство относно обща система за застраховане на депозитите. \r\n„За да приключим тези елементи, трябва да намалим рисковете с пътна карта, за да избегнем бъдещи кризи в банковия сектор“, заяви на свой ред Алтмайер.  Виктор Турмаков", "date": "2018.01.18", "title": "Брюно льо Мер, министър на финансите на Франция: Германия и Франция искат да излязат с обща позиция за реформите в Еврозоната"}
{"url": "http://www.focus-news.net/news/2018/01/18/2478858/nimh-utre-vremeto-shte-e-slanchevo-shte-se-zatopli-i-maksimalnite-temperaturi-shte-sa-mezhdu-7-i-12.html", "text": "През нощта северозападният вятър постепенно ще отслабва, най-късно в крайните източни райони. Ще е ясно и студено. Минималните температури ще са от минус 7° до минус 2°. Утре времето ще е слънчево. След обяд от запад ще започне увеличение на облачността, предимно средна и висока. Вятърът ще се ориентира от юг-югозапад и ще е слаб до умерен. Ще се затопли и максималните температури ще са между 7° и 12°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е по-ниско от средното за месеца и ще остане без съществена промяна.\r\nПо Черноморието ще бъде предимно слънчево. Ще духа умерен вятър от югозапад. Ще е топло с максимални температури 9°-12°. Температурата на морската вода е около 8°. Вълнението на морето ще е около 2 бала.\r\nВ планините ще бъде предимно слънчево и все още ветровито. Северозападният вятър постепенно ще отслабва до умерен и през деня ще се ориентира от запад. Ще се затопли и максималната температура на височина 1200 метра ще е около 7°, на 2000 метра – около 0°.\r\nВ събота над Западна България ще бъде предимно облачно, в северозападните райони дъжд ще завали още сутринта. Над Източна облачността също ще се увеличава. Отначало в Дунавската равнина, до края на деня в по-голямата част от страната, вятърът ще се ориентира от северозапад и ще започне застудяване. До вечерта в много райони на Северна и Западна България ще превали, като с понижението на температурите дъждът ще преминава в сняг. Само в югоизточните райони през по-голямата част от деня вятърът ще се задържи от юг и температурите ще се останат сравнително високи, а валежи от дъжд се очакват през нощта срещу неделя. В неделя валежите временно ще спрат, а северозападният вятър ще се смени с югоизточен. По-късно отново ще завали, в Западна България - сняг, в Източна - дъжд. Валежите ще продължат и през следващото денонощие. От североизток, по-късно от северозапад и север, с усилване на вятъра, ще нахлува още студен въздух.", "date": "2018.01.18", "title": "НИМХ: Утре времето ще е слънчево, ще се затопли и максималните температури ще са между 7° и 12°"}
{"url": "http://www.focus-news.net/news/2018/01/18/2478859/predstoyashti-sabitiya-v-stranata-za-19-yanuari-agentsiya-fokus.html", "text": "***\r\nОт 09.00 часа ще започне заседанието на Народното събрание.\r\n***\r\nОт 09.30 часа българският комисар Мария Габриел, отговаряща за цифровата икономика и цифровото общество, ще открие в София семинар на тема „Координационен механизъм за помощ на пострадали от домашно насилие –  път към дългосрочното прекратяване на домашното насилие“. Събитието ще се състои в зал  „Сити“ на „Сити Хотел София“, на ул. „Стара планина“ №6.\r\n***\r\nОт 10.00 часа  в централната зала на Националния археологически музей в София (ул. „Съборна“ № 2) министър Нено Димов ще председателства учредителното заседание на Съвет на учените към министъра на околната среда и водите – независим консултативен орган, който се създава с идеята да подпомага министъра на околната среда и водите в провеждането на държавната политика по управление и опазване на околната среда.\r\n***\r\nОт 10.30 часа в галерия \"Средец\" на Министерство на културата ще се проведе пресконференция във връзка с предстоящия 27-и Международен фестивал на маскарадните игри \"Сурва“ 2018 г.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Радослав Р., Любомир Е., Петър В., Иво П., Симеон Д. и Трайчо Т., на които са повдигнати обвинения  за безстопанственост в особено големи размери.\r\n***\r\nОт 09.30 часа 25-и състав на Специализирания наказателен съд ще заседава по делото срещу срещу Кирчо К. (чл.357, ал.1).\r\n***\r\nОт 09.30 часа 16-и състав на на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в Park Center Sofia ултрамаратонецът Краси Георгиев ще се опита да постави рекорд за 36-часово бягане по пътека.\r\n***\r\nОт 10.00 часа в зала 1 на НДК ще се състои церемонията по връчване на дипломите на Випуск 2017 г. на Медицинския факултет - София.\r\n***\r\nОт 10.00 часа 7-и състав на на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения  за организиране и ръководене на организирана престъпна група. \r\n***\r\nОт 10.00 часа 12-и състав на на Специализирания наказателен съд ще заседава по делото срещу Младен М., Мария Т. и др., на които са повдигнати обвинения  за организиране и ръководене на организирана престъпна група.\r\n***\r\nОт 10.00 часа 3-ти състав на на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения  за организиране и ръководене на организирана престъпна група.\r\n***\r\nОт 11.00 часа в Мраморното фоайе на Столична библиотека ще бъдат отбелязани 95 години от рождението на писателя Ивайло Петров. \r\n***\r\nОт 11.00 часа 11-и състав на на Специализирания наказателен съд ще заседава по делото срещу Станислав С., Калин С. и др., на които са повдигнати обвинения  за организиране и ръководене на организирана престъпна група.\r\n***\r\nОт 11.00 часа 17-и състав на на Специализирания наказателен съд ще заседава по делото срещу Добрин Д., Николай И. и др., на които са повдигнати обвинения  за организиране и ръководене на организирана престъпна група.\r\n***\r\nОт 11.00 часа в Националния пресклуб на БТА, Българската национална асоциация „Активни потребители” и Европейската организация на потребителите ше представят европейския опит за прилагане на мерки за стимулиране на почтените търговски практики чрез използване на знак за доверие (trust mark) и инициативата \"Е надежден\", с която ще се предоставя специфично лого на интернет магазини в България, които успешно прилагат критериите за надеждност, свързани с информирането на потребителите, сигурността и опазването на личните данни, решаването на спорове и др.\r\n***\r\nОт 13.00 часа 5-и състав на на Специализирания наказателен съд ще заседава по делото срещу Христо Г., на когото е повдигнато обвинение за изнудване.\r\n***\r\nОт 13.15 часа 2-ри състав на на Специализирания наказателен съд ще заседава по делото срещу Огнян М., Георги И., на които са повдигнати обвинения  за организиране и ръководене на организирана престъпна група.\r\n***\r\nОт 13.30 часа 9-и състав на на Специализирания наказателен съд ще заседава по делото срещу Димитър Д., Румен Д. и др., на които са повдигнати обвинения  за организиране и ръководене на организирана престъпна група.\r\n***\r\nОт 17.00 часа във Френския институт в България министърът за българското председателство на Съвета на ЕС Лиляна Павлова и френският министър по европейските въпроси Натали Лоазо ще участват в първата съвместна конференция от поредицата „Европа, която пази“. От 18.15 часа в Медиатеката на Френския институт в България ще започне пресконференция на френския министър по европейските въпроси Натали Лоазо.\r\n***\r\nОт 17.30 часа  в зала 3 на НДК ще започне гала-вечерята The World In, организирана от списание The Economist. Министър Лиляна Павлова ще очертае приоритетите на България като Председател на Съвета на ЕС, а след нея еврокомисар Мария Габриел ще говори за дигиталната и организационна трансформация, която ни очаква.\r\n***\r\nОт 18.30 часа в Концертна зала ОКИ „Надежда“ ще се проведе концерт на „Симфониета „София“.\r\n***\r\nОт 19.00 часа в Литературен клуб „Перото“ ще бъде представена книгата на Красимира Макавеева „Начало на оздравяването\" – ANAMNESIS VITAE.\r\n***\r\nОт 19.00 часа в IT Step (бул. „Ал. Стамболийски“ 55, ет. 7) заместник-председателят на ДАЕУ Александър Йоловски ще даде начало на Sloth.Works Civic Hackathon - първия в България „граждански“ хакатон за насърчаване на работещи технически решения в областта на електронното управление и антикорупцията.\r\n***\r\nОт 20.00 часа в Club Terminal 1 ще се проведе дискусията „Vox Nihili: Краят на индивидуалността”.\r\n***\r\nВ 13.00 часа в Градска библиотека „Паисий Хилендарски” ще се проведе церемония по връчването на наградите „Читател на годината 2017”.\r\n***\r\nОт 16.00 часа в Изложбената зала на Историческия музей в Бургас (ул. Лермонтов 31) ще се проведе публична лекция на тема „За Странджа, старината, живата традиция и Бургаския етнографски музей“.\r\n***\r\nОт 14.00 часа общинският съветник от ГЕРБ Борислав Нанков ще се срещне с граждани в офиса на партията на ул. „Георги Бенковски” №1.\r\n***\r\nОт 15.00 часа в Регионалния пресклуб на БТА представителите на Свободен младежки център -Видин ще представят на пресконференция дейността на проект.\r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на второ четене на проект на Наредба за изграждане и възстановяване на елементите на техническата инфраструктура на територията на община Враца.\r\n*** \r\nОт 13.00 часа в Народно читалище „Развитие-1884“ ще бъде пресъздаден обичаят „Къпане на бебе“  по повод  Деня на родилната помощ.\r\n*** \r\nОт 16.00 часа в Народно читалище „Съединение-1888“ ще се проведе детски празник „Месец на именниците“ - народни традиции и обичаи на Васильовден, Йордановден, Ивановден и Атанасовден.\r\n***\r\nОт 18.30 часа във фоайето на Младежкия център ще се проведе вечер на настолните игри „Да общуваме реално, а не виртуално“.\r\n***\r\nВ читалнята на Народно читалище „Йордан Йовков – 1870 г.“ с филм и презентация ще бъдат отбелязани 95 години от рождението на Ивайло Петров (1923-2005).\r\n***\r\nОт 10.30 часа в читалище „Братство” ще бъде представена инициатива за развитие на предприемачеството в региона .\r\n***\r\nОт 11.00 часа в читалище „Братство” ще бъде открита изложба, посветена на 136 години от рождението на Тодор Наумов.\r\n***\r\nОт 17.30 часа евродепутатът от Групата на социалистите и демократите в ЕП Петър Курумбашев ще се срещне с граждани в залата на хотел „Президиум Палас“. Участие в срещата ще вземе и журналистът Явор Дачков.\r\n***\r\nОт 11.00 часа с благодарствен молебен поднасяне на венци и цветя на паметника на капитан Николай Сафонов, ще започне тържественото отбелязване на 140 години от Освобождението на града от турско робство.\r\n***\r\nОт 09.30 часа в зала 2 на Окръжен съд-Пловдив ще се гледа делото срещу Гюнай М., Георги М и Петър Тр., обвинени в причиняване  и съпричиняване на смърт при немарливо изпълнение на лекарските си задължения. \r\n***\r\nОт 19.00 часа на сцената  на Дом на културата „Борис Христов“ ще се проведе музикална среща-разговор с постановъчния екип на предстоящата премиера на Опера Пловдив – „Катерина Измайлова“.\r\n***\r\nОт 19.00 часа в зала „Филхармония“ на Държавна опера Русе ще се проведе симфоничен концерт на Русенската филхармония.\r\n***\r\nОт 11.00 часа в зала № 210 на Регионално управление на образованието – Сливен ще се проведе пресконференция във връзка с предложението на кмета на община Сливен за предстоящо преструктуриране на училищната мрежа.\r\n***\r\nОт 19.00 часа на сцената на Родопския драматичен театър „Николай Хайтов“, гр. Смолян ще бъде представена третата постановка на пътуващ театър „ПРОтегни ръка“ - „Шумки от вяра по диви пътеки“, изцяло с благотворителна мисия.\r\n***\r\nОт 10.00 часа Старозагорският митрополит Киприан ще направи водосвет на пребазираните Клинична лаборатория, Болнична аптека и Дневен стационар в Комплексния онкологичен център – Стара Загора.\r\n***\r\nОт 14.20 часа в зала №7 на Окръжен съд Стара Загора Сдружение „Българска асоциация за медиация“ и Сдружение „Асоциация на медиатори адвокати“ организират публична дискусия за възможностите, които предоставя медиацията пред участниците в съдебни спорове, представителите на бизнеса, адвокатите, институциите и обществото.\r\n***\r\nОт 18.00 часа в Къщата на Архитекта Peika.bg ще представи новата си книга - „Мистични разходки из България за не/обикновени пътешественици“.\r\n***\r\nОт 11.00 часа в ритуал по ритуал по полагане на венци и цветя пред паметника-морена (срещу църквата “Света Богородица”) ще започне тържествено честване на 140 години от Освобождението на града от турско робство. Празничната програма продължава в 18.00 часа в ДКТ „Иван Димов“ с прожекция на документален филм за Освобождението на Хасково и концерт на формации при Общинско предприятие „Младежки център“ – Хасково. \r\n***\r\nОт 12.30 часа в Регионалния пресклуб на БТА ще се проведе пресконференция на Национално движение \"Русофили\" и руска делегация по повод 140 години от Освобождението на Хасково.\r\n*** \r\nОт 10.00 ч. в зала 363 на Община Шумен ще се проведе встпителна пресконференция с изпълнението на проект „Благоустрояване и рехабилитация на части от техническата инфраструктура на гр. Шумен“.\r\n***\r\nОт 10.00 часа в зала 203 в сградата на общината ще се проведе заседание на ПК „Икономическа политика, общинска собственост и контрол по сделките с общинско имущество”.\r\n*** \r\nОт 12.00 часа в квартал „Тракия“ на ул. „Тракия” №14 ще се състои официалната церемония по по първа копка“ по повод стартирането на проекта «Благоустрояване и рехабилитация на части от техническата инфраструктура на гр. Шумен“.\r\n***\r\nОт 13.00 часа в зала 203 в сградата на общината ще се проведе заседание на ПК „Здравеопазване и социална политика“.\r\n***\r\nОт 15.30 часа в зала 203 в сградата на общината ще се проведе  заседание на ПК „Териториално развитие и селищно устройство”. \r\n***\r\nОт 13.45 часа пред централния вход на Средно училище „Св. Климент Охридски“ ще се състои церемонията по „първа копка“ по обновяване сградата на учебното заведение.\r\n***\r\nОт 14.30 часа в сградата на Професионална гимназия по земеделие „Христо Ботев“ ще се проведе пресконференция преди церемонията по „първа копка“ на строителните дейности по обновяване базата на учебното заведение.\r\n***\r\nОт 17.30 часа   в зала 107 на община Ямбол ще се състои публично обсъждане на проекта за бюджет на общината за 2018 година.", "date": "2018.01.18", "title": "Предстоящи събития в страната за 19 януари (Агенция „Фокус“)"}
{"url": "http://www.focus-news.net/news/2018/01/18/2478860/opasno-vreme-bedstvenoto-polozhenie-v-smolyan-i-karlovo-ostava-obzor-iv.html", "text": "Жълт код за силен вятър бе обявен за цялата страна в четвъртък. Бурният вятър причини множество щети и проблеми в различните части на страната. Бедствено положение е в сила в общините Смолян и Карлово. Усложнена е обстановката в Добрич и Габрово, където към 17.00 часа без електрозахранване бяха 24 населени места - в Добрич 15, и в Габрово 9. Част от тях са трудно достъпни, заради снегонавявания и паднали дървета. Повече от 60 сигнала за произшествия свързани с метеорологичната обстановка са подадени в пожарните служби в цялата страна. В 60 училища учебните занятия бяха преустановени. \r\nБедственото положение в Карлово бе обявено със заповед на кмета д-р Емил Кабаиванов след заседание на Кризисния щаб към общината. Най-тежки там са пораженията в болницата, където е паднал покривът на цялата северна част. Има ударени автомобили, а алуминиевата дограма е поддала и е навлязла в кабинетите. Покривите на училище „Христо Проданов” и здравната служба в село Васил Левски също са били срутени. За цялата Пловдивска област са подадени над 30 сигнала за произшествия, свързани с метеорологичната обстановка.  Възстановено е електрозахранването на всички селища от община Карлово, освен в северната част на с. Васил Левски, , където екипи на EVN работят по отстраняването на проблема. Няма данни за бедстващи хора и жертви, нанесени са само имуществени щети. Основните пътища на територията на община Карлово са почистени и проходими. От общината призоват всички жители да напускат домовете си само при необходимост, защото има опасност от падащи предмети.\r\nОбявеното тази сутрин бедственото положение в община Смолян също остава в сила. Пътищата към няколко села бяха затворени заради паднали стотици дървета на пътните платна, много села са без ток. Очаква се бедственото положение да бъде отменено през утрешния ден. Заради силния вятър все още без ток са селата Арда, Могилица и околните села и махали в Ардинското корито, както и селата Гела, Солища, Турян, Кутела и Пещера. В Смилян и Чокманово е възстановено електроподаването. Все още заради паднали дървета е затворен пътят за село Турян. През село Лилково пътят за селото е проходим за високопроходими автомобили. Силният вятър в района продължава и затова разчистването на пътя ще започне утре рано сутринта, увери Захариев и изрази надежда той да бъде отворен през утрешния ден.\r\nНа десетки сигнали за произшествия в община Смолян, в следствие на силния вятър се отзоваха екипите на пожарната. Екипи през целия ден отстраняваха дървета и по пътищата за Пампорово и Мугла. Няма сигнали за пострадали граждани. От сутринта пожарникарите са гасили и 4 пожара. В град Смолян най-много са подадените сигнали за откъртени облицовки, покриви и ламарини, които висят и застрашават преминаващите хора. Всички те своевременно се обезопасяват, допълни директорът на пожарната и подчерта, че цялата служба е ангажирана в отстраняването на последиците от произшествията, възникнали от силния вятър. Проходими при зимни условия са пътищата в област Смолян, има опасност от падащи дървета по пътните платна.\r\nВъзстановено е електричеството  във всички населени места в област Гарово. \r\nСилният вятър и снегонавяванията усложшниха пътната обстановка през деня. Заради паднали клони, снегонавявания и аварирали автомобили движението по редица пътища в страната беше временно затруднено или преустановено. Затворени за всички видове моторни превозни средства са проходите Троянски, Златишки и Върбишки. Ограничено е движението на тежкотоварни автомобили през проходите Вратник, Дюлински, Котленски, Пампорово, Петрохан, Републиката, Твърдишки и Шипка. Фериботът Свищов – Зимнич не осъществява курсове заради силния вятър. Пристанищата във Врана и Бургас за кратко през деня бяха затворени за маневриране.", "date": "2018.01.18", "title": "Опасно време: бедственото положение в Смолян и Карлово остава (ОБЗОР-IV)"}
{"url": "http://www.focus-news.net/news/2018/01/18/2478861/anadolu-agnecy-turskiyat-parlament-glasuva-udalzhavaneto-s-tri-mesetsa-na-sastoyanieto-na-izvanredno-polozhenie-v-stranata.html", "text": "Турският парламент ратифицира указа на правителството, удължаващ с три месеца настоящето състояние на извънредно положение в страната. Шестото удължаване влиза в сила в петък в 1:00 часа през нощта (полунощ българско време), предава  Anadolu Agnecy.\r\nУправляващата Партия на справедливостта и развитието и опозиционната Партия на националното движение подкрепиха решението, докато опозиционните Републиканска народна партия и Демократичната партия на народите гласуваха против. \r\nЗа да обяви подобно състояние правителството трябва да отбележи сериозни индикации за широкоразпространено насилие, което да пречи на демократичната среда или на основните конституционни права и свободи на гражданите. \r\nТурция обяви такова състояние за първи път на 20 юли 2016 г. след неуспешния опит за преврат.  Виктор Турмаков", "date": "2018.01.18", "title": "Anadolu Agnecy: Турският парламент гласува удължаването с три месеца на състоянието на извънредно положение в страната"}
{"url": "http://www.focus-news.net/news/2018/01/18/2478862/predsedatelyat-na-pg-na-gerb-tsvetan-tsvetanov-provede-seriya-ot-rabotni-sreshti-v-london.html", "text": "В рамките на работното си посещение в Лондон, председателят на Комисията по вътрешна сигурност и обществен ред в Народното събрание и председател на ПГ на ГЕРБ Цветан Цветанов проведе днес редица двустранни срещи, включително с представители на Министерски съвет и Министерство на вътрешните работи. Цветан Цветанов е на работна визита в Лондон по покана на посланика на Великобритания у нас Н. Пр. Ема Хопкинс. Това съобщиха от пресцентъра на ПП ГЕРБ.\r\nВ първата си среща за деня, Цветанов разговаря с министъра по сигурността Бен Уолъс. Двамата обсъдиха актуални теми от сектора, свързани със Западните Балкани, киберсигурността, както и сътрудничеството между България и Великобритания след Брекзит. Цветан Цветанов и Бен Уолъс се обединиха около становището, че доброто сътрудничество между двете държави и обмяната на добри практики в сектора ще продължат и след напускането на Великобритания на ЕС.\r\nПредседателят на парламентарната комисия по вътрешна сигурност и обществен ред Цветан Цветанов се срещна и със заместник-директора по киберсигурност към Министерския съвет на Великобритания Ник Дийн. По време на срещата двамата обсъдиха важността на различни аспекти на киберсигурността за националната сигурност и сигурността на гражданите.", "date": "2018.01.18", "title": "Председателят на ПГ на ГЕРБ Цветан Цветанов проведе серия от работни срещи в Лондон"}
{"url": "http://www.focus-news.net/news/2018/01/18/2478863/nad-500-osadeni-ne-iztarpyavat-nakazaniyata-si-obzor.html", "text": "По данни на половината прокуратури в страната над 500 лица не изтърпяват наказанията си \"лишаване от свобода\" или \"доживотен затвор\". Прокуратурите предоставят данните по разпореждане на главния прокурор Сотир Цацаров. В срок до 2 февруари апелативните прокуратури са задължени да изготвят доклади с информация за общия брой наложени наказания, за които осъдените не са издирени. След предоставянето на данните ще се проведе среща между главния прокурор, МВР, ГД „Охрана“ и правосъдното министерство за набелязване на мерки за подобряване на издирвателната дейност. Говорителят на главния прокурор Румяна Арнаудова обясни, че целта на събирането на данните е да се установи реалният брой на лицата, които не изтърпяват наказанията си, и какви са причините за това. Тя посочи, че някои от ясните до този момент над 500 лица са осъдени преди повече от 10 години. „Във всеки случай на наложено наказание ни притиска времето, в което държавата има правомощия да приведе лицето в затвора“, коментира Румяна Арнаудова.\r\nЗа по-малко от месец 54 лица са задържани и приведени в затвора след последните промени в Наказателно-процесуалния кодекс. За 22 лица съдебният акт е изпратен директно в затвора, тъй като лицата са изтърпявали друго наказание за лишаване от свобода. В 32 случая актовете са изпратени на окръжните или районните прокуратури, защото лицата са били с други мерки за неотклонение. Няма данни за постановени актове от върховната инстанция, по които да има незадържани лица. Румяна Арнаудова заяви, че няма случай в страната, в който присъда да не е изпратена в областните звена на прокуратурата, независимо от часа й на постъпване.\r\nБиляна ИВАНОВА", "date": "2018.01.18", "title": "Над 500 осъдени не изтърпяват наказанията си (ОБЗОР)"}
{"url": "http://www.focus-news.net/news/2018/01/18/2478864/blagoevgrad-detsko-utro-pod-nadslov-priklyucheniyata-na-alisa-v-stranata-na-chudesata-se-provede-v-regionalna-biblioteka-dimitar-talev.html", "text": "Детско утро под надслов „Приключенията на Алиса в страната на чудесата” се проведе в Регионална библиотека „Димитър Талев“ – Благоевград. Това каза за Радио „Фокус“ – Пирин Соня Иванова, уредник в културната институция. Събитието се е състояло в Читалнята на Детския отдел. То е било по случай 120 години от смъртта на Луис Карол (починал на 14 януари 1898). „Участници в тържеството бяха Регионална библиотека „Д. Талев” – Детски отдел и ученици от ІІІ клас на ІІІ ОУ „Д. Талев” с ръководител Йорданка Пармакова. Библиотекар от отдела и учениците разказаха за живота и творчеството на Луис Карол и за популярната му  книга „Алиса в страната на чудесата“, каза още Иванова. Тя добави, че на децата им е бил прожектиран филмът „Алиса в страната на чудесата”.\r\nЛивия НИНОВА", "date": "2018.01.18", "title": "Благоевград: Детско утро под надслов „Приключенията на Алиса в страната на чудесата” се проведе в Регионална библиотека „Димитър Талев“"}
{"url": "http://www.focus-news.net/news/2018/01/18/2478865/tv-21-makedoniya-balgariya-ratifitsira-sporazumenieto-za-dobrosasedstvo-s-makedoniya.html", "text": "С 186 гласа \"за\", нито един \"против\" или \" въздържал се\" българският парламент гласува споразумението за добросъседски отношения, приятелство и сътрудничество с Македония. Ратифицирането беше приветствано с аплодисменти от депутатите, предава македонската медия  \"ТВ 21\" .\r\nСпоред депутатите в Народното събрание само два месеца след смяната на старото правителство на  Македония са се  решили споровете, които 10 години са били пречка за подписването на документа.\r\n\"Да дадем възможност на нашите братя от другата страна на Осогово да имат европейска перспектива\", заяви Красимир Иванов от \"Обединените патриоти\".\r\n\"Това не означава, че не трябва да внимаваме по въпроса как това споразумение ще бъде приложено впоследствие на практика\", на свой ред заяви депутатът от левицата Кристиян Вигенин.\r\nПрез следващите шест месеца Съветът на ЕС  ще бъде председателстван от България. В навечерието на поемането на председателския пост, премиерът Бойко Борисов заяви, че България и Македония с подписването на споразумението са дали изключителен пример, че има държави на Балканите, които добросъвестно могат да решават проблемите. \r\nСпоред българския външен министър Екатерина Захариева изпълнението на споразумението за добросъседски отношения и сътрудничество започна още преди ратификацията му. Виктор Турмаков", "date": "2018.01.18", "title": "\"ТВ 21\" (Македония): България ратифицира споразумението за добросъседство с Македония"}
{"url": "http://www.focus-news.net/news/2018/01/18/2478866/mihail-milanov-api-nad-500-mashini-obrabotvat-republikanskata-patna-mrezha.html", "text": "Над 500 машини обработват Републиканската пътна мрежа. Това каза в предаването  на Радио „Фокус“ Михаил Миланов, дежурен в Ситуационния център на Агенция „Пътна инфраструктура“. Той уточни, че няма въведени ограничения на движението по магистралите.\r\n„Пътните настилки са предимно мокри, частично заледени и заснежени. Oбработени са и са опесъчени. Умерен до силен вятър духа в по-голямата част от страната. Единствено движението през прохода Троянски е ограниченo за всички МПС и преминаването на тежкотоварните камиони над 12т. е ограничено по път Шипково-Рибарица. Препоръчваме на шофьорите да тръгват на път само с автомобили, подготвени за движение при зимни условия. Поради силния вятър е наложително да шофират с по-ниска скорост и повишено внимание. Поради ниските температури е възможно да има и заледявания“, коментира Михаил Миланов. Той  каза още, че в 27-те областни пътни управления и снегопочистващите фирми работят на двадесет и четири часов режим за поддържането на републиканската пътна мрежа.", "date": "2018.01.18", "title": "Михаил Миланов, АПИ: Над 500 машини обработват Републиканската пътна мрежа"}
{"url": "http://www.focus-news.net/news/2018/01/18/2478867/gd-granichna-politsiya-intenziven-e-trafikat-za-tovarni-avtomobili-i-v-dvete-posoki-na-gkpp-kulata.html", "text": "На българо-гръцката граница на ГКПП \"Кулата\" трафикът е интензивен от товарни автомобили и в двете посоки. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 19:00 часа. На българо-турската граница на ГКПП \"Капитан Андреево\" и ГКПП \"Лесово\" и на българо-румънската граница на ГКПП \"Дунав мост Видин\" и ГКПП \"Дунав мост Русе\" трафикът е интензивен от товарни автомобили на изход. На останалите пунктове трафикът е нормален.", "date": "2018.01.18", "title": "ГД \"Гранична полиция\": Интензивен е трафикът за товарни автомобили и в двете посоки на ГКПП \"Кулата\""}
{"url": "http://www.focus-news.net/news/2018/01/18/2478868/smolyan-ostava-bedstvenoto-polozhenie-v-obshtinata.html", "text": "Бедственото положение остава в сила и на този етап няма да бъде отменено, съобщи кметът на община Смолян Николай Мелемов след проведеното заседание с Кризисния щаб, съобщиха от пресцентъра на Общината. Най-тежко е положението с пътя Смолян – Турян, който е затворен. Общината достави чрез доброволците 40 хляба, сандвичи и лекарства на хората в селото. Пътят се разчиства от падналите дървета. Продължават да бъдат без ток и много населени места в общината. Екипи на ЕВН отстраняват повредите и на места токът идва и пак спира. Очаква се вятърът да утихне, за да може да се работи по отстраняване на повредите и да се възстанови електрозахранването в селата.", "date": "2018.01.18", "title": "Смолян: Остава бедственото положение в общината"}
{"url": "http://www.focus-news.net/news/2018/01/18/2478869/afp-pier-moskovisi-obvini-irlandiya-i-holandiya-che-sa-cherni-dupki-za-danatsi.html", "text": "Европейският комисар по икономическите въпроси Пиер Московиси разкритикува няколко европейски държави, включително Ирландия и Холандия, че са „черни дупки за данъци“ и обеща да ги притисне да променят поведението си, предава  AFP.\r\n„Някои страни в ЕС са места, където агресивната данъчна оптимизация намира своето място“, заяви Московиси. „Някои европейски държави са черни дупки и искам да обърна внимание на това“, допълни това.\r\nСпоред европейския комисар в тези страни често има европейски централи на глобални корпорации, защото им предлагат условия, с които да избягват плащането на високи данъци. Виктор Турмаков", "date": "2018.01.18", "title": "AFP: Пиер Московиси обвини Ирландия и Холандия, че са „черни дупки за данъци“"}
{"url": "http://www.focus-news.net/news/2018/01/18/2478870/sofiya-protestirashti-sreshtu-promyanata-v-plana-za-upravlenie-na-np-pirin-blokiraha-krastovishteto-pri-orlov-most.html", "text": "Протестиращи срещу промяната в плана за управление на НП „Пирин“ блокираха кръстовището при Орлов мост, предаде репортер на Агенция „Фокус“. Този участък на булевардите „Цариградско шосе“ и „Христо и Евлоги Георгиеви“ е затворен за движение на автомобили.", "date": "2018.01.18", "title": "София: Протестиращи срещу промяната в плана за управление на НП „Пирин“ блокираха кръстовището при Орлов мост"}
{"url": "http://www.focus-news.net/news/2018/01/18/2478871/sergey-lavrov-sashtestvuva-risk-za-razprostranenie-na-terorizam-s-himichesko-orazhie-i-izvan-predelite-na-blizkiya-iztok.html", "text": "Според руския външен министър Сергей Лавров има реален риск за разпространяването на тероризма с химическо оръжие извън пределите на Близкия изток, защото действащите в региона терористи са се научили да го създават, предава РИА Новости.\r\n„Не трябва да забравяме и напълно реалните рискове от разпространяването на химическия тероризъм и извън пределите на Близкия изток, вземайки предвид и значителния сегмент от чуждестранни бойци сред екстремистите“, заяви Лавров. „Пристигналите в Сирия и Ирак от чужбина терористи вече са получили практически опит за създаване и употреба на химическо оръжие“, допълни министъра по време на заседание на Съвета за сигурност на ООН.  Виктор Турмаков", "date": "2018.01.18", "title": "Сергей Лавров: Съществува риск за разпространение на тероризъм с химическо оръжие и извън пределите на Близкия изток"}
{"url": "http://www.focus-news.net/news/2018/01/18/2478872/pg-na-obedineni-patrioti-shte-glasuva-protiv-istanbulskata-konventsiya-prizovaha-gerb-da-ya-iztegli-obzor.html", "text": "ПГ на „Обединени патриоти“ ще гласува против Истанбулската конвенция и призоваха ГЕРБ да я изтеглят. Това стана ясно по време на брифинг в Народното събрание. Председателят на парламентарната група на „Обединени патриоти“ Волен Сидеров заяви, че оглавяваната от него група категорично е против Истанбулската конвенция и няма да гласува „за“.  Той призова медиите да не спекулират по темата и да не изваждат заглавия, които са лъжливи новини. Сидеров обърна внимание, че  „Обединени патриоти“ са против Конвенцията, и не става въпрос за преводите й. „Няма значение как ще бъде преведен на български някой термин. Като понятия Конвенцията вкарва неприемливи за нас обяснения за пола. Това отваря врата за налагане по-нататък на понятията „трети пол“ и междуполови бракове. Нещо, което категорично отхвърляме и няма да приемем никога“, каза още Волен Сидеров. Патриотите призоваха основната  управляваща партия ГЕРБ да изтегли конвенцията и да не занимава повече Народното събрание с нея, тъй като според тях има много по-важни въпроси.", "date": "2018.01.18", "title": "ПГ на „Обединени патриоти“ ще гласува против Истанбулската конвенция, призоваха ГЕРБ да я изтегли (ОБЗОР)"}
{"url": "http://www.focus-news.net/news/2018/01/18/2478873/pazardzhik-s-800-000-leva-obshtina-velingrad-shte-renovira-detska-gradina.html", "text": "Кметът на Община Велинград д-р Костадин Коев, подписа договор за предоставяне на безвъзмездна финансова помощ за изпълнение на проект „Ремонт, реконструкция и обновяване на детска градина в град Велинград“ по Оперативна програма „Региони в растеж”, съфинансирана от Европейския съюз чрез Европейски фонд за регионално развитие. Това съобщи за Радио „Фокус“ – Пазарджик Бояна Кирилова от общинската администрация.  Тя уточни, че общата стойност на проекта е 802 156.88 лева. „Общата цел на проекта е увеличаване броя на обучаваните деца и подобряване качеството на предлаганите образователни услуги в Полудневна детска градина към СУ „Св. Св. Кирил и Методий“, чрез разширение и обновление  на материално техническата база на учебното заведение. Проектът предвижда повишаване капацитета на Полудневна детска градина към СУ „Св. Св. Кирил и Методий“ от 26 на 78 деца, чрез изпълнение на строително-монтажни работи за реконструкция на детската градина, състояща се в пристрояване и надстрояване на съществуващата сграда с още два етажа. Ще бъде обновено дворното пространство на учебното заведение. Ще бъде изградена и достъпна архитектурна среда за хора с увреждания. Ще бъде закупено, доставено и монтирано нужното за реконструираната и обновена материална база оборудване и обзавеждане“, допълни Кирилова. Тя каза също, че срокът за изпълнение на проекта е 30 месеца.\r\nВаня НИКОЛОВА", "date": "2018.01.18", "title": "Пазарджик: С 800 000 лева Община Велинград ще реновира детска градина"}
{"url": "http://www.focus-news.net/news/2018/01/18/2478874/tv21makedoniya-spored-yens-stoltenberg-nyama-plan-b-za-makedoniya-a-promyana-na-imeto-i-prisaedinyavane-kam-nato.html", "text": "Генералният секретар на НАТО Йенс Столтенберг заяви, че пред централата на Алианса има място за нови знамена, но няма \"план Б\" за Македония. Единственият начин, според него, който ще отвори вратите на НАТО е сключване на споразумение с Гърция и промяна на името, предава македонската медия \"ТВ21\".\r\nМакедонските позиции остават същите. Нейният министър-председател Зоран Заев заяви, че  е убеден, че страната ще стане 30-ия член на НАТО.\r\nНа свой ред Столтенберг заяви, че правителството и опозицията в Македония трябва да работят заедно, за да изградят пътя на евроинтеграцията на страната.\r\nГенералният секретар започна посещението си в балканската държава със среща в министерството на външните работи с външния министър Никола Димитров. На срещата Димитров подчерта, че очаква положителен резултат от предстоящата среща на високо равнище на Алианса. Столтенберг по-късно се срещна с президента Георге Иванов, който заяви, че Македония трябва най-накрая да получи заслужено членство в НАТО. По-късно генералният секретар се срещна и с министъра на отбраната Радмила Шекеринска, както и с лидерите на политическите партии в парламента.  \r\nСрещата му със Заев и съвместната им пресконференция отбелязаха края на двудневното посещение на Столтенберг в Македония.  Виктор Турмаков", "date": "2018.01.18", "title": "\"ТВ21\"(Македония): Според Йенс Столтенберг \"няма план Б за Македония, а промяна на името и присъединяване към НАТО\""}
{"url": "http://www.focus-news.net/news/2018/01/18/2478875/sliven-izbraha-bebetata-na-mbal-d-r-ivan-seliminski-za-2017-g.html", "text": "Победителите във фотоконкурса на „Бебетата на МБАЛ Д-р Иван Селимински“-Сливен за 2017 г. са определени, съобщиха от лечебното заведение. Бебе на месец януари е Катрин Кънева, на февруари – Валери Пасков, март – Петя и Дора Георгиеви, април – Мария Николова, май – Димитър Жечев, юни – Изабел Георгиева, юли – Георги Карапачов, август – Димитър Монев, септември – Анна-Мария Стоянова, октомври – Пресиян Стайков, ноември – Ангел Бисеров и декември – Константин Тодоров.\r\nВ комисията участваха зам.-директорът на болницата Розалина Спасова, началниците на АГ отделение д-р Таня Пашева и неонатология д-р Таня Праматарова, главната медицинска сестра Красимира Танева, други представители на лечебното заведение и майки, заявили предварително желание да се включат. Награждаването на победителите ще бъде на 22 януари от 10,30 часа, в малката зала на болницата. 12 деца ще получат специална фотосесия и със свои снимки ще бъдат включени в новия календар на неонатологичното и родилно отделения.\r\nФотоконкурсът „Бебетата на МБАЛ Д-р Иван Селимински“-Сливен се провежда за осма поредна година.", "date": "2018.01.18", "title": "Сливен: Избраха бебетата на МБАЛ „Д-р Иван Селимински“ за 2017 г."}
{"url": "http://www.focus-news.net/news/2018/01/18/2478876/d-r-emil-kabaivanov-kmet-na-karlovo-initsiativniyat-komitet-za-170-ata-godishnina-ot-rozhdenieto-na-hristo-botev-shte-se-stremi-chestvaniyata-da-oteknat-v-balgariya-i-izvan-neya.html", "text": "Инициативният комитет за 170-ата годишнина от рождението на Христо Ботев ще се стреми честванията да отекнат в България и извън нея. Това коментира в предаването „Това е България“ на Радио „Фокус“ авторът на идеята и кмет на Карлово д-р Емил Кабаиванов.\r\n„Подготвили сме дълъг списък с над 20 събития в цяла България, събираме идеи. Скоро ще заработи и сайтът ни, посветен на годината на Ботев. В сайта всеки може да дава свои идеи, мнения и препоръки. Амбициозна е програмата, ангажирани са и Народното събрание в лицето на председателя, народни представители, изпълнителната власт“, коментира д-р Емил Кабаиванов. Той уточни, че по голямата част от събитията ще се състоят в родния град на Христо Ботев Калофер. Кабаиванов допълни, че всеки, който има желание, ще може да следи събитията и в сайта на Инициативния комитет.", "date": "2018.01.18", "title": "Д-р Емил Кабаиванов, кмет на Карлово: Инициативният комитет за 170-ата годишнина от рождението на Христо Ботев ще се стреми честванията да отекнат в България и извън нея"}
{"url": "http://www.focus-news.net/news/2018/01/18/2478877/predstoyashti-mezhdunarodni-sabitiya-za-19-yanuari-agentsiya-fokus.html", "text": "Президентът на Франция Еманюел Макрон ще приеме канцлера на Германия Ангела Меркел.\r\n*** Чешкият парламент ще обсъди възможното премахване на парламентарния имунитет на министър-председателя Андрей Бабиш, обвинен в измама.\r\n*** Ще се проведе среща на заместник-министрите на външните работи на страните-гаранти на преговорите Астана за Сирия.\r\n*** Лидерът на ливанското шиитско движение \"Хизбулла\" Хасан Насрала ще изнесе реч в памет на загиналите при боевете в Сирия членове на организацията. \r\n***", "date": "2018.01.18", "title": "Предстоящи международни събития за 19 януари (Агенция „Фокус“)"}
{"url": "http://www.focus-news.net/news/2018/01/18/2478878/yens-stoltenberg-makedoniya-tryabva-da-razreshi-spora-za-imeto-s-gartsiya-i-da-prilozhi-reformite-predi-da-vleze-v-nato.html", "text": "Според генералния секретар на НАТО Йенс Столтенберг Македония трябва да разреши спора за името с Гърция, да приложи правосъдните реформи и да изгради добри отношения със съседите си, за да се присъедини към Алианса, предава  Reuters.\r\n„Вратите на НАТО остават отворени“, заяви Столтенберг пред журналисти в Скопие, след като се срещна с македонския министър-председател Зоран Заев. Той допълни, че разрешаването на спора с Гърция е необходимо, за да може Македония да влезе в НАТО, но предупреди, че страната трябва да подобри върховенството на закона, да изгради добри отношения със съседите си и да развие мултиетническо общество.\r\n„Това не е лесно, но трябва да се направи“, заяви Столтенберг. Същевременно той, по време на речта си пред македонския парламент отбеляза прогреса на страната в прозрачността и надзора над службите за разузнаване и сигурност, както и в правосъдните реформи. \r\n„Така трябва и да продължи. Надяваме се на подобен прогрес и в избирателната реформа, реформите в медиите, както и на повече прозрачност в правителствените финанси“, заяви генералният секретар.  Виктор Турмаков", "date": "2018.01.18", "title": "Йенс Столтенберг: Македония трябва да разреши спора за името с Гърция и да приложи реформите, преди да влезе в НАТО"}
{"url": "http://www.focus-news.net/news/2018/01/18/2478879/sled-pernik-i-pazardzhik-obyavi-gripna-epidemiya-obzor.html", "text": "На свое заседание Регионалният пандемичен комитет в Пазарджик взе решение да бъде обявена грипна епидемия на територията на областта. Грипната епидемия влиза в сила от утре – 19 януари и ще продължи до 23 януари включително. Ще бъдат прекратени учебните занятия, женските и детски консултации, плановите операции, свижданията. От областта са изпратени 10 проби в Националната референтна лаборатория, като от тях 7 са положителни за грипен щам „Ямагата“. Заболеваемостта в региона остава висока – 255 на 10 000 души. Това са данните от миналата седмица, а тези за настоящата ще излязат в понеделник.\r\nРЗИ – Перник обяви грипна епидемия на територията на Пернишка област, която влезе в сила от 13 януари. Там до второ нареждане също са преустановени детските и женските консултации, свижданията в лечебните заведения за болнична помощ и провеждането на профилактични имунизации. Дните 15, 16 и 17 януари бяха обявени за неучебни на територията на  цялата област. На 18 януари обаче грипната ваканция на учениците бе удължена до 19 януари. Така училищата ще отворят врати отново на 22 януари.  Във връзка с грипната епидемия от РЗИ - Перник препоръчват затворените помещения да се проветряват възможно най-често, да се избягва събирането на много хора на едно място и при най-малки симптоми да се уведомява личният лекар.", "date": "2018.01.18", "title": "След Перник и Пазарджик обяви грипна епидемия (ОБЗОР)"}
{"url": "http://www.focus-news.net/news/2018/01/18/2478880/andor-deli-ungarski-evrodeputat-ot-epp-po-vreme-na-balgarskoto-predsedatelstvo-v-saveta-na-es-shte-se-preodolee-umorata-na-sayuza-za-razshiryavane-v-zapadnite-balkani.html", "text": "Според унгарския евродепутат от групата на ЕПП Андор Дели  с българското председателство в Съвета на ЕС присъединяването на Западните Балкани към Съюза може да се ускори, предава унгарската медия Index.hu.\r\n„България е представила като приоритет в програмата на председателството си европейската перспектива на Западните Балкани, затова и мисля, че 2018 г. ще се отърсим от умората от политиката на разширяване“, заяви Дели, който е и член Делегация в Парламентарния комитет по стабилизиране и асоцииране ЕС – Сърбия.\r\n \"Унгария подкрепя  разширяването на ЕС в  Западните Балкани. Убеден съм, че българското председателство като на  една от страните в региона,  ще внесе нова енергия в политиката на разширяването и ще получи подкрепата на унгарското правителство за това. Поради геостратегическото му значение, все повече  глобални центрове на сила се опитват да получат влияние в региона, така че ЕС не може да си позволи да загуби водещата си роля. Необходими са последователни политически послания и осезаеми резултати\", подчерта европейският депутат.  Виктор Турмаков", "date": "2018.01.18", "title": "Андор Дели, унгарски евродепутат от ЕПП: По време на българското председателство в Съвета на ЕС ще се преодолее умората на Съюза за разширяване в Западните Балкани"}
{"url": "http://www.focus-news.net/news/2018/01/18/2478896/abc-news-donald-tramp-predizvika-protestite-na-meksiko-opredelyayki-stranata-za-nay-opasnata-na-sveta.html", "text": "Правителството на Мексико осъди твърдението на президента на САЩ Доналд Тръмп, че латиноамериканската държава е „най-опасната на света“. Едновременно с това то отново отхвърли исканията да плати за изграждането на стената между двете държави, предава  ABC News.\r\nТръмп написа на профила си в социалната мрежа „Туитър“: „САЩ се нуждаят от стената, за да спрат масивния приток на наркотици от Мексико, сега определено за най-опасната страна на света“. Президентът също така настоя, че южния съсед на страната му ще плати за стената.\r\nВъншното министерство на Мексико, в официално свое заявление, отбеляза, че страната има проблеми с насилствените престъпления, но че е „просто погрешно“ да се нарича най-опасната на света.  Виктор Турмаков", "date": "2018.01.18", "title": "ABC News: Доналд Тръмп предизвика протестите на Мексико, определяйки страната за „най-опасната на света"}
{"url": "http://www.focus-news.net/news/2018/01/18/2478897/sliven-nagradiha-pobeditelite-v-uchenicheski-konkurs-140-godini-ot-osvobozhdenieto-na-sliven.html", "text": "Изложба „13 безсмъртни българи“ беше открита в зала „Май“ по повод 140 години от Освобождението на Сливен от турско иго. Състоя се и награждаване на участниците от Ученическия конкурс „140 години от освобождението на Сливен“. Изложбата е на фондация „Безсмъртни българи и представя едни от най-бележитите личности в нашата история – Васил Левски, цар Симеон Велики, Патриарх Евтимий, княз Борис І и др. Това съобщиха от Община Сливен.\r\nУченическият конкурс за доклад, реферат и историческо есе „140 години от Освобождението на Сливен“ беше организиран  по инициатива на Народно читалище „Зора – 1860“, с партньорството на Община Сливен и Регионално управление на образованието – Сливен.\r\nЦелта му е младите хора да се запознаят с миналото на своя край, да мислят творчески, възпитание в патриотизъм, уважение и любов към местната история, да усвоят умения  за извършване на научно-изследователска работа, проучване на документални източници на библиотеката.\r\nВсички участници в конкурса получиха сертификати за участие и предметни награди. Класиралите се на първо, второ и трето място, получиха и парични награди, които бяха връчени от Пепа Чиликова – зам.-кмет „Хуманитарни дейности“ на Община Сливен.\r\nНа трето място е класирана Ралица Пламенова Жекова – ученичка в Х клас на Профилирана природо-математическа гимназия „Добри Чинтулов“ – гр. Сливен. На второ – Ванеса Росенова Монева – ученичка в ХІІ клас на Профилирана природо-математическа гимназия „Добри Чинтулов“ – гр. Сливен. Първо място спечели Иван Тихомиров Тенев – ученик в ХІІ клас на Профилирана хуманитарна гимназия „Дамян Дамянов“ – гр. Сливен.", "date": "2018.01.18", "title": "Сливен: Наградиха победителите в ученически конкурс „140 години от освобождението на Сливен“"}
{"url": "http://www.focus-news.net/news/2018/01/18/2478898/pravitelstvoto-otnovo-potvardi-pozitsiyata-si-che-vtori-lift-na-bansko-shte-ima-no-prirodata-nyama-da-bade-zasegnata-obzor.html", "text": "На фона на протестите в 27 града в България и чужбина срещу изграждането на втори лифт в Банско, премиерът Бойко Борисов обяви сегашното правителство за „най-зеленото“ и застана зад решението на Министерския съвет от 28 декември 2017 г. С него бяха приети промени, разрешаващи строителство в националния парк. Протестиращите настояват за отмяна на решението, за оставка на министъра на околната среда и водите Нено Димов и за обявяване на реалния собственик на концесионера \"Юлен\" АД и одит на концесията от международен одитор и с участие на гражданското общество.\r\nВ началото на правителственото заседание министър-председателят Бойко Борисов заяви, че в сряда в европарламента в Страсбург е имало много доброжелателни хора, които са изразили своята подкрепа по казуса. „Поел съм ангажимент към Зелените. Важно е да знаят нашите приятели и в България, и в чужбина, че по-зелено правителство от нашето няма. Ще забраним движението на автомобили нагоре, така че няма да е нужно да се поддържа пътят, да се осолява и да гинат други дървета“, коментира премиерът във връзка с изграждането на втори лифт в Банско. \r\nМинистърът на околната среда и водите Нено Димов за пореден път обясни, че при всички положения това, което може да се случи в буферната зона, която представлява 2% от територията на Национален парк „Пирин“, е само спортна инфраструктура. „Естествено, нито една керемида не може да бъде построена извън спортната и съпътстващата техническа инфраструктура. Нещо повече, ако погледнем целия парк „Пирин“ и грижата, която държавата полага за него, през последните години прирастът на гора е много сериозен. На практика, ние сме може би една от малкото страни в Европа, в която имаме прираст на природни ресурси, така че от тази гледна точка може да се каже, че това е точно така“, заяви Димов. По думите му строителството, което може да бъде, е изграждане на ски съоръжение. „Основно говорим за втория кабинков лифт, който трябва да реши проблема на ски курорта там“, добави той. Според него дизел и бензиновите коли при всички положения замърсяват много повече околната среда. Нено Димов подчерта, че ще бъде направен преглед и на дърветата около пътя, тъй като там вероятно също има ефект от този трафик, който стига, за да се качат колите и скиорите. \r\nВицепремиерът Валери Симеонов също коментира темата, като подчерта, че съвсем отговорно са взели решението за втори лифт на Банско и ще го прокарат. „Не има ефект от движението, а има една просека унищожени дървета, която е по-голяма от евентуалната бъдеща, която ще се прави за новия лифт. Ще се прави един единствен нов лифт, нищо друго няма да се прави там. Добре е това да го казваме, да го повтаряме, за да не се спекулира. Никакво строителство няма да има, защото и законът, и планът за управление го забранява. Най-малко ние ще позволим нарушение на закона. Точно обратното, законът ще бъде спазен“, подчерта Симеонов. По думите му екологията е от първостепенна важност за всички тях, но от друга страна трябва да дадат възможност и на зимния туризъм, специално в този курорт, за да не бъде задушаван повече от ограничените възможности за транспортиране на туристите. Вицепремиерът уточни, че за втория лифт на Банско имат и пълното съгласие и идеен проект от страна на инвеститора, на концесионера, изцяло в рамките на решението, което са взели. \r\nПремиерът Бойко Борисов допълни, че мисли, че спокойно Симеонов може да се срещне с екозащитниците, за да говори с тях. „Това е нашата позиция – много точна, много ясна, много зелена. Изцяло свързана с опазване на околната среда. Единствената ни цел е този ангажимент, който имаме към хората в Банско, Разлог, туристическия бранш, да улесним качването на скиорите, сноубордистите и всички останали в планината и да намалим замърсяването от пътя, на който всички сте били и знаете какво е“, коментира още Бойко Борисов.\r\nВъпреки изказаните тези от правителството, граждани от София, Благоевград, Бургас, Варна, Велико Търново, Велинград, Габрово, Казанлък, Пазарджик, Плевен, Пловдив, Русе, Свиленград, Свищов, Сливен, Смолян, Стара Загора, Трявна, Хасково, а също Берлин, Брюксел, Виена, Лондон, Оксфорд, Прага, Сидни и Хамбург излязоха на протест в защита на Национален парк „Пирин“. \r\nЛюба АЛЕКСИЕВА", "date": "2018.01.18", "title": "Правителството отново потвърди позицията си, че втори лифт на Банско ще има, но природата няма да бъде засегната (ОБЗОР)"}
{"url": "http://www.focus-news.net/news/2018/01/18/2478899/d-r-atanas-atanasov-mbal-shumen-stroitelstvoto-na-noviya-bolnichen-asansyor-e-pochti-na-finala.html", "text": "Строителството на новия болничен асансьор е почти на финала. Това каза пред Радио „Фокус“- Шумен д-р Атанас Атанасов, изп. директор на МБАЛ- Шумен. Асансьорът е вътрешен, за пациенти  и посетители в Хирургическия блок. 12-местното съоръжение е с излаз към големите фоайета на всеки етаж, с изключение на ОАИЛ. „Ограничението е за да няма достъп на външни лица до отделението“, каза д-р Атанасов. Очаква се строителството да завърши до средата на месец февруари и асансьорът да бъде пуснат в експлоатация. Д-р Атанасов припомни, че за строителството на асансьорната уредба от Министерството на здравеопазването е предоставена капиталова субсидия в размер на 300 000 лв.\r\nИвелина ИВАНОВА", "date": "2018.01.18", "title": "Д-р Атанас Атанасов, МБАЛ- Шумен: Строителството на новия болничен асансьор е почти на финала"}
{"url": "http://www.focus-news.net/news/2018/01/18/2478900/reuters-makron-privetstva-satrudnichestvoto-s-velikobritaniya-no-se-izkaza-protiv-dostapa-na-finansovite-y-institutsii-v-edinniya-pazar-na-es.html", "text": "Президентът на Франция Еманюел Макрон приветства силата на френско-британските връзки въпреки Брекзит, но предупреди, че не може да позволи на британските финансови институции да имат привилегирован достъп до Единния пазар на ЕС, предава  Reuters.\r\n„Имам едно искане и то е единният пазар да се запази. Той е един от основните принципи на Ес“, заяви Макрон по време на съвместна пресконференция с британския министър-председател Тереза Мей. \r\n„Сега изборът е пред Великобритания Не може да има различен достъп до единния пазар, в който финансовите услуги да участват“, допълни той.  Виктор Турмаков", "date": "2018.01.18", "title": "Reuters: Макрон приветства сътрудничеството с Великобритания, но се изказа против достъпа на финансовите й институции в Единния пазар на ЕС"}
{"url": "http://www.focus-news.net/news/2018/01/18/2478901/burgas-publichna-lektsiya-na-tema-za-strandzha-starinata-zhivata-traditsiya-i-burgaskiya-etnografski-muzey-shte-se-provede-na-19-yanuari.html", "text": "Публична лекция на тема „За Странджа, старината, живата традиция и Бургаския етнографски музей“ ще се проведе на 19 януари, съобщиха от пресцентъра на Регионален исторически музей - Бургас. Бургаският музей е избрал етнографската гледна точка за втората лекция от новата си образователна програма „Опознай Бургас и Бургаския край“. В нея ще бъдат представени различните етнографски групи, населяващи планината, автентичните им носии, обредите и обичаите, отличителното за странджанците и защо точно там древните традиции по-дълго са се съхранили живи.\r\nЛекцията с презентация на Росица Топалова ще се проведе на 19 януари, петък, от 16.00 часа в Изложбената зала на Историческия музей в Бургас (ул. „Лермонтов“ 31).\r\nПрограмата на „Опознай Бургас и Бургаския край“ продължава в последния петък на януари (26 януари) с темата „Европейското влияние в Бургас в началото на ХХ в.“, лектор Иванка Делева.", "date": "2018.01.18", "title": "Бургас: Публична лекция на тема „За Странджа, старината, живата традиция и Бургаския етнографски музей“ ще се проведе на 19 януари"}
{"url": "http://www.focus-news.net/news/2018/01/18/2478902/reuters-reks-tilarsan-shte-izvarshi-poseshtenie-v-nyakolko-evropeyski-stolitsa-sledvashtata-sedmitsa.html", "text": "Американският държавен секретар Рекс Тилърсън ще извърши посещение в няколко европейски столици следващата седмица, съобщиха от Държавния департамент в четвъртък, предава Reuters. По-рано стана ясно, че държавният секретар ще посети Лондон, но от Държавния департамент уточниха, че освен британската столица, която е първата дестинация от пътуването му, Тилърсън ще лети също така до Париж с цел провеждане на разговори, засягащи ситуацията в Сирия и Иран, поясниха от Вашингтон. Държавният секретар ще присъства също така на Световния икономически форум в Давос, което ще бъде последвано от визита до Варшава. : Цанко Цолов", "date": "2018.01.18", "title": "Reuters: Рекс Тилърсън ще извърши посещение в няколко европейски столица следващата седмица"}
{"url": "http://www.focus-news.net/news/2018/01/18/2478903/api-vazstanoveno-e-dvizhenieto-po-pat-ii-84-yakoruda-yundola.html", "text": "Възстановено е движението по път II-84 Якоруда – Юндола, съобщават от пресцентъра на Агенция Пътна инфраструктура.", "date": "2018.01.18", "title": "АПИ: Възстановено е движението по път II-84 Якоруда – Юндола."}
{"url": "http://www.focus-news.net/news/2018/01/18/2478904/tass-velikobritaniya-i-frantsiya-se-obyaviha-protiv-vdiganeto-na-sanktsiite-sreshtu-rusiya.html", "text": "Великобритания и Франция се обявиха против вдигането на санкциите срещу Русия. Това се казва в общо становище на двете страни, публикувано след срещата на между британския премиер Тереза Мей и френския президент Еманюел Макрон, предава ТАСС. \r\nСъгласно разпространеното съобщение, „докато Русия не изпълни поетите в Минск 2015 г. задължения, санкциите не могат да бъдат вдигнати“. Двете страни също така призовават Русия и Украйна да пристъпят към „пълно и всеобхватно спиране на огъня“. : Цанко Цолов", "date": "2018.01.18", "title": "ТАСС: Великобритания и Франция се обявиха против вдигането на санкциите срещу Русия"}
{"url": "http://www.focus-news.net/news/2018/01/18/2478905/reuters-sasht-prizovaha-turtsiya-da-se-sasredotochi-varhu-islyamska-darzhava.html", "text": "Американският Държавен департамент призова в четвъртък Турция да не предприема военни действия в сирийската провинция Африн, а вместо това да се съсредоточи върху борбата срещу „Ислямска държава“, предава Reuters.\r\nИзявлението е направено от говорителя на Държавния департамент Хедър Науърт в отговор на репортерски въпрос, засягащ темата за турска военна операция срещу кюрдите в Африн. По думите на Науърт, „призоваваме турската страна да не предприема такива действия. Ние не искаме те да се забъркват в насилие, а вместо това да останат съсредоточени върху „Ислямска държава“. : Цанко Цолов", "date": "2018.01.18", "title": "Reuters: САЩ призоваха Турция да се съсредоточи върху „Ислямска държава“"}
{"url": "http://www.focus-news.net/news/2018/01/18/2478906/daily-express-balgariya-podkrepya-turtsiya-v-usiliyata-y-za-chlenstvo-v-evropeyskiya-sayuz.html", "text": "България изрази своята подкрепа за продължаване на преговорите за членство на Турция в Европейския съюз, въпреки някои съмнения в нарушаването на човешките права от страна на Анкара, коментира британският вестник Daily Express. Изданието пояснява, че става въпрос за изказване, направено от българския посланик във Виена Иван Сираков. Според него, „Западните Балкани са от изключително значение за сигурността и благополучието на Европа“, като посланикът е добавил, че „за този процес имаме нужда и от Турция“, пише още британският вестник. Изданието припомня, че се очаква през 2018 г. преговорите за турско членство в ЕС да „наберат скорост“, като това ще се случи въпреки съмненията, че турският президент ограничава свободата на словото. : Цанко Цолов", "date": "2018.01.18", "title": "Daily Express: България подкрепя Турция в усилията й за членство в Европейския съюз"}
{"url": "http://www.focus-news.net/news/2018/01/18/2478907/a1-onmakedoniya-balgarskiyat-parlament-odobri-memoranduma-za-namalyavane-na-namalyavane-na-tarifite-za-rouming-mezhdu-balgariya-i-makedoniya.html", "text": "Българският парламент одобри меморандума, сключен между правителствата в Скопие и София, според който се намаляват тарифите за роуминг между двете страни, предава македонската телевизия A1 On. Споразумението бе подписано на 23 ноември 2017 г. в Струмица между македонския министър на информационното общество и администрацията Дамян Мачевски и българския министър на транспорта, информационните технологии и съобщенията Ивайло Московски.  : Цанко Цолов", "date": "2018.01.18", "title": "“A1 on”(Македония): Българският парламент одобри меморандума за намаляване на намаляване на тарифите за роуминг между България и Македония"}
{"url": "http://www.focus-news.net/news/2018/01/18/2478908/euractiv-balgarskoto-predsedatelstvo-na-saveta-na-es-e-izklyuchitelen-shans-za-zapadnite-balkani.html", "text": "Българското председателство на Съвета на Европейския съюз е изключителен шанс за Западните Балкани, коментира EurActiv. Според електронното издание, 2018 г. най-вероятно ще бъде времето, в което ще бъде постигнат напредък по дългия и труден процес  за присъединяване към Съюза на държавите от западната част на Балканския полуостров, тъй като България, Австрия и Румъния – три държави, които ще поемат европедседателството една след друга, имат за своя цел разширяването на ЕС. През февруари ще бъде представена програма за присъединяването на нови държави към Съюза, която най-вероятно ще постави 2025 г. като годината, в която Сърбия и Черна Гора могат да станат членки на организацията. Очаква се също така България да отвори пътя към членство пред Албания, Косово, Македония и Босна и Херцеговина. Планът на София за разширяване бе подкрепен лично от председателя на Европейската комисия Жан-Клод Юнкер, припомня още електронното издание, като обаче отбелязва, че сянка върху българските намерения може да хвърли скорошното убийство на Оливер Иванович, което помрачи отношенията между Белград и Прищина. : Цанко Цолов", "date": "2018.01.18", "title": "EurActiv: Българското председателство на Съвета на ЕС е изключителен шанс за Западните Балкани"}
{"url": "http://www.focus-news.net/news/2018/01/18/2478909/tass-velikobritaniya-i-frantsiya-obyaviha-podkrepata-si-za-iranskoto-yadreno-sporazumenie.html", "text": "Великобритания и Франция обявиха подкрепата си за Иранското ядреното споразумение, като заявиха, че смятат да спазват поетите ангажименти, свързани с договора, предава ТАСС. В общо становище на френския президент Еманюел Макрон и британския премиер Тереза Мей, разпространен след официалната среща между двамата, е съобщено, че „що се касае за Иран, ние обявяваме пълната си подкрепа за ядреното споразумение и неговото прилагане.“\r\nИранското споразумение бе сключено между техеранското правителство от една страна, а от друга САЩ, Русия, Китай, Германия, Великобритания и Франция, според което санкциите срещу Иран ще бъдат преустановени, срещу което близкоизточната държава се задължава да не развива своята ядрена програма. Позицията на Лондон и Париж става на фона на неколкократно изразеното желание на американскя президент Доналд Тръмп да изтегли САЩ от споразумението, тъй като по неговите думи, Техеран не се придържа към договорките. Страните, подписали договор, няколко пъти : Цанко Цолов", "date": "2018.01.18", "title": "ТАСС: Великобритания и Франция обявиха подкрепата си за Иранското ядрено споразумение"}
