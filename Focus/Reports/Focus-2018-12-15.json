{"url": "http://www.focus-news.net/news/2018/12/15/2602225/spor-rezultati-ot-machovete-vav-frenskoto-i-italianskoto-parvenstvo.html", "text": "В събота в италианската Серия А се играха две срещи: \r\nИнтер – Удинезе завърши с резултат 1:0, като на полувремето резултатът бе 0:0. \r\nТорино – Ювентус  завърши преди минути с резултат 0:1, след  продължение, на полувремето – 0:0. \r\nВъв Франция три от планираните срещи за Лига 1 бяха отложени. Това са мачовете между Дижон и ПСЖ, Амиен и Анже, Нант и Монпелие. \r\nИгра се само срещата Реймс – Страсбург, която завърши 2:1 за Реймс след продължение, на полувремето Реймс водеше с 1:0.", "date": "2018.12.15", "title": "Спор: Резултати от мачовете във френското и италианското първенство"}
{"url": "http://www.focus-news.net/news/2018/12/15/2602194/the-times-of-israel-izrael-e-razocharovn-ot-reshenieto-na-avstraliya-da-priznae-samo-zapaden-erusalim.html", "text": "Външното министерство на Израел реагира резервирано на декларацията на Канбера, като приветства откриването на служба за отбрана и търговия,  но висши служители казват: \"Очаквахме повече\", пише израелското англоезично електронно издание  The Times of Israel . \r\nИзраелското външно министерство в събота вечерта даде положителен, но и леко неодобрителен отговор на решението на Австралия да признае Западен Йерусалим като столица на страната. \r\nВ кратко изявление министерството, което поради липсата на външен министър е пряко под ръководството на премиера Бенямин Нетаняху, не коментира самото признание, но нарече решението на Канбера да открие служба за отбрана и търговия в Ерусалим \"стъпка в правилната посока.\" \r\nВ изявлението също така се приветства позицията на Австралия относно \"санкции срещу Иран и нейната твърда позиция в подкрепа на Израел в ООН и срещу антисемитизма\". \r\nМеждувременно високопоставен израелски  представител заяви анонимно пред медиите в страната, че Израел е разочарован от решението на Австралия да подчертае, че признаването се отнася само за Западен Йерусалим. \r\n\"Ние сме разочаровани от австралийското решение ...(Скот) Морисън (автралийският премиер – бел.ред.) направи само половината. Това е стъпка в правилната посока, но очаквахме повече\", каза той. \r\nЗа разлика от САЩ през декември миналата година, Австралия не признава целия Йерусалим като столица на Израел. Тя също така обяви, че няма да премести посолството си от Тел Авив, заявявайки, че това ще стане само след постигането на мирно споразумение с палестинците.  Юлиян Марков", "date": "2018.12.15", "title": "The Times of Israel: Израел е „разочаровн“ от решението на Австралия да признае само Западен Ерусалим"}
{"url": "http://www.focus-news.net/news/2018/12/15/2602196/sport-beroe-pobedi-levski-s-21.html", "text": "Футбол: Берое победи Левски с 2:1в мач от последния за тази година 20-ти кръг на първенството в Първа лига. Резултатът откри Камбуров в 39-ата минута. В 77-ата Обретан изравни резултата, но две минути по-късно Александър Василев от Берое реализира победния гол. Така Берое съкрати дистанцията от Левски на 5 точки. Левски ще зимува трети с 41 точки, а вторият ЦСКА има 42 точки и мач по-малко. Днес се играха още два мача от този кръг: \r\nВитоша - Черно море  1:1 \r\nЛокомотив Пловдив – Ботев Враца 4:0", "date": "2018.12.15", "title": "Спорт: Берое победи Левски с 2:1"}
{"url": "http://www.focus-news.net/news/2018/12/15/2602197/kostadin-ilchev-maystor-gaydar-hubavata-rodopska-kaba-gayda-se-izrabotva-ot-yareshka-kozha-i-dryan.html", "text": "Най-хубавата и звучна родопска каба гайда се прави от ярешка кожа и дрян. Това каза за  Радио „Фокус“ – Смолян  майсторът-гайдар Костадин Илчев, известен на родопчани като Бай Диньо. Той е ръководител на състава „101 каба гайди“, обявен е живо културно наследство и е организатор на рекорда за Гинес, в който заедно засвириха 333 каба гайди. Илчев обясни, че за дървените елементи на гайдата освен дрян, може да се използва и дива слива – джанка, от която да се изработя пискун и бручило. Може да се заменят и с акация, череша и орех. „Кожата за каба гайдата задължително трябва да е ярешка или козя. От овча кожа не става, тъй като тези гайди издържат само по 2-3 месеца и започват да изпускат въздух. Косъмът на овчата кожа е по-мек, загрява се бързо и гайдата започва да издиша. Майсторите на гайда от миналото са правили гайди с ярешка кожа и затова и сега правим гайди от ярета и кози“, поясни Илчев. Той допълни, че една гайда се изработва за около 1 месец, в който трябва да се обработи кожата, да се направят дървениите, да се настрои и да стане красив и звучен музикален инструмент. \r\nИлчев посочи, че различните гайдари в Родопите продават изработените от тях гайди на различни цени. Но както детските, така и тези за възрастни струват около 150-200 лв. без бручило, а с него цената става е около 400 лв. Гайдарят не помни колко точно гайди е направил през живота си, но споделя, че само за най-близките си хора в семейството е направил над 30 гайди. Изработва гайди и за децата, с които работи в гайдарския състав „101 каба гайди“ към НЧ „Христо Ботев“ в Смолян, за да се поддържа традицията. „Учил съм се да правя гайди от известният майстор-гайдар бай Тасо Иванов, който вече е покойник. Работих шест години с него и се научих и той е главният ми учител“, подчерта Илчев. \r\nТой допълни, че традицията за свирене на гайда и днес е жива в Смолян и Родопите. Само в оркестъра при него свирят 107 деца, които идват всеки ден в читалището. Те са на възраст от 6 години до 18 години. „Никога не съм ходил по училищата да набирам деца за школата, всеки ден идват хора при мен и искат да запишат децата си на гайда. Вече дори няма място и не е възможно да се работи с толкова много деца, защото трябва се обърне внимание на всеки поотделно, за да е качествена работата и детето да се научи да свири на гайда както трябва“, каза още Костадин Илчев, известен за всички родопчани като Бай Диньо. \r\nНели ГЕРГЬОВСКА", "date": "2018.12.15", "title": "Костадин Илчев, майстор-гайдар: Хубавата родопска каба гайда се изработва от ярешка кожа и дрян"}
{"url": "http://www.focus-news.net/news/2018/12/15/2602199/nimh-vremeto-shte-se-zadarzhi-predimno-oblachno-s-valezhi-ot-dazhd-v-severozapadna-i-zapadna-balgariya-ot-snyag.html", "text": "И през следващото денонощие ще се задържи предимно облачно с валежи от дъжд, в Северозападна и високите полета на Западна България – от сняг. Вятърът постепенно ще се ориентира от запад, най-късно в Източна България, където през деня все още ще е от изток-югоизток – слаб до умерен. Температурите в Северозападна България ще са почти без дневен ход – около 0°; в останалите райони минималните ще са между 1° и 6°, по морския бряг до 8-9°, а максималните - между 5° и 10°, на места в югоизточните райони и по-високи. Атмосферното налягане слабо ще се повиши, но няма да надвиши средното за месеца. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Георги Цеков.   \r\nНад Черноморието ще бъде облачно с предимно слаби валежи от дъжд. Ще духа слаб до умерен източен вятър. Максимални температури между 9° и 12°. Температурата на морската вода е 8-9°. Вълнението на морето ще е 3-4 бала. \r\nНад планините ще бъде облачно с превалявания от сняг, в масивите от Източна България – от дъжд. Ще духа умерен и силен юг-югозападен вятър, който привечер ще започне да се ориентира от запад-северозапад и ще отслабне. Максимална температура на височина 1200 метра – около 5°, на 2000 метра – около минус 1°. \r\nПрез нощта срещу понеделник от запад валежите ще спират. Сутринта все още ще превалява в източните райони. По-късно от запад отново ще завали, в северозападни райони - сняг, на юг- дъжд. Ще духа слаб, в Източна България умерен вятър от източна четвърт. Във вторник и сряда от североизток, по-късно и от север, ще нахлува студен въздух. Ще преобладава облачно време, на места с превалявания, вече в повечето райони от сняг. В Източна България ще бъде и ветровито.", "date": "2018.12.15", "title": "НИМХ: Времето ще се задържи предимно облачно с валежи от дъжд, в Северозападна и Западна България – от сняг"}
{"url": "http://www.focus-news.net/news/2018/12/15/2602193/dgs-varna-podari-koledni-dravcheta-na-tsentar-za-detsa-s-uvrezhdaniya.html", "text": "Две елхички получиха като подарък от Държавно горско стопанство „Варна” децата от Дневния център за деца и младежи с умствена изостаналост „Св. Йоан Златоуст”. Това съобщават от пресцентъра на  Североизточно държавно предприятие – Шумен . От горското стопанство осигуриха за социалния център и две кедрови дръвчета, които да обогатят зеленината в двора. „Доброто партньорство, на което положихме основи през Седмицата на гората, продължава”, коментира директорът на дневния център Марияна Христова и благодари за жеста, допринесъл за празничното настроение на децата и младежите. Зам.-директорът на горското стопанство във Варна инж. Владислав Георгиев констатира с удовлетворение, че засадените в началото на април две дръвчета от вида „атласки кедър” и люляк се развиват много добре. „Отглеждаме ги с любов и грижи. Децата обичат природата и вече чакат с нетърпение люляковият храст да се изпълни с цветове напролет”, сподели Марияна Христова. Инж. Георгиев пожела на всички светли празнични дни, много здраве и още повече усмивки занапред.", "date": "2018.12.15", "title": "ДГС „Варна” подари коледни дръвчета на център за деца с увреждания"}
{"url": "http://www.focus-news.net/news/2018/12/15/2602195/kmetat-na-bansko-georgi-ikonomov-posreshtame-ski-sezona-s-leko-razocharovanie-zashtoto-nyamame-nikakvo-dvizhenie-za-vtorata-kabinka.html", "text": "Посрещаме този зимен ски сезон пак с леко разочарование, защото нямаме никакво движение за втората кабинка и за още писти и лифтове. Това каза кметът на Банско Георги Икономов по време на откриването на ски сезона, предаде репортер на  Радио \"Фокус\"-Пирин. \r\n„Въпреки това Банско печели всякакви награди както в страната, така и в чужбина“, допълни Икономов. По думите през февруари Банско е домакин на световна купа по ски за мъже, както и през следващите три години. През 2021 година ще се проведе световно първенство за младежи. „Това показва красноречиво къде се намира Банско. Това е един от най-добрите ски курорти не само в България и Европа, но бих и казал и в света“, заяви Икономов. Той благодари за добрата комуникация с местния бизнес, туроператори, ресторантьорския и хотелиерския бранш. „Без тяхната подкрепа и работа Банско не би било такова“, каза Георги Икономов. Той благодари и на концесионера, защото е направил една европейска и световна ски зона. „Такава, с която можем да се гордеем“, допълни Икономов и отбеляза, че   петкратният носител на Световната купа в ските и посланик на Банско по света Марк Жирарделище потърси среща с министър-председателя и ресорните министри за подкрепа за изграждането на втора кабинка в курорта.  \r\nЛора КАЛЧЕВА", "date": "2018.12.15", "title": "Кметът на Банско Георги Икономов: Посрещаме ски сезона с леко разочарование, защото нямаме никакво движение за втората кабинка"}
{"url": "http://www.focus-news.net/news/2018/12/15/2602198/tsvetan-tsvetanov-gerb-bansko-e-i-shte-ostane-1.html", "text": "Банско е номер едно и ще си остане такова. Това каза председателят на ПГ на ГЕРБ и зам.-председател на партията Цветан Цветанов по време на откриването на ски сезона, предаде репортер на  Радио \"Фокус\"-Пирин.  Цветанов благодари на всички, които допринасят за развитието на този прекрасен курорт и затова да може Банско да бъде привлекателна дестинация за всички българи и чужденци. „Самият факт, че за пореден път Марк Жирардели избира да открие сезона в Банско е показателен. Нека гостоприемството, което има Банско, да се запази и така ще продължат да се развиват. Аз избрах да прекарам Нова година в Банско и да карам ски в Банско, а не в чужбина“, каза още Цветанов.  \r\nЗаместни-министърът на туризма Любен Кънчев заяви от страна, че за него е изключително удоволствие да присъства на откриването на ски сезона в Банско ,тъй като това е курорт, който е предпочитана дестинация не само у нас, но предлага услугите си и на световно ниво. Той поздрави присъстващите от името на министъра на туризма Николина Ангелкова и отбеляза, че за сезон 2017-18 година има 1 653 000 туриста, които е с 12% ръст.  \r\nЛора КАЛЧЕВА", "date": "2018.12.15", "title": "Цветан Цветанов, ГЕРБ: Банско е и ще остане №1"}
{"url": "http://www.focus-news.net/news/2018/12/15/2602202/", "text": "Министърът на външните работи на Турция Мевлют Чавушоглу и министърът на финансите и хазната Берат Албайрак се срещнаха в Доха с премиера на Катар и вътрешен министър Шейх Абдуллах бин Насър бин Халифе Ал Сани и с двама други катарски министри, предаде  Анадолската агенция (АА) .  \r\nТурските министри са в Катар за участие в 18-я икономически форум на Доха. На срещата им с министър-председателя на Катар присъстваха също министърът на финансите Али  Шериф Ал Емади и отговарящият за външните работи държавен министър Султан бин Саад Ал Мураикхи, посочва още АА.  Георги Димов", "date": "2018.12.15", "title": "АА: Турски и катарски министри се срещнаха в Доха"}
{"url": "http://www.focus-news.net/news/2018/12/15/2602200/predstoyashti-mezhdunarodni-sabitiya-za-16-dekemvri-agentsiya-fokus.html", "text": "*** Инагурация на Саломе Зарубашвили като президент на Грузия \r\n*** Избори за губернатор на Приморския край, след като преди два месеца изборите бяха анулирани заради нарушения \r\n*** Представя бюджета за 2019/2020 на фона на най-тежките американски санкции налагани на Ислямската република досега \r\n*** Визита на директора на МВФ", "date": "2018.12.15", "title": "Предстоящи международни събития за  16 декември  (Агенция \"Фокус\")"}
{"url": "http://www.focus-news.net/news/2018/12/15/2602205/dha-turtsiya-arestuvani-sa-chetirima-dushi-vklyuchitelno-dvama-politsai-za-obida-na-turskoto-zname-i-natsiya.html", "text": "Генералната дирекция по сигурността (ГДС) е провела операции за издирване и задържане на лица, заради техни обидни споделяния в социалните медии, предаде информационната агенция  ДХА . Става въпрос за унизителни и подигравателни коментари по отношение на турското знаме, турската нация, ръководителите на държавата и представителите на силите за сигурност. Заловени са общо 6 лица, включително двама полицаи,  в провинциите Истанбул, Тунджели, Кахраманмараш, Измир и Анталия. Изправени са веднага пред съда, като четирима от тях, включително двамата полицаи, са с наложена мярка за неотклонение „Задържане под стража”. Другите две лица са пуснати на свобода, но са с мярка за неотклонение „Подписка”, посочва още  ДХА . Георги Димов", "date": "2018.12.15", "title": "ДХА: Турция: Арестувани са четирима души, включително двама полицаи, за „обида на турското знаме и нация”"}
{"url": "http://www.focus-news.net/news/2018/12/15/2602201/veliko-tarnovo-otdelenieto-po-tranfuzionna-hematologiya-nabira-krav-za-predstoyashtite-koledni-i-novogodishni-praznitsi.html", "text": "Отделението по транфузионна хематология към МОБАЛ „Д-р Стефан Черкезов“ във Велико Търново набира кръв за предстоящите коледни и новогодишни празници. Това съобщи за Радио „Фокус“ – Велико Търново началникът д-р Мариана Витанова. Тя призова всеки, който има възможност, да дари кръв, тъй като в дните около празниците необходимостта от кръв се увеличава. Тя припомни, че великотърновската болница снабдява с кръв всички лечебни заведения в областта.  „Увеличеният брой кръводарители ще помогне за поддържането на резервите, което е изключително важно за навременното осигуряване на кръв за спешно нуждаещите се“, посочи д-р Витанова. \r\nТя припомни, че кръводарител може да бъде всеки човек, навършил 18 години. Той трябва да е здрав, отпочинал и закусил. Отделението по трансфузионна хематология областната болница работи всеки делничен ден от 8.00 до 13.00 часа. \r\nНадежда КРЪСТЕВА", "date": "2018.12.15", "title": "Велико Търново: Отделението по транфузионна хематология към МОБАЛ „Д-р Стефан Черкезов“ набира кръв за предстоящите коледни и новогодишни празници"}
{"url": "http://www.focus-news.net/news/2018/12/15/2602204/pazardzhik-traditsionnata-survakarska-rabotilnitsa-organizira-etnografskata-ekspozitsiya-na-rim-pazardzhik.html", "text": "Традиционната Сурвакарска работилница организира Етнографската експозиция на Регионален исторически музей – Пазарджик, съобщиха от  музея .  Тя ще се проведе в периода от 17 до 20 декември 2018 г., от 10,30 до 16,30 часа, когато участниците могат да се включат в изработване на традиционни сурвачки. За да измайсторят сурвачка по традиционния начин, посетителите е необходимо да си донесат клонче дрян, разноцветни вълнени конци, пуканки, сушени плодове, орехи, сушени чушки, малки кравайчета и да се оставят на въображението си и помощта на специалистите-етнографи. Мултимедийна презентация ще даде повече информация на участниците в работилницата за зимните празници и обичаи.", "date": "2018.12.15", "title": "Пазарджик: Традиционната Сурвакарска работилница организира Етнографската експозиция на РИМ-Пазарджик"}
{"url": "http://www.focus-news.net/news/2018/12/15/2602203/", "text": "През септември 2016 година Югозападно държавно предприятие спечели проект с давност четири години за възстановяване на приоритетни горски местообитания в рамките на Натура 2000. Това каза за  Радио „Фокус“ – Пирин  инж. Вера Станишева, началник отдел „Възобновяване на горите“ към Югозападно държавно предприятие. По думите ѝ приоритетните местообитания на територията на предприятието са общо 6 като по-основните включват гори от космат дъб, черен бор и дъбовидната хвойна в Кресненското дефиле. „Целта на проекта е да се възстановят тези местообитания, като имаме включена и инфраструктура в него – изграждане на завод за производство на контейнерни фиданки, тоест вече имаме поточна линия, която е ѝ голямата ни гордост. Тя ще започне активна работа през пролетта. Към момента събираме семена и през следващата година ще ги посеем в контейнерчетата, а първите готови фиданки ще можем да залесим на терен през есента на 2019 година“, каза още инж. Станишева. Тя добави, че основното на тази система е, че се произвежда голямо количество фиданки. „Капацитета ѝ е 1 400 000 фиданки, но могат да бъдат произведени и повече. Важно е да отбележим, че самата площ, пригодена за фиданките е с капацитет 1 400 000. Най-хубавото е, че те са със затворена коренова система в самите контейнери, затова когато отидем на терен можем да ги залесим дори при по-неблагоприятни условия – дори вече да е започнала вегитацията на другите видове“, допълни инж. Станишева. Според нея самата фиданка не се стресира от пренасянето на едно място в друго и фактически прихващането е над 90 %, защото фиданката си се развива, има си почвена среда, коренчето е стабилно. „Ние вече имаме ѝ известен опит с подобни фиданки, тъй като в момента залесихме в Радомир контейнерни фиданки, които си бяхме набавили от друго място, но ни се наложи предприемане на спешни дейности в района. Самото залесяване се случи през септември, когато не е съвсем удачно да се прави, защото е горещо, месецът е сух. Въпреки това колегите вече констатираха, че има прихващане което е над 90 %“, уточни инж. Станишева. \r\nЛивия НИНОВА", "date": "2018.12.15", "title": "Инж. Вера Станишева, ЮЗДП: По проект за възстановяване на приоритетни горски местообитания в рамките на Натура 2000 изградихме поточна линия за производство на контейнерни фиданки"}
{"url": "http://www.focus-news.net/news/2018/12/15/2602206/ski-sezonat-v-bansko-be-ofitsialno-otkrit-obzor.html", "text": "С официална церемония бе открит ски сезон 2018/2019 в Банско. На събитието присъстваха председателят на ПГ на ГЕРБ и зам.-председател на партията Цветан Цветанов, народните представители Даниела Савеклиева, Десислава Атанасова и Александър Мацурев, евродепутатът от ГЕРБ/ЕНП Асим Адемов, заместник-министърът на туризма Любен Кънчев, областният управител на Благоевградска област Бисер Михайлов, кметът на Банско Георги Икономов, петкратният носител на Световната купа по ски алпийски дисциплини Марк Жирардели и много други официални лица и гости на града. \r\n\"Банско е №1 и ще остане №1, защото предлага прекрасни туристически услуги на българските и чуждестранните гости през цялата година. Не е случаен фактът, че Марк Жирардели избра за поредна година Банско и отново е с нас на откриването на ски сезона\", заяви Цветан Цветанов. Той благодари на кмета на Банско Георги Икономов и екипа му, на концесионера и на всички работещи в туристическия бранш за усилията, които полагат, за да превърнат Банско в зимен курорт от световна величина. \"Отличията, които получава нашият град през годините, са доказателство, че работим в в правилната посока. С гостоприемството си, старанието и нашата упоритост караме българските и чуждестранните туристи да се чувстват добре и да се връщат отново в Банско\", каза кметът Георги Икономов, който откри ски сезон 2018/2019. \r\nНа централния площад в зимния курорт се събраха стотици почитатели на зимните спортове, за да се насладят на богатата програма с участието на фолклорни състави и кукерски групи.", "date": "2018.12.15", "title": "Ски сезонът в Банско бе официално открит (ОБЗОР)"}
{"url": "http://www.focus-news.net/news/2018/12/15/2602207/vidin.html", "text": "На ГКПП „Дунав мост – Видин“  се е образувала колона от  15 км от товарни автомобили на влизане в страната. На излизане колоната е 10 км. Това съобщи слушател на  Радио \"Фокус\" .", "date": "2018.12.15", "title": "Видин: На ГКПП „Дунав мост – Видин“  се е образувала колона от  15 км от товарни автомобили на влизане в страната"}
{"url": "http://www.focus-news.net/news/2018/12/15/2601985/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Новата стратегия на САЩ за сдържане на руското и китайското влияние в Африка, съсредоточаването на турски сили по границата със Сирия, поредни сблъсъци между израелски военнослужещи и протестиращи палестинци, и създаването на косовска армия са част от основните теми, върху които акцентират световните печатни издания. \r\n***  Водещото американско издание  The Washington Post  публикува новата стратегия на САЩ за сдържане на руското и китайското влияние в Африка, представено от съветника по националната сигурност Джон Болтън.  Агенция „Фокус“  представя пълното му изявление: \r\n„За мен е особено удоволствие да присъствам тук, за да представя новата стратегия на администрацията на президента (на САЩ Доналд) Тръмп за Африка. Тя засяга трите основни интереса на САЩ на Африканския континент. \r\nПърво, това е развитието на американските търговски с държавите от региона, което ще бъде от полза както за САЩ, така и за Африка. \r\nНа второ място, тя сдържа заплахата от радикален ислямски тероризъм и въоръжен конфликт. \r\nИ трето, възнамеряваме да гарантираме ефективното използване на средствата на американските данъкоплатци, отпускани за оказване на помощ. Нашите конкуренти сред основните сили, а именно Китай и Русия, бързо разширяват своето финансово и политическо влияние в Африка. \r\nКитай прибягва до подкупи, използва споразумения и облигации на ОПЕК в свой собствен интереси, за да принуди африканските държави да се подчинят на желанията и исканията на Пекин. \r\nВ Африка вече сме свидетели на тревожните последици от стремежите на Китай да укрепи своята политическа, икономическа и военна сила. \r\nПрез 2017 г. Китай разгърна военна база в Джибути, само на няколко километра от нашата база „Лемониър\". \r\nПрез май американските власти обвиниха Китай, че от тази база се използват методи, за да бъде отклонено вниманието на американските пилоти – има десет такива случая. Поради ефекта от използването на лазерните лъчи, двама от нашите американски пилоти получиха увреждане на очите. \r\nРусия от своя страна също се стреми да увеличи влиянието си в региона чрез икономически взаимоотношения, основани на корупцията. \r\nТя, както и преди, продава оръжия и енергия в замяна на гласовете в ООН - гласове, които позволяват на тирани да останат на власт, да подкопават мира и сигурността и да противоречат на интересите на африканския народ. Русия също продължава да се занимава с добив на природни ресурси в региона в свой собствен интерес. \r\nХищническите практики на Китай и Русия възпрепятстват икономическия растеж на африканските държави, заплашват финансовата им независимост, ограничават възможностите за американски инвестиции, организират намеса в американските военни операции и представляват сериозна заплаха за интересите на САЩ в областта на националната сигурност. \r\nНе по-малко тревожна е липсата на икономически напредък в африканските страни, която се съпровожда от разпространението на радикалния ислямски тероризъм и други форми на насилствен конфликт навсякъде на континента. \r\nПрез фискалната 2017 г. Държавният департамент на САЩ и Американската агенция за международно развитие (USAID) отпуснаха около 8,7 милиарда долара за развитие, сигурност и продоволствена помощ за Африка. \r\nЗа съжаление, милиардите долари на американските данъкоплатци не помогнаха за постигането на желаните резултати. Ето защо третият ни приоритет е да гарантираме ефективното използване на всички средства, отпуснати от САЩ на Африка. \r\nСАЩ също ще преразгледат мироопазващите мисии на ООН. Ще подкрепяме само тези операции, които водят до осезаеми резултати. И ние ще се стремим да рационализираме, трансформираме или спираме тези мисии, които не са в състояние да изпълнят своите собствени предписания или да допринесат за постигането на траен мир. \r\nСтраните, които редовно гласуват срещу САЩ на международни форуми или предприемат действия, които противоречат на интересите нИ, не трябва да получават щедри помощи от Америка. \r\nСАЩ ще търсят партньори по света, които са самостоятелни, независими и силни нации - тези, които зачитат интересите на своя народ, правата на своите съседи и във всички споразумения следват принципа на справедливост и реципрочност“. \r\n***  Турските въоръжени сили извършиха поредно изпращане на бойни части към граничната със Сирия провинция Хатай, информира вестник „Джумхуриет”. Насочените към провинцията 5 бронирани военни средства преминаха през нейната околия Хаса. Придвижването се извършва при засилени мерки за сигурност. Стана известно, че конвоят ще се присъедини към разположените вече по раницата военни части, посочва още „Джумхуриет”. \r\n***  Повече от стотина палестински демонстранти влязоха в сблъсъци с израелските сили северно от столицата на Палестинската автономия – град Рамала, съобщава вестник  The Jerusalem Post .  \r\nОт редакцията уточняват, че израелските граничари са използвали сълзотворен газ и булдозер по време на сблъсъците, до които се стигна след атаката от четвъртък, при която загинаха  двама израелски военнослужещи.  \r\nДемонстрантите  са блокирали път, като са подпалили гуми и отпадъци, и са започнали да хвърлят камъни срещу представителите на Израелските отбранителни сили.  От Министерството на здравеопазването в Рамала съобщиха за един загинал демонстрант, убит от стрелба от израелските военни.  \r\nИзданието припомня, че от март насам палестинците организират демонстрации всеки петък. Общият брой на жертвите, загинали при протестите край оградата на Ивицата Газа, достигна до 75.  \r\nДен по-рано The Jerusalem Post  съобщи за „опустошителен терористичен атентат“ на Западния бряг, в резултат на който загинаха двама военнослужещи в Израелските отбранителни сили, а други двама са сериозно ранени.  \r\nАтаката бе извършена от палестинец, който е слязъл от превозно средство и е открил стрелба. След това той избяга от мястото на произшествието. Израелската армия стартира незабавно издирването му. Уточнено бе, че автомобилът му е бил намерен край Рамала, столицата на Палестинската автономия.  \r\nГиват Асаф, мястото на атаката, е основно кръстовище, разположено на два километра южно от селището Офра на Западния бряг, където е неделя при нападение бяха  ранени седем души – войници на 20-годишна възраст.  \r\nСлед атаката израелската армия затвори достъпа до Рамала и изпрати подкрепления в района, поясни говорител на армията.  \r\n***  Парламентът на Косово одобри проектозаконите за създаването на армия, предизвиквайки критики от страна на представители на НАТО и Европейския съюз, и тревогите на съседна Сърбия, която заяви, че е готова да използва въоръжените си сили за защита на етническите сърби в Косово, отбелязва американския вестник  The New York Times . \r\nВсички 107 депутати, присъстващи в 120-местния парламент на Косово, доминиран от етническите албански партии, гласуваха в подкрепа на плана на правителството за превръщане на наброяващите три хиляди души Косовски сили за сигурностр в армия. Предвижда се в бъдеще тя да нарасне до 5000 войници на служба и 3000 резервисти.  \r\nДепутатите от сръбската общност не присъстваха на сесията. \r\nв навечерието на гласуването, Александър Вучич, президент на Сърбия, заяви от град Тръстеник в централната част на страната: „Нито един акт от международното право не им дава право да образуват армия\". \r\n„Всичко, което Прищина прави – и очевидно го прави с подкрепата на САЩ и Великобритания - е против закона\", допълни Вучич. \r\nМинистърът на външните работи на Сърбия Ивица Дачич заяви, че Белград ще поиска спешна сесия на Съвета за сигурност на ООН по повод, съгласно думите му, „най-грубото нарушение\" на Резолюция 1244. „Това е най-директната заплаха за мира и стабилността в региона\", цитира изданието думите на Вучич. \r\nСръбският премиер Ана Брабавич на свой ред подчерта, че формирането на косовска армия противоречи на усилията за стабилност на Балкани. Тя изрази надежди, че няма да се наложи Белград да използва нито един от своите 28 000 войници, за да защити сръбското малцинство в Косово, въпреки че „в момента това е една от възможностите на масата\". \r\nОфициални лица в Косово се опитаха да тушират гнева преди гласуването. „Нашата армия идва с мир\", заяви премиерът Рамуш Харадинай в четвъртък. Той обвини политиците в  Белград, че разпространяват фалшиви твърдения чрез управляваните от правителството медии, съгласно които косовската армия ще бъде заплаха за сърбите и съседите на най-младата държава на Балканите. \r\n„Твърденията, че Косово ще използва военните си сили срещу косовските сърби и съседите му, са неоснователни. Това е модерна, мултиетническа армия, която е израснала заедно с НАТО и КФОР, техните войници и офицери в нашата страна\", обясни Харадинай.  \r\nСпоред конституцията на Косово, изготвена след изтеглянето на сръбската армия и полицейски части през лятото на 1999 г., НАТО е единствената въоръжена сила, която може да оперира в страната. Неговите войници са разоръжили и разрушавали етническата албанска партизанска сила, известна като Армията за освобождение на Косово, която се е борила със сръбската армия във войната за независимост от 1998-1999 г. \r\nБелград не признава независимостта на Косово, бивша сръбска провинция, която загуби преди две десетилетия след въстанието на етническите албанци и кампанията на НАТО, водена от САЩ. \r\nЙенс Столтенберг, генералният секретар на НАТО, предупреди правителството в косовската столица Прищина, че страната ще бъде изправена пред „сериозни последици\". \r\n„Съжалявам, че решението за започване на промяна на мандата на Косовските сили за сигурност (КСС) бе взето въпреки загрижеността, изразена от НАТО. Всички страни трябва да гарантират, че днешното решение няма да увеличи допълнително напрежението в региона\", написа норвежецът в социалната мрежа „Туитър“. \r\nНо САЩ подкрепиха формирането на косовската армия. Американският посланик в Косово Филип Коснет заяви, че е „естествено за Косово като суверенна и независима държава да има способност да се защитава\". \r\nКоснет написа в „Туитър“: „САЩ ще бъдат с вас в това“.  \r\nПосолството на САЩ в Прищина подчерта в отделно изявление: „Призоваваме правителството на Косово да продължи тясното си сътрудничество със съюзници и партньори от НАТО\". \r\nГласуването за създаване на армия е една от поредицата от стъпки, които доведоха до прекратяване на водения под егидата на Европейския съюз диалог за нормализиране на отношенията между Сърбия и Косово. Белград лобира успешно за задържането на Косово извън структурите на  Интерпол и проведе кампания за убеждаване на страните по света да отменят признаването на държавността на Косово. \r\nПравителството в Прищина отговори, налагайки 100-процентни мита върху вноса на сръбските стоки. Харадинай обеща, че митата ще бъдат отменени, само в замяна на пълно признаване от страна на Белград на най-младата държава на Балканите.  \r\n„Косово ще използва правото си да се защитава\", увери Харадинай, добавяйки, че „нямахме друг избор освен да се изправим за себе си\". \r\n„Това извънредно развитие е страхотна новина за консолидацията на Косово като държава\", подчерта косовският премиер след гласуването в парламента.  \r\nМитата и стъпките за формиране на армия са популярни сред гражданите на Косово, в което живеят 1,8 милиона души, предимно етнически албанци. Според експерти обаче тези мерки няма да засилят подкрепата на косоварите за Харадинай и президента Хашим Тачи.  \r\n„Хората не са слепи за политическите маневри в чувствителни ситуации и прекаленото пропагандиране на двамата политици, които остават символ на корумпираното управление в Косово\", констатира водещият местен ежедневник  Koha Ditore . \r\nСпоред вестника войнствените изявления на Сърбия не означават, че предстои нова война. Сърбия е наясно, че военните действия биха предизвикали отговор от НАТО. Косово също разбира, че армията му няма да бъде в състояние да се противопостави на сръбските сили, които руснаците наскоро въоръжиха с допълнителни бойни самолети. \r\n„Приемането на законите за трансформацията  на КСС не означава, че утре ще имаме армия, способна да действа“, уверяват от изданието. „Това е първа стъпка, но много символична. Това е стъпка, необходима за потвърждаване на държавността на Косово. Сърбия не приема Косово като държава, така че те се противопоставят на създаването на една от нейните институции, армията, при това енергично\", коментират от редакцията на прищинския ежедневник. \r\n***", "date": "2018.12.15", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/15/2601986/predstoyashti-sabitiya-v-stranata-za-15-dekemvri-agentsiya-fokus.html", "text": "*** \r\nОт 11.00 часа в Националния детски комплекс „Ястребино“ вицепрезидентът Илияна Йотова ще участва във възпоменателния събор за 75-годишнината от разстрела на шестте ястребинчета.  \r\n*** \r\nОт 10.00 часа в Киносалона на ВМА ще започне вторият ден в рамките на 69-тия извънреден Събор на Българския лекарски съюз. \r\n*** \r\nОт 10.00 часа в Литературен клуб „Перото“ ще бъде представена книгата „Осиновени истории“ от  Бела Чолакова. \r\n*** \r\nОт 11.00 часа в Дома на културата „Средец” ще се състои церемония по връчването на годишните награди на БТС. Тя ще бъде съпътствана от концерт на хор „Планинарска песен – Филип Аврамов”.  \r\n*** \r\nОт 11.00 часа в залата на Културен център „Г8“ (ул. „У. Гладстон“ №8) ще се проведе благотворителен коледен базар под надслов „С любов и усмивка за Коледа“ в полза на Клиника по ревматология на УМБАЛ „Свети Георги“ – Пловдив. Събитието е организирано от Организацията на пациентите с ревматологични заболявания в България. \r\n*** \r\nОт 11.00 часа в пространство „Място 167“ ще се проведе коледен базар. \r\n*** \r\nОт 11.30 часа в Литературен клуб „Перото“ ще бъдат представени детските книги „Падингтън в Тауър“ от Майкъл Бонд и „Домашни духчета“ на Дубравка Угрешич и Душан Петричич. \r\n*** \r\nОт 13.00 часа в Софийския зоопарк ще отвори врати специален Коледен кът зад Екологичния научно-образователен център. От 14.00 часа в Зала „Големи котки, терариум и аквариум“ посетителите ще имат уникалната възможност да видите как лъвовете, тигрите, ягуарите, леопардите и пумата ще получат своите коледни подаръци. \r\n*** \r\nОт 13.30 часа в Литературен клуб „Перото“ ще се състои детски концерт. \r\n*** \r\nОт 14.00 часа в зала „Сердика“ на хотел „Балкан“ ще се проведе дегустация на отбрани италиански вина. \r\n*** \r\nОт 16.00 часа започва вторият кръг на Сезон 2018/2019 на Международния конкурс по програмиране CodeIT. \r\n*** \r\nОт  17.00 часа на щанда на „Книгомания“ ще се проведе среща с автограф с един от най-популярните и обичани волейболисти Любо Генев. \r\n*** \r\nОт 17 .30 часа в Литературен клуб „Перото“ ще бъде представен втори том на „Пътеводител в библията. Новият завет“ от Айзък Азимов. \r\n*** \r\nОт 19.00 часа в кино „Люмиер Лидл“ ще започне концерт на Мила Михова „Бисери на белкантото“. \r\n*** \r\nОт 19.00 часа в зала „The Site“ (ул. Камен Андреев) ще бъдат отличени най-добрите състезатели в планинското колоездене за 2018 година. \r\n*** \r\nОт 19.30 часа в зала „България“ ще започне Коледен концерт на Биг бенда на БНР. \r\n***     \r\nОт 11.00 часа в Националния детски комплекс- Ястребино ще се състои възпоменателен събор по повод 75-години от разстрела на 6-те ястребинчета.   \r\n*** \r\nОт 08.30 часа започва програмата по повод откриването на Зимния сезон. Събитията ще продължат до 20.00 часа. Официалната част на програмата започва в 18.00 часа. \r\n*** \r\nОт 11.00 часа в Драматичен театър „Никола Вапцаров” ще се състои премиерата на детския спектакъл „Нощта преди Коледа” по Лиман Франк Баум. От 19.00 часа ще бъде представен  спектакълът „Вампир” от Антон Страшимиров. \r\n*** \r\nОт 18.00 часа в зала „Пейо Яворов“ ще се проведе благотворителен концерт и базар с мото „Заедно за Крум“. \r\n*** \r\nВ сградана на бившия Младежки дом детски коледен панаир ще посрещне децата на Благоевград през целия ден, за да бъдат част от Коледни ателиета. \r\n*** \r\nОт 10.00 часа на пл. \"Атанас Сиреков\" 4 (пред сградата на Център за млади таланти, срещу Общината) ще се проведе  благотворителен базар  „Дари добро“. \r\n*** \r\nОт 11.30 часа в обновения Природонаучен музей в Бургас (ул. К. Фотинов 30) продължава образователната програма на РИМ-Бургас \"Опознай Бургас и Бургаския край\" с лекция, посветена на народния празник Игнажден и поверията свързани с него в Странджа. \r\n*** \r\nОт 11.30 часа в Дома на нефтохимика ще се състои Коледен концерт на Бургаският духов оркестър с диригент Анастас Камиларов.  \r\n*** \r\nОт 18.00 часа на сцената на Културен дом на Нефтохимика ще се състои концерт-спектакълът „Зимна Приказка“, който ще представи зимните обредни празници в Странджа. \r\n*** \r\nОт 11.00 часа на Входа на Морската градина ще се проведе протест срещу намеренията за високо строителство в центъра на града.  \r\n***   \r\nОт 12.00 часа  в Младежки дом \"Орбита\" във Варна ще се състои Коледно тържество на Карин дом. \r\n*** \r\nОт 12.30 часа в зала „Пресцентър” на Фестивалния и конгресен център ще се проведе двадесет и третото издание на открития турнир по ускорен шах, организиран от ГЕРБ – Варна. \r\n*** \r\nОт 13.00 часа пред Фестивален и конгресен център – Варна ще се състои „Най-масовото правене на пица Маргарита“. Събитието е част от програмата на Коледното издание на „Улицата на готвачите“ и е благотворително. \r\n***  \r\nОт 10.00 часа във фоайето на 3-я етаж на Община Велико Търново ще се проведе Детска работилничка за изработване на коледна украса и подаръци.  \r\n***  \r\nОт 10.00 часа в голяма зала на Община Велико Търново започва Национален конкурс за вокално и танцово изкуство „Звезден блясък“. \r\n***  \r\nОт 11.00 часа в Читалище „Искра“ Театър ВЕСЕЛ представя: „Безценното камъче“ – детски куклен спектакъл.  \r\n***  \r\nОт 11.00 часа в зала 30 на Младежки дом ще се проведе Коледно матине на учениците от класовете по цигулка.  \r\n***  \r\nОт 14.00 часа в зала 30 на Младежки дом  ще се проведе Коледен празник на участниците в Театрално студио „Шанс“.  \r\n***  \r\nОт 18.00 часа от площад „Цар Асен I” ще може да се наблюдава безплатното излъчване на аудиовизуалния спектакъл „Царевград Търнов – звук и светлина“. \r\n*** \r\nОт 18.00 часа в Младежкия дом ще се проведе Коледен концерт на Клуб по спортни танци „Елит”. \r\n*** \r\nОт 18.00 часа в салона на Народно читалище „Св. Паисий Хилендарски 1926” ще се проведе Коледен концерт на Народно читалище „Св. Паисий Хилендарски 1926”. \r\n*** \r\nОт 09.00 часа в митрополитския храм „Св. Николай Мирликийски” ще започне Заупокойна света Литургия, с която ще бъдат отбелязани 2 години от кончината на митрополит Калиник. \r\nВеднага след нея, от 10.30 часа,  Врачанския митрополит Григорий ще отслужи панихида за Врачанския владика Калиник на неговия гроб.  \r\n*** \r\nОт 11.30 часа на площад „Христо Ботев“ ще се проведе Празник на врачанските вина, ракии и мезета. \r\n*** \r\nОт 11.00 часа в Арт център „Палитра“ ще се проведе Коледен концерт на Музикално студио „Палитра“. \r\n*** \r\nОт 10.00 часа в сградата на Обединения детски комплекс ще се проведе Коледно ателие за родители. \r\n*** \r\nОт 12.00 часа паметника на Войводата Димитър Маджаров, Съюзът на тракийските дружества, членовете и симпатизантите на  ТД „Д. Маджаров“ и читалищата „Тракия-2009“ и „Родопски фар 1938“ ще честват годишнината от рождения ден на Маджаров. \r\n*** \r\nОт 09.30 часа в сградата на Обединения детски комплекс ще се проведе Коледен турнир по шахмат. \r\n*** \r\nОт 16.00 часа в Общинския младежки дом ще започне Коледен фолклорен концерт на ТА „Младост“ и певческа група „Пъстренец Jr.“. \r\n*** \r\nОт 16.00 часа на пл. „Стефан Стамболов“ ще се проведе Коледна работилница за деца. \r\n*** \r\nОт 11.00 часа до 14.00 часа на площада пред кметството в Равда ще се проведе базар под мотото „Коледа за Сами и приятели“. \r\n*** \r\nОт 10.00 часа в Регионалния исторически музей „Д-р Симеон Табаков“ ще се проведе Коледна творческа работилница „Връщане към корените“. \r\n*** \r\nОт 13.00 часа в  заседателната зала на Културно – информационния център на Федерацията на културно-просветните дружества на каракачаните в България  ще бъде представен преводът на книгата „Каракачаните, едно гръцко номадско племе“ на Карстен Хойг. \r\n*** \r\nОт 11.00 часа Община Смолян организира коледно състезание по плуване, което ще се проведе в Плувния басейн. \r\n***   \r\nОт 17.00 часа в зала „Телепол“ скаутски клуб „Мадарски конник“ ще отпразнува 10-тия си рожден ден.  \r\n*** \r\nОт 18.00 часа в Спортна зала „Диана“ ще се състои среща с футболната легенда Христо Стоичков, който ще представи биографичната си книга „Христо Стоичков. Историята“.", "date": "2018.12.15", "title": "Предстоящи събития в страната за 15 декември (Агенция „Фокус“)"}
{"url": "http://www.focus-news.net/news/2018/12/15/2601987/sofiya-novi-dvoyno-po-malki-ogranichiteli-shte-zamenyat-starite-na-ul-graf-ignatiev-obzor.html", "text": "Около 500 ограничители във формата на призма с височина около 30 см ще маркират трамвайния път по ул. „Граф Игнатиев“, който е част от проекта за цялостно обновяване на централна зона IV на столицата. Това стана ясно по време на брифинг, на който временно изпълняващия длъжността зам.- кмет на София по направление транспорт Дончо Барбалов, главният архитект на София Здравко Здравков и управителя на фирмата, по чийто проект се извършват ремонтните дейности  Иво Пантелеев представиха окончателното решение за монтирането на новите ограничители на ремонтния участък. \r\nОграничителите са два пъти по-малки от предишните, като тяхното поставяне започна още в петък. В рамките на следващите дни ще бъдат монтирани първо 250, а през предстоящите седмици и  останалите. Новите ограничители ще бъдат залепени за настилката. Докато бъдат поставени всички ограничители, в участъците, в които предстои монтажът им, ще има временна сигнализация от т. нар. бализи. Те ще имат за цел да привлекат вниманието на пешеходците в района на трамвайните линии.  \r\nНовите ограничители ще бъдат монтирани откъм късата им страна, за да отнемат най-малко място и да осигурят по-голяма безопасност на пешеходците. Те ще са на разстояние през 3,40м, според нормата за безопасност.  \r\nВ първоначалния проект за ремонтът на ул. „Граф Игнатиев“  бе заложено да няма ограничители и да бъда споделено пространството, но при обществени дебати, както и последващи становища на експерти, включително и КАТ, в проекта е било включено поставянето на ограничители. В района на трамвайното трасе вече бяха предложени ограничители в същата форма, но в по-голям размер и други, които бяха във формата на кубове, каквито вече има на ул. „Солунска“. Столична община се отказа от тях, защото столичани са ги използвали за столчета и това е застрашавало тяхната безопасност. Няма разлика в цената между новите и старите ограничители. Дори и да има някакво надвишаване на бюджета по проекта, то няма да бъде за сметка на Столична община, стана ясно по време на представянето. \r\nЦентърът за градска мобилност започва кампания, с която напомня за връщането на трамвайните мотриси по ул. „Граф Игнатиев“, което ще стане преди Коледа.", "date": "2018.12.15", "title": "София: Нови, двойно по-малки ограничители ще заменят старите на ул. „Граф Игнатиев“ (ОБЗОР)"}
{"url": "http://www.focus-news.net/news/2018/12/15/2601988/na-parvo-chetene-prekrateno-nakazatelno-proizvodstvo-nyama-da-spira-grazhdanskata-konfiskatsiya-obzor.html", "text": "Парламентът прие на първо четене промени в Закона за противодействие на корупцията и отнемане на незаконно придобитото имущество. Беше решено при прекратено наказателно дело да няма законова пречка за отнемане на незаконно придобито имущество в полза на държавата. От ГЕРБ внесоха промените след тълкувателното решение на Върховния касационен съд, според което прекратяването на наказателно дело е абсолютна пречка за внасяне на иск за конфискация. В пленарна зала от ДПС заявиха подкрепата си за промените в антикорупционния закон. Според тях с тълкувателното си решение от ВКС са стигнали твърде далеч, отвъд Конституцията. Между двете четения ДПС ще предложи удвояване на сроковете за проверка, произнасяне на КПКОНПИ и за внасяне на иск. \r\nИзмененията в антикорупционния закон бяха приети на първо четене в правна комисия на 12 декември. Тогава от БСП настояха измененията да не се гласуват 2 дни, след като са внесени. Опозицията се обяви за отлагане на разискванията, докато депутатите не се запознаят с доводите и становищата по законопроекта. В отговор от ГЕРБ заявиха, че спешността, с която се гласуват промените, е продиктувана от тълкувателното решение на ВКС. На дискусията по промените в закона присъстваха главният прокурор Сотир Цацаров, съдията от гражданската квота на ВКС Борислав Белазелков, министърът на правосъдието Цецка Цачева, вътрешният министър Младен Маринов и председателят на КПКОНПИ Пламен Георгиев. „Гражданската конфискация е начинът да се възстанови справедливостта, която е крещящо нарушена с тълкувателното решение на ВКС“, обяви главният прокурор Сотир Цацаров. Председателят на КПКОНПИ Пламен Георгиев отбеляза, че делата за отнемане на незаконно придобито имущество, които ще бъдат прекратени заради решението на ВКС, се увеличават. Първоначално той съобщи, че делата са 19 на стойност над 21 млн. лева, но вече става въпрос за 21 дела, на стойност над 22 млн. лева. Пламен Георгиев допусна, че цифрата може да се увеличи и още. „Целта на гражданската конфискация е да се възстанови справедливостта чрез отнемане на незаконно придобито имущество“, подчерта министърът на правосъдието Цецка Цачева. Вътрешният министър Младен Маринов заяви, че измененията в антикорупционния закон ще дадат възможност да се постигне целта му и да се защити националният интерес. На заседанието стана ясно, че до председателя на ВКС Лозан Панов е била изпратена писмена покана за участие в заседанието, на която той не се е отзовал. В отговор съдията от гражданската колегия на ВКС Борислав Белазелков посочи: „Нямам представа какво е попречило на Лозан Панов да дойде на заседанието на комисията, не ви дължи отчет. Важното е, че представител на институцията е дошъл“. Той обърна внимание, че и наказателната, и гражданската колегии смятат, че престъпленията трябва да бъдат преследвани, а придобитото по престъпен начин трябва да бъде отнето. \r\nБиляна ИВАНОВА", "date": "2018.12.15", "title": "На първо четене: прекратено наказателно производство няма да спира гражданската конфискация (ОБЗОР)"}
{"url": "http://www.focus-news.net/news/2018/12/15/2601989/ria-novosti-donetska-narodna-republika-privede-voyskata-v-palna-boyna-gotovnost.html", "text": "Военни подразделения на самопровъзгласилата се Донецка народна република са приведени в пълна бойна готовност в случай на офанзива от сухопътните войски на Украйна. Това заяви заместник-началника на Народната милиция на републиката Едуард Басурин, съобщава  РИА Новости . \r\nСпоред него артилерийски екипи са готови да вземат готови позиции и да открият огън по настъпващия враг. Критично важните съоръжения, подчерта Басурин, са подсилени чрез система за противовъздушна отбрана. \r\nВ южната част на републиката, според информация, се създават отряди, които да отблъснат евентуална атака от страна на украинските сили в тази област. Превод и редакция : Калоян Пенков", "date": "2018.12.15", "title": "РИА Новости: Донецка народна република приведе войската в пълна бойна готовност"}
{"url": "http://www.focus-news.net/news/2018/12/15/2601991/afp-donald-tramp-naznachi-mik-mulvani-za-nachalnik-na-kabineta.html", "text": "Доналд Тръмп съобщи в петък, че Мик Мулвани ще встъпи като началник на кабинета, на мястото на Джон Кели, съобщава  AFP . \r\n„Мик е свършил изключителна работа в администрацията“, написа Тръмп в социалните мрежи.“ Очаквам с нетърпение да работя с него, докато продължаваме да правим Америка велика отново!“ \r\n„Джон ще остане до края на годината. Той е велик патриот и искам да му благодаря за работата му!“ Превод и редакция : Калоян Пенков", "date": "2018.12.15", "title": "AFP: Доналд Тръмп назначи Мик Мулвани за началник на кабинета"}
{"url": "http://www.focus-news.net/news/2018/12/15/2601992/ria-novosti-evropeyskata-komisiya-pokani-rusiya-i-ukrayna-v-bryuksel-za-pregovori.html", "text": "Заместник председателят на Европейската комисия Марош Шефчович покани Русия и Украйна в Брюксел през януари за следващия кръг на тристранните газови преговори, съобщава  РИА Новости . \r\nРуският министър на енергетиката Александър Новак обяви, че тристранните газови преговори на министерско ниво ще се проведат през втората половина на януари след срещата на експертно ниво. Превод и редакция : Калоян Пенков", "date": "2018.12.15", "title": "РИА Новости: Европейската комисия покани Русия и Украйна в Брюксел за преговори"}
{"url": "http://www.focus-news.net/news/2018/12/15/2601993/ria-novosti-amerikanskata-koalitsiya-nyama-da-izostavi-kyurdite.html", "text": "От американската коалиция за борба срещу групировката „Ислямска държава“ заявиха, че продължават с операциите си в Североизточна Сирия и сътрудничеството с кюрдските въоръжени групировки в борбата с терористите. Изявлението беше публикувано на фона на заплахите на Турция да започне военна операция срещу сирийските кюрди, които смята за терористи, съобщава  РИА Новости . \r\nТази седмица стана известно, че Съединените щати, въпреки възраженията на съюзниците си от Турция, разгръщат наблюдателски пунктове на турско-сирийската граница, като по този начин „покриват“ кюрдските войски от евентуална атака на турската армия. \r\nСирийските кюрди са в основата на т.нар. „Сирийски демократични сили“, които подкрепят САЩ в борбата им „Ислямска държава“. Тази групировка контролира големи райони в източна и североизточна Сирия, които реално не се подчиняват на официален Дамаск. В тези територии се намират американските войски с численост около 2 хиляди души. Дамаск нарича тази ситуация окупация. Превод и редакция : Калоян Пенков", "date": "2018.12.15", "title": "РИА Новости: Американската коалиция няма да изостави кюрдите"}
{"url": "http://www.focus-news.net/news/2018/12/15/2601994/na-21-dekemvri-shte-bade-obyavena-obshtestvenata-porachka-za-gazov-hab-balkan-obzor.html", "text": "На 21 декември ще бъде обявена обществената поръчка за изграждане на инфраструктурата за газов хъб „Балкан“. Това стана ясно от думите на министъра на енергетиката Теменужка Петкова в парламента. Според актуализираната Енергийна стратегия „Булгартрансгаз“ ще възложи обществена поръчка за реализация на липсващата инфраструктура за реализацията на газоразпределителен център в България, в частност от турско-българска граница до българо-сръбска граница. До момента е подготвена проектна процедура за избор на изпълнител за доставка на материали, проектиране, реализация и въвеждане в експлоатация на газовата инфраструктура. Следващата седмица процедурата ще бъде предоставена в Агенцията за обществени поръчки за проверка за законосъобразност. Министър Теменужка Петкова уточни, че договорът с изпълнителя ще бъде под условия, тъй като не е осигурен пълният размер на финансирането и не са ясни резултатите от третата фаза на пазарния тест.  В момента „Булгартрансгаз“ е в процедурата за третата фаза на пазарния тест. След открито заседание на 19 декември КЕВР трябва да излезе с решение. Тогава „Булгартрансгаз“ ще може да стартира третата фаза от 21 декември до 31 януари 2019 година.  В случай, че третата фаза на пазарния тест е успешна ще се пристъпи към преструктуриране на договора между „Булгартрансгаз“ и „Газпром Ескпорт“. Изпълнителният директор на „Булгартрансгаз“ Владимир Малинов декларира, че компанията ще положи максимални усилия в рамките на законодателство, за да изпълни заложените в Енергийната стратегия цели.  \r\nМинистър Теменужка Петкова обяви, че „Булгартрансгаз“ е на финала на процеса за създаване на борса за търговия с природен газ в България. До края на годината дъщерната компания, собственост на „Булгартрансгаз“, която ще бъде оператор и ще се занимава с тази дейност, ще бъде факт. Предстои другата седмица да бъде подписан Меморандум за сътрудничество с компанията „Централен европейски газов хъб, която оперира борсите за търговия с природен газ в Австрия и Чехия.  \r\nТеменужка Петкова заяви, че „Булгартрансгаз“ ще придобие 20% от акциите в компанията, която ще реализира проекта за LNG терминала на Александруполис. От „Булгартрансгаз“ вече преговарят с „Газтрейд“. „Булгартрансгаз“ участва и в първата необвързваща фаза на непазарния тест, която компанията „Газтрейд“ обяви за този проект. Това е ясен знак за нашите намерения и за приоритетите ни“, каза още енергийният министър. \r\nБиляна ИВАНОВА", "date": "2018.12.15", "title": "На 21 декември ще бъде обявена обществената поръчка за газов хъб „Балкан“ (ОБЗОР)"}
{"url": "http://www.focus-news.net/news/2018/12/15/2601995/s-pismo-do-donald-tramp-abv-mladezhi-se-obyaviha-v-zashtita-na-energiynite-i-natsionalni-interesi-na-balgariya-obzor.html", "text": "Младежката организация на политическа партия АБВ връчи писмо, адресирано до президента на САЩ Доналд Тръмп, на висши представители на дипломатическата мисия на американската държава в София. Писмото е част от инициативата на партията \"Оставам в България\" и от демонстрацията на младежите пред посолството. В документа от АБВ-Младежи посочват, че са силно обезпокоени от това, че въпреки дългогодишното партньорство между България и Съединените американски щати, през различни периоди от време представители на американската администрация са опитвали да влияят на българската правителства линия на поведение, и то в посока, която на практика е била в разрез с националните ни интереси, особено в областта на енергетиката.  \r\nЗатова в текста на писмото АБВ-Младежи призоват за преустановяване на намесата на САЩ в решенията на България, свързани с енергийната й политика и национална сигурност. Подобни действия според тях са довели до натиск за спирането на проекта “Южен поток“ и са изправили страната ни пред необходимостта да си закупува оскъпена  руска газ от Турция.  \r\nВ писмото си младежите от АБВ посочват, че в резултат на натиск от страна на САЩ, започнал през 1999 г., правителството на Р България е замразило строежа и на АЕЦ „Белене”. „След среща с държавния секретар Хилъри Клинтън през 2012 г. премиерът Борисов разпореди спирането на изграждането на атомната електроцентрала“, допълват младежите на АБВ. \r\nСпоред тях след оказано влияние от страна на САЩ се е стигнало и до осъществяването на Американските централи в „Марица-изток“, при определянето на условия, който са изключително неизгодни за страната и оскъпяват значително цената на електроенергията за крайните потребители на услугата у нас.  \r\nОт АБВ-Младежи уточниха, че само решаването на тези спорни моменти в отношенията между България и САЩ ще покаже, че двете държави могат да си партнират в истински условия на демократичност, както е залегнало и в конституциите на двете страни.  \r\nЛидерът на АБВ-Младежи Пламена Заячка заяви, че преди години под външен натиск страната ни е спряла АЕЦ ”Белене”, „Син поток“, „Южен поток“, а сега е под въпрос и втората тръба на „Турски поток“. „Време е България да покаже политическа воля и характер и да защити националния си интерес, като гарантира енергийната сигурност на своите граждани на възможно най-ниски цени“, заяви още Пламена Заячка. \r\nЗам.-председателят на АБВ Любомира Ганчева допълни, че реализирането на проектите за АЕЦ „Белене“ и пряката доставка на руска газ през България като входна точка за Европа не се свежда само до покриването на енергийните нужди на страната. „Това е проблем, който опира до разбирането ни за българската икономика, за нейната конкурентоспособност и за ролята на България в региона и в Европа. Ако те не бъдат реализирани, страната ни ще изостане значително в технологично отношение и ще понесе икономически и социални загуби”, каза още Любомира Ганчева. \r\nДеница КИТАНОВА", "date": "2018.12.15", "title": "С писмо до Доналд Тръмп АБВ-Младежи се обявиха в защита на енергийните и национални интереси на България (ОБЗОР)"}
{"url": "http://www.focus-news.net/news/2018/12/15/2601990/ria-novosti-donald-tramp-i-redzhep-tayip-erdogan-obsadiha-situatsiyata-v-siriya.html", "text": "Президентът на САЩ Доналд Тръмп и турския президент Реджеп Тайип Ердоган обсъдиха ситуацията в Сирия, предава  РИА Новости . \r\nТази седмица стана известно, че Съединените щати, въпреки възраженията на Турция, разположиха наблюдателни пунктове на турско-сирийската граница. \r\nОт своя страна Ердоган обяви готовността на турската армия да започне военна операция срещу отрядите за самоотбрана на сирийските кюрди на изток от река Ефрат. Превод и редакция : Калоян Пенков", "date": "2018.12.15", "title": "РИА Новости: Доналд Тръмп и Реджеп Тайип Ердоган обсъдиха ситуацията в Сирия"}
{"url": "http://www.focus-news.net/news/2018/12/15/2601998/evening-standart-tereza-mey-e-dobar-priyatel-i-me-tseluna-sled-skarvaneto-tvardi-zhan-klod-yunker.html", "text": "Председателят на Европейската комисия Жан-Клод Юнкер нарече Тереза Мей „добър приятел“ и „жена с голям кураж“ след като двамата бяха хванати по време на гневна конфронтация в Брюксел. \r\nЮнкер заяви на пресконференция, че разгорещеният им разговор е резултат от недоразумение и министър-председателят го „целуваше“ в рамките на часове. \r\n„Поздравявам я, защото тази жена има голям кураж, вършейки си работата по най-добрия начин и аз я подкрепям“, заяви Юнкер. \r\nПопитан за инцидента, той обяви: „Ние не танцувахме. Тя смяташе, че съм я критикувал, като казах това вчера вечерта, че британската позиция е мъглява ... аз не се позовах на нея, а на общото състояние на дебата във Великобритания. Не мога да видя къде се насочва британският парламент и затова казвах, че това е неясно, така че не е адресирано към нея“. \r\n„Г-жа Мей е добър приятел, имаме най-голямо уважение към британския премиер, защото тя трябва да изпълнява много трудна работа“, добави той. \r\nПо време на същата пресконференция председателят на Европейския съвет Доналд Туск заяви: „Ние се отнасяме към премиера Мей с най-голямо уважение, всички ние и наистина оценяваме усилията на министър-председателя да ратифицира нашето общо съгласие. \r\nПозовавайки се на състоянието на британските политици, Юнкер заяви: „Следвах секунда по секунда дебатът в Камарата на общините и забелязах, че има дълбоко недоверие в Камарата по отношение на Европейския съюз. \r\n„Великобритания ще има разговори с ЕС през следващите дни за това как да получи „допълнителни гаранции“, които биха могли да убедят депутатите да подкрепят споразумението за оттегляне“, заяви Тереза Мей. \r\nТя потвърди, че е имала „силна“ дискусия с Юнкер и настоя, че е била „кристално ясна“ за нуждата на Обединеното кралство от по-твърди уверения, че защитния механизъм не може да стане постоянен.", "date": "2018.12.15", "title": "Evening Standart: Тереза Мeй е „добър приятел“ и ме „целуна“ след скарването, твърди Жан-Клод Юнкер"}
{"url": "http://www.focus-news.net/news/2018/12/15/2601999/96-mln-lv-sa-investitsiite-vav-vik-sektora-za-2017-g-obzor.html", "text": "В Комисията за енергийно и водно регулиране (КЕВР) бяха разяснени основните констатации и изводи в Сравнителния анализ на ВиК сектора за 2017 г., приет на заседание на регулатора на 13 декември 2018 г. Анализът беше представен от Ивайло Касчиев, директор на Дирекция „Водоснабдителни и канализационни услуги“ в КЕВР. Той каза, че данните от документа показват, че за изминалата 2017 година инвестициите във ВиК сектора са общо около 96 млн. лв., като 26,5 млн. лв. са от държавния бюджет. Ивайло Касчиев поясни, че тези стойности са на база изискани анализи от всички институции, които са предоставили финансиране на дружеството. Според него обаче показателите от изследването не показват положителна тенденция за състоянието на ВиК системите. „Сравнителният анализ на ВиК за 2017 г. не показва подобрение в показателите за загуба на вода“, каза той, като изтъкна, че този проблем сериозно завишава разходните нива на дружествата. Като друга проблемна зона във ВиК операторите на територията на страната, той посочи, ниския дял на рехабилитираната мрежа, като уточни, че секторът трябва да постига стойност над 1,5 % от общата мрежа, а в момента показателите са 0,5. Друга нередност според доклада е високата неефективност на персонала, като по думите на Касчиев се назначава ненужно висок брой служители, а в доста случаи хората, които биват вземани на работа не преминават през необходимите конкурси, за да се определи тяхната квалификация. Според сравнителния анализ пречка за ефективното функциониране на дружествата е неподдържаната информационна система. „Установяваме не добро състояние в работа и информацията, която се поддържа, особено в държавните дружества. Масово нашите регионални оператори не поддържат регистри на аварии и на лабораторни изследвания. Това води до недобра ефективност и недобро управление на тези системи. Все още много от информацията се поддържа на хартиени носители. Няма процедури и правила на работа в дружествата. Ние изискваме от операторите по-качествена и надеждна информация, за да могат да управляват по-добре публичните ВиК системи“, поясни още той. Според изследването само 55% от водомерите, които са монтирани в сградни съоръжения са в техническа и метрологична годност, т.е 45% от водомерите не отговарят на нормативните изисквания. Директорът на дирекция ВиК в КЕВР уточни, че тези данни са за измерителните уреди във входовете на жилищните сгради, като изтъкна, че на база данните на тези водомери се отчита потреблението и се сформира цената. „Това е в резултат от години наред неглижиране на дружествата, които не подменят тези уреди, нито ги тестват. Ако 1/5 от водомерите трябва да минат всяка година през техническата проверка, то за миналата са преминали около 8,5%“, коментира Ивайло Касчиев. По думите му с подобни нередности секторът няма как да се развива и напредва.  \r\nСпоред него години наред системите на ВиК дружествата не са били поддържани на необходимото ниво. Той поясни, че сравнителният анализ за 2017 г. показва, че на 100 км водопроводи има 85 аварии и 200 аварии на 100 км канализация. „До момента ние не виждаме промяна в модела на управление на тези оператори. МРРБ назначава контрольори, но се вижда, че контролът не е на необходимата висота“, коментира още директорът. Той каза, че нужните инвестиции за подобряване на сектора за следващите 10 години според одобрената от Министерски съвет стратегия във ВиК сектора са на стойност 12 млрд. лв. \r\nПо време на срещата Ивайло Касчиев призова гражданите да търсят своите права и всеки път, когато усетят некоректно отношение от страна на ВиК операторите, да се обръщат към кмета на населеното място, към областните управители, към МРРБ или КЕВР, като уточни, че комисията разглежда жалби на граждани към ВиК дружествата.  \r\nДаяна ДЮЛГЕРОВА", "date": "2018.12.15", "title": "96 млн. лв. са инвестициите във ВиК сектора за 2017 г. (ОБЗОР)"}
{"url": "http://www.focus-news.net/news/2018/12/15/2602000/nameriha-tyaloto-na-izcheznaliya-nachalnik-na-kat-kazanlak-organite-na-reda-rabotyat-po-versiya-za-samoubiystvo-obzor.html", "text": "Тялото на обявения за издирване в сряда вечерта началник на КАТ – Казанлък, 44-годишния Тодор Николов, бе намерено днес около 13.00 часа в района на напоителен канал по пътя между селата Бузовград и Горно Черковище. \r\nПред журналисти районният прокурор на Казанлък Таня Димитрова обясни, че ръководят разследването по чл. 127, ал.1 от Наказателния кодекс, който предвижда някое лице да е склонило пострадалия към самоубийство.  \r\nОкръжният прокурор на Стара Загора Дичо Атанасов обясни, че служителят на Полицията в Казанлък е бил намерен в автомобила си с входно-изходна рана на дясното слепоочие със служебно зачисления му пистолет „Макаров”. Той поясни, че на този етап няма как да се знаят причините за това, в зоната на самото произшествие, в близост до утайника на язовир „ Копринка” да се намират четири-пет пачки с различен по номинал банкноти, кутийки с боеприпаси за пистолет – патрони и кожен кобур с намиращ се вътре револвер. „На този етап предполагаме, че това е вероятно незаконно оръжие. Каква връзка имат със самото прострелване, на този етап не можем да кажем, но това е една обективна находка при извършения оглед на местопроизшествието, което само по себе си навява на мисълта, че има връзка с това деяние. Дали става въпрос за някакво корупционно деяние, с опит за прикриване на следи или нещо друго, тепърва ще изясняваме”, каза окръжният прокурор. Той поясни още, че не може да бъде уточнена сумата на намерените пари, тъй като са били във водата. По думите му има банкноти с номинал 100, 20 и 10 лева, има и валута. \r\nОкръжният прокурор на Стара Загора каза също, че на този етап по случая няма данни за убийство, защото при самия оглед пистолетът е бил в ръката на Николов. „ Но за да бъдем категорични в тази насока, трябва да бъдат изготвени съответната балистическа и техническа експертиза, които ще изяснят дали в действителност той е стрелял, от какъв ъгъл и дали с това оръжие е произведен изстрелът. В автомобилът е намерена една единствена гилза. Пистолетът беше в положение зареден”, допълни той. \r\nДичо Атанасов съобщи още, че на този етап няма данни за корупционни практики по случая, но това ще бъде една от основните версии, по които евентуално ще се работи. \r\nДиректорът на Областна дирекция на МВР – Стара Загора старши комисар Георги Хаджиев коментира, че вътрешните му притеснения, че Тодор Николов е сложил край на живота си, са се потвърдили. Той поясни, че е разпоредил психоложката на Областната дирекция да окаже психологическа помощ на семейството на Тодор Николов. \r\nПо данни на съдебния лекар смъртта на Тодор Николов е настъпила преди около 38 часа или на 12 декември вечерта. \r\n„През последните месеци от звеното на Пътна полиция в Казанлък са подадени 3-4 заявления за напускане от служители, но връзка със самоубийството на Тодор Николов не може да бъде направена въобще”, каза старши комисар Хаджиев в отговор на журналистически въпрос. \r\nХаджиев бе категоричен, че не са получавани сигнали за корупционни практики в полицията в Казанлък и в частност в звено „Пътна полиция“. \r\nСлавяна ГАЙДАРОВА", "date": "2018.12.15", "title": "Намериха тялото на изчезналия началник на КАТ-Казанлък, органите на реда работят по версия за самоубийство (ОБЗОР)"}
{"url": "http://www.focus-news.net/news/2018/12/15/2602001/upravlyavashti-i-opozitsiya-vlyazoha-v-spor-za-byudzhetniya-izlishak-namesiha-prezidenta-filip-dimitrov-i-sinite-mravki-obzor.html", "text": "Управляващи и опозиция влязоха в спор по време на петъчния парламентарен контрол. Причината бяха декларациите на основните политически сили – ГЕРБ и БСП. Първи с декларация излязоха от БСП.  Зам.-председателят на ПГ на „БСП за България“ Антон Кутев  заяви, че управляващите са събрали  почти 3 млрд. лв. повече излишък, но социалните разходи, които БСП са предложили, не са били по „душата на Борисов“, защото пенсионерите не плащат комисионни. Кутев посочи, че парите не се харчат в интерес на българите, а на двама или трима човека. Той обърна внимание, че именно комисионните са мотивация за действие от страна на управляващите. Антон Кутев отчете, че е можело с излишъка да започне строителството на нова детска педиатрична болница за 50 млн. лв. ,както и да бъдат платени дълговете на НЗОК към чуждестранните каси.  „Управляващи, няма да получите и стотинка от тези пари, аз да ви кажа. Вие сте само гуменият печат, който подпечатва цялото това безобразие в рамките на цялата минала година“, каза още Кутев. Той посочи, че за да са съвсем сигурни, че няма да дадат възможност за получаването на комисионни от стотици милиони, още преди два месеца от БСП са внесли законопроект за изменение и допълнение на Закона за публичните финанси. \r\nУправляващите също излязоха с декларация от името на група. Тя бе представена от  народния представител от ПГ на ГЕРБ Спас Гърневски . При появяването му на трибуната голяма част от депутатите от ПГ на „БСП за България“ напуснаха пленарна зала, а Гърневски обясни, че така правят популистите.  „Говорите за кражба на годината – кражбата на века стана много по-рано - от 1989 г., когато се пребоядисахте и 20 години разграбвахте държавата. Имаше две истини в тази декларация, която прочетохте – едната е, че признахте, че българското правителство работи великолепно и е направило 2 млрд. лв. излишък от борба с корупцията и сивата икономика. Това, което при вас не стана никога. Второ, тези пари, които харчи българското правителството, се харчат абсолютно законосъобразно“, каза Гърневски и добави, че средствата отиват за секторни политики.  В своята декларация депутатът от ГЕРБ разкритикува президента Румен Радев. Спас Гърневски заяви, че скрит в кристално чиста бяла мантия и с вождистки блясък в очите президентът е оглавил похода на всички, които отдавна копнеят да заличат постиженията на управляващите. Той напомни на президента Радев, че ако някой си позволи да превърне президентството в семейна хасиенда, няма как рано или късно да не приключи в насрещното движение. Гърневски призова държавния глава да влезе в ролята си на обединител на нацията и да излезе от тази на генератор на напрежение, конфронтация и хаос в страната. „Миналия петък президентът започна с интервю в \"Панорама\", когато слушах неговите високопарни, иначе добре наизустени фрази, в мислите ми изплува един спомен от далечната 1992 г., когато първият демократичен български президент Филип Димитров беше решил да започне решителни реформи срещу комунистическата номенклатура и беше пометен от власт“, коментира още депутатът от ГЕРБ. \r\nНа думите на Гърневски реагира  народният представител от ПГ на „БСП за България“ Манол Генов , който заяви, че в декларацията е имало  неистина. Генов подчерта, че Филип Димитров сам си е поискал вот на доверие и сам си е отишъл. „Смениха го неговите сини, червени и не знам какви мравки“, каза Генов, припомняйки неформална група депутати, наречена „сините мравки“ от времето на Филип Димитров, които са формирали вътрешнопартийната опозиция в СДС.  \r\nДеница КИТАНОВА", "date": "2018.12.15", "title": "Управляващи и опозиция влязоха в спор за бюджетния излишък, намесиха президента, Филип Димитров и „сините мравки“ (ОБЗОР)"}
{"url": "http://www.focus-news.net/news/2018/12/15/2602002/ot-sasht-podobriha-ofertata-si-za-f16-obzor.html", "text": "В Министерския съвет вицепремиерът и министър на външните работи Екатерина Захариева се срещна с заместник-държавния секретар на САЩ Джон Съливан, който е на двудневно работно посещение в България. Той ще се срещне и с президента Румен Радев, премиера Бойко Борисов и с министъра на отбраната Красимир Каракачанов. Джон Съливан обяви, че отношенията между САЩ и България са по-силни от всякога. „България е много важен партньор и приятел в региона. Ценим приятелските ни отношения“, заяви той.  \r\nТема в разговора им е била модернизацията на армията, в частност процедурата за закупуване на нов тип боен самолет. От САЩ към България е изпратена оферта за самолетите F16. „Офертата на САЩ за нов самолет беше подобрена, но като правителство не искаме да влияем на решението“, посочи Екатерина Захариева. В медиите се появи информация, че и Швеция е подобрила офертата си, като предлага 10 самолета „Грипен“, вместо 8. На срещата в Министерски съвет са дискутирани отношенията между България и САЩ в областта на отбраната, специализациите на българските военнослужещи в НАТО, както и тренировъчните мисии между двете страни. Зам.-държавният секретар Джон Съливан посочи, че самолетите F16, които предлага САЩ, са оперативно съвместими с тези, които се използват в НАТО. Той обърна внимание, че правителството ни ще вземе суверенното решение кои самолети да закупи.  От Брюксел премиерът Бойко Борисов изрази мнение, че F16 са значително по-добри от всички останали, които се предлагат на България. Той уточни, че с казаното не иска да се намесва в решението коя оферта да се одобри. „Трябва ни боен самолет, който може да навлиза във военни действия и да надделява“, заяви премиерът.  Проектът за модернизация на ВВС предвижда придобиването на 16 самолета, на два етапа по 8. Сделката за покупка на 8 изтребителя е на стойност 1.8 млрд. лв., които трябва да се изплатят в срок от няколко години. Самолетите ще бъдат доставяни в 3 последователни години, като доставката на първите два самолета трябва да бъде не по-късно от 24 месеца от датата на влизане в сила на договора. С тези средства се предвижда придобиването на летателните апарати, средствата за наземно обслужване, средствата за обучение, обучението на състава, първоначалната интегрирана логистична поддръжка (за период от 3 години) и въоръжението. Вторият етап трябва да започне след приключване на доставките по първия етап и подписване на договор за реализация.  \r\nЗахариева и Съливан са разговаряли за визите за българите. „Надявам се в скоро време да се стигне до отпадане на визите за САЩ и България да бъде третирана като другите държави от ЕС“, заяви външният министър. Двамата са обсъдили перспективата за страните от Западните Балкани за членство в ЕС и НАТО. На срещата са дискутирани енергийната диверсификация на България, както и възможностите за повишаване на търговския обмен със САЩ. „Енергийната диверсификация на България е много важна от наша гледна точка“, посочи Джон Съливан и допълни, че диверсификацията е много важен аспект от националната сигурност.  \r\nБиляна ИВАНОВА", "date": "2018.12.15", "title": "От САЩ подобриха офертата си за F16 (ОБЗОР)"}
{"url": "http://www.focus-news.net/news/2018/12/15/2602003/afp-avstraliya-prizna-zapaden-yerusalim-za-stolitsa-na-izrael.html", "text": "„Австралия признава Западен Йерусалим за столица на Израел“, заяви Скот Морисън, но спорното преместване на посолството от Тел Авив няма да се случи, докато не бъде постигнато мирно споразумение, предава  AFP . \r\nМорисън също се ангажира да признае стремежите за бъдеща държава Палестина със столица Източен Йерусалим, когато статутът на града се определи в мирно споразумение. \r\nПремиерът заяви, че е в интерес на Австралия да подкрепи „либералната демокрация“ в Близкия изток и се обърна към ООН, за която каза, че е място, където Израел е „малтретиран“. Превод и редакция : Калоян Пенков", "date": "2018.12.15", "title": "AFP: Австралия призна Западен Йерусалим за столица на Израел"}
{"url": "http://www.focus-news.net/news/2018/12/15/2602005/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Independent: Висши тори казаха на Тереза Мей да работи с Джеръми Корбин, като единствена надежда да спаси плана си за Брекзит \r\nВисши тори са заявили на Тереза Мей да проведе открити разговори с лейбъристите, като нейна единствена надежда за спасяване на сделката за Брекзит след категоричният отказ на ЕС да предоговори стратегията й. \r\nЛошо наранен премиер беше призован да спре да „върви сам“, да приеме, че предложеното от нея споразумение е мъртво и, че се нуждае от помощта на другите партии за да прокара по-меки условия за излизане. \r\nНики Морган, бивш министър на образованието, заяви за „Independent“, че „подкрепата от страна на партията и точните дискусии“ вече са от съществено значение, докато Ник Боулес, друг бивш министър, заяви, че Тереза Мей „трябва да отвори междупартийни дискусии“. \r\nПризивите се появиха след като лидерите на Европейския съюз извършиха опустошителен удар, като отхвърлиха писмени ангажименти, предназначени да помогнат на Мей да прекара сделката си в парламента, след като разрушителните разговори не успяха да постигнат пробив. \r\nНедоволството на Брюксел от неспособността на премиера ясно да определи това, което искаше, беше ясно, когато председателя на Европейската комисия Жан-Клод Юнкер нарече британския подход „мъгляв“. \r\nНа пресконференция Тереза Мей смело настояваше, че сделката за Брекзит остава актуална и, че разговорите през следващите няколко дни ще доведат до „по-нататъшно изясняване“. \r\nНо лидерите на ЕС изсипаха студена вода върху шансовете за всякакви промени, за да задоволят исканията на консервативните депутатите за бързо излизане. \r\nЕманюел Макрон, френският президент, призова Тереза Мей да постави сделката си пред Общините, заявявайки, че „това е единственото възможно споразумение“, добавяйки: „Днес е ясно, че британският парламент ясно ще вземе позиция по споразумението“. \r\nЛео Варадкар, ирландският премиер, отхвърли предложенията за друга среща на високо ниво през януари, като разкри, че е отхвърлил призива на премиера за правна гаранция за началната дата на търговска сделка. \r\nУ дома, Демократическата юнионистка партия - която подкрепя торите в управлението - обвинява премиера лично за разгрома. \r\nЛидерът на партията Арлен Фостър заяви: „Реакцията на ЕС не е изненадваща. Те правят това, което винаги правят. Ключовият въпрос е дали премиерът ще се изправи срещу тях или дали ще се преобърне, както се е случило преди това“. \r\nДжеръми Корбин обяви, че министър-председателят „напълно се провали в опитите си да донесе някакви смислени промени в сделката“, като призова за гласуване на Общините да го убие незабавно. \r\nПосочвайки само 200 привърженици на министър-председателя в гласуването на недоверие тази седмица сред консервативните депутати, Ник Боулес добави: „Какъв компромис може да осигури допълнителните 120 гласа, от които се нуждае? Норвегия-плюс? Втори референдум? Постоянен митнически съюз? Или някаква комбинация?“ \r\nДжордж Фрийман написа в социалните мрежи: „Сега премиерът трябва да се ориентира към план Б за Брекзит, и да се оттегли след 29 март за избирането на нов консервативен лидер. \r\nEvening Standart: Тереза Мeй е „добър приятел“ и ме „целуна“ след скарването, твърди Жан-Клод Юнкер \r\nПредседателят на Европейската комисия Жан-Клод Юнкер нарече Тереза Мей „добър приятел“ и „жена с голям кураж“ след като двамата бяха хванати по време на гневна конфронтация в Брюксел. \r\nЮнкер заяви на пресконференция, че разгорещеният им разговор е резултат от недоразумение и министър-председателят го „целуваше“ в рамките на часове. \r\n„Поздравявам я, защото тази жена има голям кураж, вършейки си работата по най-добрия начин и аз я подкрепям“, заяви Юнкер. \r\nПопитан за инцидента, той обяви: „Ние не танцувахме. Тя смяташе, че съм я критикувал, като казах това вчера вечерта, че британската позиция е мъглява ... аз не се позовах на нея, а на общото състояние на дебата във Великобритания. Не мога да видя къде се насочва британският парламент и затова казвах, че това е неясно, така че не е адресирано към нея“. \r\n„Г-жа Мей е добър приятел, имаме най-голямо уважение към британския премиер, защото тя трябва да изпълнява много трудна работа“, добави той. \r\nПо време на същата пресконференция председателят на Европейския съвет Доналд Туск заяви: „Ние се отнасяме към премиера Мей с най-голямо уважение, всички ние и наистина оценяваме усилията на министър-председателя да ратифицира нашето общо съгласие. \r\nПозовавайки се на състоянието на британските политици, Юнкер заяви: „Следвах секунда по секунда дебатът в Камарата на общините и забелязах, че има дълбоко недоверие в Камарата по отношение на Европейския съюз. \r\n„Великобритания ще има разговори с ЕС през следващите дни за това как да получи „допълнителни гаранции“, които биха могли да убедят депутатите да подкрепят споразумението за оттегляне“, заяви Тереза Мей. \r\nТя потвърди, че е имала „силна“ дискусия с Юнкер и настоя, че е била „кристално ясна“ за нуждата на Обединеното кралство от по-твърди уверения, че защитния механизъм не може да стане постоянен. \r\nDaily Express: Гневни привърженици на Брекзит предупредиха за „революция“ \r\nГрупа протестиращи, облечени с жълти жилетки, плъзнаха из големите мостове в Лондон, за да изразят недоволството си от споразумението за оттегляне, което министър-председателят договори с Европейския съюз. Един особено разочарован протестиращ предупреди Тереза Мей да очаква „революция“ от британския народ, ако исканията в референдума от 2016 г. за ЕС не бъдат изпълнени. Той също така заяви, че привържениците на Брекзит предпочитат да напуснат блока без споразумение, вместо да продължи „ограбването“ на Обединеното кралство от Брюксел. \r\nНеназованият протестиращ заяви: „Гласувахме за Брекзит, защото искахме да поемем контрол над нашата страна. Не искаме да бъдем управлявани от бюрократи, които заседават в Европейската комисия.Не искаме да бъдем част от федерална европейска супердържава, която ще разруши нашите права и ще отнеме демокрацията. Това е Великобритания, ние не сме европейци. Никога не сме били европейци. Това е нашата земя и ние я вземаме обратно. Ако политическата класа не й харесва, тогава ще видят революция, каквато никога преди не са виждали“. \r\nПротестиращите в Лондон бяха забелязани да носят жълти жилетки, за да почетат кампанията на Gilets Jaune, която протестира срещу управлението на френския лидер Еманюел Макрон. \r\nНедоволният протестиращ продължи: „Време е да се изправим, време да се надигнем, време да си възвърнем онова, което по право е наше, ние няма да ходим никъде, жълтата жилетка е само началото. Ще се разпространи в цялата страна. „Не искаме сделка, не искаме сделка. Няма сделка Брекзит, търговия с условията на Световната търговска организация, нашата риболовна индустрия беше унищожена от Европейския съюз, видяхме масова миграция. Вече не можем да имаме това. Тази страна е била изнасилена и ограбена и е време да се изправим за това, в което вярвахме“. \r\nТереза Мей пътува на срещата на върха на Европейския съвет в Брюксел, за да спечели железни правни гаранции, че Великобритания няма да бъде заложник в ирландския защитен механизъм. \r\nОстаналите 27 членки на ЕС одобриха редица обещания, че те също ще работят, за да се гарантира, че до 30 декември 2020 г. ще бъде сключена сделка, която заменя защитния механизъм, и ако бъде задействан, ще бъде само временно. \r\nПредседателят на Комисията Жан-Клод Юнкер изясни, че не възнамерява да остане в Брюксел за Коледа, за да контролира преговорите за Брекзит. \r\nТой заяви: „Добре е да сте информирани, че Доналд Туск ще остане в Брюксел за Коледа. Няма да остана в Брюксел за Коледа, защото имам толкова много срещи с министър-председателя Мей, който е добър приятел и аз се възхищавам на нея, защото тя има куража да си върши работата възможно най-добре“. \r\nЕврократът настоя, че преговорите за бъдещите отношения ще започнат „секунди след“ като споразумението е подписано от Камарата на общините, което се очаква през януари.", "date": "2018.12.15", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/12/15/2601996/tass-rusiya-protiv-plana-na-zapada-da-provede-zasedanie-na-saveta-za-sigurnost-na-oon-za-kosovo-pri-zakriti-vrata.html", "text": "При закрити консултации Русия и западните страни не успяха да постигнат общо становище относно формата на срещата на Съвета за сигурност на ООН, посветена на косовската армия, съобщава агенция  TACC . \r\n„Заради ситуацията, създадена от решението на така наречения парламент в Прищина за превръщането на въоръжените сили в Косово в пълноправна армия, което противоречи на Резолюция 1244, която предполага съществуването само на международни сили в Косово, Сърбия и Русия поискаха свикването на заседание на Съвета за сигурност в понеделник“, заяви източник на агенцията. \r\nДипломатът обясни, че на разискванията относно формата на срещата „западната група страни не оспори необходимостта от такава среща, но предложи да се проведе в затворен формат“. \r\n„Смятаме, че такъв подход е неуважителен. Защо се провеждат многобройни часови срещи в отворен формат, а когато става дума за Сърбия, залата се затваря?“ - пита събеседника ТАСС. „Изглежда, че нашите западни партньори искат да скрият проблема зад затворените врати“. Превод и редакция : Калоян Пенков", "date": "2018.12.15", "title": "ТАСС: Русия против плана на Запада да проведе заседание на Съвета за сигурност на ООН за Косово при закрити врата"}
{"url": "http://www.focus-news.net/news/2018/12/15/2602006/pregled-na-nyakoi-ot-mezhdunarodnite-novini-do-6-chasa-agentsiya-fokus.html", "text": "Министър-председателят на Македония изрази увереност, че гръцкото правителство ще ратифицира Преспанското споразумение щом достигне до парламента, предава гръцкия вестник  Kathimerini . \r\nПопитан от журналисти за скорошните изявления на младшия коалиционен партньор Панос Каменос, който заплаши да напусне правителството, ако сделката достигне до гръцките законодатели, Заев заяви, че има „доверие в премиера Алексис Ципрас, гръцкото правителство и гръцкия народ, включително опозицията и г-н Каменос, който е член на правителството“. \r\nТой заяви, че Гърция трябва да „даде шанс на историческата сделка“, защото е добре за двете страни и народите. \r\nЗаев вярва, че доверието, което има към Ципрас ще рефлектира в гръцкия парламент и, че ще работи да осигури нейното одобряване от законодателите в Скопие. \r\n*** Едностранното създаване на армия на непризнато Косово ще окаже негативен ефект върху диалога между Белград и Прищина. Това заяви австрийският министър на външните работи Карин Кнайсл, съобщава руската агенция  ТАСС . \r\n„Необходимо е да се избягват едностранни стъпки, те само оказват негативно влияние на диалога. Не се достига до мир при създаване на армии. Затова смятам, че днешното решение на косовския парламент за превръщане на силите за безопасност на Косово в армия за вредно“, се съобщава в заявление на Кнайсл, разпространено от министерството на външните работи. \r\nСпоред австрийския министър създаването на армия не трябва да навреди на регионалната сигурност и стабилност. „Очакваме правителството на Косово да се стреми към още по-интензивен диалог с всички общности в Косово и да работи в тясно сътрудничество с НАТО, ЕС и неговите партньори“, добавя външния министър. \r\nНачалникът на външното министерство подчерта, че нормализирането на отношенията между Косово и Сърбия е главен приоритет и Виена подкрепя усилията на ЕС при поддържането на диалога между Белград и Прищина. \r\n*** Решението на косовският парламент за създаване на собствена професионална армия по стандартите на НАТО може да разпали нов конфликт на Балканите. Затова заяви Сергей Железняк, предава агенция  TACC . \r\n„Това е агресивна стъпка в отношенията със Сърбия и може да предизвика нов въоръжен конфликт на Балканите“, предупреди руският политик. Той призова международните институции „незабавно да реагират на настоящата изключително опасна ситуация и да предотвратят ескалация“. \r\n„Косовските политици действат с одобрението на американските „ястреби“, които демонстрират истинските цели на САЩ, мечтаещи да превърнат региона в плацдарм под свое влияние“, смята депутата. „Засилването на разрушителните действия на САЩ на Балканите също е насочено срещу нашата страна и е част от антируската кампания, стартирана от Вашингтон и неговите слуги в Европа“, добави той. \r\nСпоред Железняк основният спонсор на НАТО в лицето на Вашингтон непрекъснато провокира ситуацията на Балканите, като се стреми към подтискане на националните и религиозните интереси на жителите в региона, опитвайки се да подкопае обществената ситуация в Сърбия, насърчавайки косовските бойци с надеждата да убедят Белград да изостави военния неутралитет. „Вашингтон, с подкрепата на НАТО, оказва натиск върху сръбското ръководство, принуждавайки го да признае независимостта на Косово, което ще означава окончателното разделяне на страната“. \r\n„Създаването на редовна армия от непризнато Косово трябва да получи подходяща оценка на ниво Съвет за сигурност на ООН“, заяви члена на международния комитет на Държавната Дума. „Не бива да разрешаваме военна група, формирана под ръководството на Косово и с финансиране от САЩ, която ще стане постоянна заплаха за етническите сърби и за сръбския народ като цяло\". Русия ще положи всички възможни усилия, за да предотврати нови кръвопролития на Балканите“, увери Железняк. \r\n*** Решението за създаване на армия на самопровъзгласилата се република Косово е взето в неподходящо време, за което съобщи и НАТО, заяви министър-председателя на Македония Зоран Заев, съобщава  РИА Новости . \r\nДепутатите от парламента на Косово одобриха пакет законопроекти за трансформирането на Силите за сигурност на Косово в армия. Предвижда се въоръжените сили на Прищина да се състоят от 5 хиляди военнослужещи и 3 хиляди резервисти. Правителството на Сърбия осъди военната инициатива на Прищина, а външния министър съобщи, че Белград ще поиска свикване на Съвета за сигурност на ООН. \r\nВ заявление генералният секретар на Северноатлантическия алианс Йенс Столтенберг се изразява съжаление, че косовските власти са взели непредвидено решение да променят мандата на силите за сигурност въпреки загрижеността на НАТО и сега алиансът ще трябва да преразгледа нивото на взаимодействие с тях. Той призова Прищина и Белград да се въздържат от действия, които биха могли да доведат до ескалация на напрежението в региона. \r\n*** \"САЩ, Великобритания и Германия стоят зад формирането на армия в самопровъзгласилата се република Косово\", обяви президента Александър Вучич. \r\n„Днес съвсем ясно, че албанците и техните спонсори никога не са искали компромиса, като е ясно, че зад всичко, което правят, стоят САЩ, Великобритания, а по въпроса с косовската армия  - и Германия. Разочаровани сме от фактите, но за нас не е новина“, заяви Вучич. \r\n*** Сърбия изпрати искане за провеждане на спешно заседание на Съвета за сигурност на ООН във връзка с формираната от косовско-албанските власти армия на самопровъзгласилото се Косово, заяви президентът Александър Вучич в обръщение към нацията, съобщава  РИА Новости . \r\n„Установихме, че всичко, което те и тези, които спонсорират това тяхно поведение, е в противоречие с духа на диалога и дори с вътрешните им незаконни правила и застрашава мира и сигурността в целия регион на Западните Балкани, Сърбия изпрати молба за провеждане на спешна среща на Съвета за сигурност на ООН“, обяви Вучич. \r\n„Готов съм като президент да участвам в него и съм сигурен, че тези световни велики сили, които признаха независимостта на Косово няма да лишат малка Сърбия да представи фактите за нарушаване на правата в Западните Балкани и да ги информира каква опасност и риск за опазването на мира са създали чрез своите решения“, добави президента на Сърбия. \r\nТой също благодари на ръководството на Русия за подкрепата, която получи в Москва. \r\n*** Москва и Лондон водят преговори за частично възстановяване на дипломатическите мисии в двете столици, съобщава  Интерфакс . \r\n„Британската страна обаче все още забавя, в ущърб на собствените си интереси, възстановяването на пълното функциониране на чуждестранните институции. Британската външна политика на консервативното правителство трябва да престане да бъде политика на пропуснати възможности“, заяви говорителят на посолството. \r\nРуският посланик в Обединеното кралство Александър Яковенко съобщи, че британските власти възпрепятстват възстановяването на руското посолство в Лондон, което забавя издаването на визи. „Дипломатите не могат да получат британски визи, а времето за изчакване е година и половина“, заяви руският дипломат. \r\n„Това е абсолютно ненормално, това го няма в никоя страна в света. Британското правителство просто блокира подновяването на състава на дипломатическата мисия“, добави Яковенко. \r\n*** „Жълтите жилетки“ се подготвят да излязат на нови протести в цяла Франция. Затова свидетелстват съобщенията, идващи от различните региони, предава агенция  TACC . \r\nПоредицата от протести в събота ще бъде петата от 17 ноември. „Не бих искал отново да видя това, което преживях миналата седмица“, заяви Ален Жюпе, който оглавява кметството в Бордо, където на 8 декември се проведоха улични бунтове. На среща с „жълти жилетки“ той помоли движението да покаже добра воля. \r\nСъщата молба беше чута от думите на президента Еманюел Макрон. По време на срещата на високо равнище в Брюксел той обяви, че страната „се нуждае от спокойствие, ред, връщане към нормалния живот“. \r\n*** „Австралия признава Западен Йерусалим за столица на Израел“, заяви Скот Морисън, но спорното преместване на посолството от Тел Авив няма да се случи, докато не бъде постигнато мирно споразумение, предава  AFP . \r\nМорисън също се ангажира да признае стремежите за бъдеща държава Палестина със столица Източен Йерусалим, когато статутът на града се определи в мирно споразумение. \r\nПремиерът заяви, че е в интерес на Австралия да подкрепи „либералната демокрация“ в Близкия изток и се обърна към ООН, за която каза, че е място, където Израел е „малтретиран“.", "date": "2018.12.15", "title": "Преглед на някои от международните новини до 6 часа (Агенция „Фокус“)"}
{"url": "http://www.focus-news.net/news/2018/12/15/2602008/tass-sad-v-teksas-ustanovi-che-zdravnata-reforma-na-obama-e-protivokonstitutsionna.html", "text": "Федерален съд в Тексас обяви, че Obamacare, система за преференциално здравно осигуряване, приета по инициатива на 44-ия президент на САЩ Барак Обама, противоречи на Конституцията. Това се посочва в постановление, постъпило в електронната база данни на съда. \r\nИскът, изискващ признаването на системата като незаконна, е подаден по-рано тази година от група губернатори и прокурори от редица щати. Настоящата администрация на президента Доналд Тръмп многократно настоява за пълното премахване на Obamacare. Представители на Демократическата партия и властите на редица други щати изразиха своята защита. \r\nВъв връзка с това, Тръмп написа в социалните мрежи: „Както аз предсказвах през цялото време, че Obamacare ще бъде отменен, защото това беше противоконституционно“. Президентът на САЩ изрази увереност, че  Конгресът ще разработи нова, по-ефективна система. Превод и редакция : Калоян Пенков", "date": "2018.12.15", "title": "ТАСС: Съд в Тексас установи, че здравната реформа на Обама е противоконституционна"}
{"url": "http://www.focus-news.net/news/2018/12/15/2602009/gd-granichna-politsiya-intenziven-za-tovarni-avtomobili-na-izhod-e-trafikat-na-gkpp-kapitan-andreevo-i-gkpp-lesovo.html", "text": "На българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" за товарни автомобили на изход. Това съобщиха от пресцентъра на  ГД \"Гранична полиция\" . На границата със Сърбия, Македония, Гърция и Румъния трафикът е нормален на всички контролно-пропускателни пунктове.", "date": "2018.12.15", "title": "ГД \"Гранична полиция\": Интензивен за товарни автомобили на изход е трафикът на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/12/15/2602007/ria-novosti-rusiya-vnese-v-oon-proekt-za-rezolyutsiya-v-podkrepa-na-dogovora-za-premahvane-na-raketite-sas-sreden-i-malak-obseg.html", "text": "Русия внесе в Генералната асамблея на ООН проекторезолюция за запазване на Договора за премахване на ракетите със среден и малък обсег, предава  РИА Новости . \r\nДокументът призовава Русия и Съединените щати „да продължат консултациите по въпроса за спазването на задълженията по Договора за ликвидиране на ракетите със среден и малък обсег и да възобновят конструктивния диалог по стратегически въпроси, основани на откритост, взаимно доверие и реални възможности за сътрудничество, което е от първостепенно значение особено при променящите се условия на сигурност, и се надява, че този диалог ще допринесе за по-нататъшен напредък в намаляването на ядрените оръжия и укрепването на международната сигурност и стабилност“. \r\nОсвен това авторите на проекторезолюцията изискват от всяка от участващите държави да „засилят усилията си за запазване и укрепване на Договора за ракетите  чрез пълно и стриктно спазване“. Превод и редакция : Калоян Пенков", "date": "2018.12.15", "title": "РИА Новости: Русия внесе в ООН проект за резолюция в подкрепа на Договора за премахване на ракетите със среден и малък обсег"}
{"url": "http://www.focus-news.net/news/2018/12/15/2601997/independent-visshi-tori-prizovaha-tereza-mey-da-raboti-s-dzherami-korbin-kato-edinstvena-nadezhda-da-spasi-plana-si-za-brekzit.html", "text": "Висши тори са заявили на Тереза Мей да проведе открити разговори с лейбъристите, като нейна единствена надежда за спасяване на сделката за Брекзит след категоричният отказ на ЕС да предоговори стратегията й. \r\nЛошо наранен премиер беше призован да спре да „върви сам“, да приеме, че предложеното от нея споразумение е мъртво и, че се нуждае от помощта на другите партии за да прокара по-меки условия за излизане. \r\nНики Морган, бивш министър на образованието, заяви за „Independent“, че „подкрепата от страна на партията и точните дискусии“ вече са от съществено значение, докато Ник Боулес, друг бивш министър, заяви, че Тереза Мей „трябва да отвори междупартийни дискусии“. \r\nПризивите се появиха след като лидерите на Европейския съюз извършиха опустошителен удар, като отхвърлиха писмени ангажименти, предназначени да помогнат на Мей да прекара сделката си в парламента, след като разрушителните разговори не успяха да постигнат пробив. \r\nНедоволството на Брюксел от неспособността на премиера ясно да определи това, което искаше, беше ясно, когато председателя на Европейската комисия Жан-Клод Юнкер нарече британския подход „мъгляв“. \r\nНа пресконференция Тереза Мей смело настояваше, че сделката за Брекзит остава актуална и, че разговорите през следващите няколко дни ще доведат до „по-нататъшно изясняване“. \r\nНо лидерите на ЕС отхвърлиха шансовете за всякакви промени, за да задоволят исканията на консервативните депутатите за бързо излизане. \r\nЕманюел Макрон, френският президент, призова Тереза Мей да постави сделката си пред Общините, заявявайки, че „това е единственото възможно споразумение“, добавяйки: „Днес е ясно, че британският парламент ясно ще вземе позиция по споразумението“. \r\nЛео Варадкар, ирландският премиер, отхвърли предложенията за друга среща на високо ниво през януари, като разкри, че е отхвърлил призива на премиера за правна гаранция за началната дата на търговска сделка. \r\nУ дома, Демократическата юнионистка партия - която подкрепя торите в управлението - обвинява премиера лично за разгрома. \r\nЛидерът на партията Арлен Фостър заяви: „Реакцията на ЕС не е изненадваща. Те правят това, което винаги правят. Ключовият въпрос е дали премиерът ще се изправи срещу тях или дали ще се преобърне, както се е случило преди това“. \r\nДжеръми Корбин обяви, че министър-председателят „напълно се провали в опитите си да донесе някакви смислени промени в сделката“, като призова за гласуване на Общините да го убие незабавно. \r\nПосочвайки само 200 привърженици на министър-председателя в гласуването на недоверие тази седмица сред консервативните депутати, Ник Боулес добави: „Какъв компромис може да осигури допълнителните 120 гласа, от които се нуждае? Норвегия-плюс? Втори референдум? Постоянен митнически съюз? Или някаква комбинация?“ \r\nДжордж Фрийман написа в социалните мрежи: „Сега премиерът трябва да се ориентира към план Б за Брекзит, и да се оттегли след 29 март за избирането на нов консервативен лидер.", "date": "2018.12.15", "title": "Independent: Висши тори призоваха Тереза Мей да работи с Джеръми Корбин, като единствена надежда да спаси плана си за Брекзит"}
{"url": "http://www.focus-news.net/news/2018/12/15/2602004/ria-novosti-generalniyat-sekretar-na-oon-osadi-reshenieto-na-kosovo-da-sazdade-armiya.html", "text": "Генералният секретар на ООН Антонио Гутиереш е разтревожен от съобщението на парламента на Косово за приемането на три законопроекта, насочени към създаването на собствена армия, съобщава  РИА Новости . \r\nДепутатите от самопровъзгласилата се република одобриха в петък пакет от законопроекти за трансформирането на леко въоръжените косовски сили за сигурност в пълноправна армия. Предвижда се въоръжените сили на Прищина да се състоят от пет хиляди военнослужещи и три хиляди резервисти. Сръбското правителство осъди военната инициатива в Прищина, министъра на външните работи Ивица Дачич заяви, че Белград ще поиска свикване на Съвета за сигурност на ООН. \r\nСръбският президент Александър Вучич изрази надежда и увереност, че няма да има нов въоръжен конфликт в Косово и, че Белград ще положи всички усилия за запазване на мира. В телефонен разговор с генералния секретар на НАТО той изрази загриженост за плановете на властите на самопровъзгласилата се република да оформи армия, което според него „застрашава опазването на сръбския народ в Косово и сигурността на Сърбия“, а също и мира и стабилността в региона. Превод и редакция : Калоян Пенков", "date": "2018.12.15", "title": "РИА Новости: Генералният секретар на ООН осъди решението на Косово да създаде армия"}
{"url": "http://www.focus-news.net/news/2018/12/15/2602012/predstoyashti-mezhdunarodni-sabitiya-za-15-dekemvri-agentsiya-fokus.html", "text": "„Жълтите жилетки“ призоваха за национален ден на блокада на правителството. \r\n***  Протест срещу правителството на австрийския канцлер Себастиан Курц. \r\n***  Ще се проведе форум за глобалните предизвикателства с  участието на ключови политици. \r\n***  Ще бъде демонтиран мостът, който през август рухна и отне живота на 43-ма души. \r\n***  Малайзийският премиер Махатхир Мохамад е на двудневно посещение в Тайланд. \r\n***", "date": "2018.12.15", "title": "Предстоящи международни събития за 15 декември (Агенция \"Фокус\")"}
{"url": "http://www.focus-news.net/news/2018/12/15/2602011/predstoyashti-sabitiya-v-stranata-za-15-dekemvri-agentsiya-fokus.html", "text": "*** \r\nОт 11.00 часа в Националния детски комплекс „Ястребино“ вицепрезидентът Илияна Йотова ще участва във възпоменателния събор за 75-годишнината от разстрела на шестте ястребинчета.  \r\n*** \r\nОт 10.00 часа в Киносалона на ВМА ще започне вторият ден в рамките на 69-тия извънреден Събор на Българския лекарски съюз. \r\n*** \r\nОт 10.00 часа в Литературен клуб „Перото“ ще бъде представена книгата „Осиновени истории“ от  Бела Чолакова. \r\n*** \r\nОт 11.00 часа в Дома на културата „Средец” ще се състои церемония по връчването на годишните награди на БТС. Тя ще бъде съпътствана от концерт на хор „Планинарска песен – Филип Аврамов”.  \r\n*** \r\nОт 11.00 часа в залата на Културен център „Г8“ (ул. „У. Гладстон“ №8) ще се проведе благотворителен коледен базар под надслов „С любов и усмивка за Коледа“ в полза на Клиника по ревматология на УМБАЛ „Свети Георги“ – Пловдив. Събитието е организирано от Организацията на пациентите с ревматологични заболявания в България. \r\n*** \r\nОт 11.00 часа в пространство „Място 167“ ще се проведе коледен базар. \r\n*** \r\nОт 11.30 часа в Литературен клуб „Перото“ ще бъдат представени детските книги „Падингтън в Тауър“ от Майкъл Бонд и „Домашни духчета“ на Дубравка Угрешич и Душан Петричич. \r\n*** \r\nОт 13.00 часа в Софийския зоопарк ще отвори врати специален Коледен кът зад Екологичния научно-образователен център. От 14.00 часа в Зала „Големи котки, терариум и аквариум“ посетителите ще имат уникалната възможност да видите как лъвовете, тигрите, ягуарите, леопардите и пумата ще получат своите коледни подаръци. \r\n*** \r\nОт 13.30 часа в Литературен клуб „Перото“ ще се състои детски концерт. \r\n*** \r\nОт 14.00 часа в зала „Сердика“ на хотел „Балкан“ ще се проведе дегустация на отбрани италиански вина. \r\n*** \r\nОт 16.00 часа започва вторият кръг на Сезон 2018/2019 на Международния конкурс по програмиране CodeIT. \r\n*** \r\nОт  17.00 часа на щанда на „Книгомания“ ще се проведе среща с автограф с един от най-популярните и обичани волейболисти Любо Генев. \r\n*** \r\nОт 17 .30 часа в Литературен клуб „Перото“ ще бъде представен втори том на „Пътеводител в библията. Новият завет“ от Айзък Азимов. \r\n*** \r\nОт 19.00 часа в кино „Люмиер Лидл“ ще започне концерт на Мила Михова „Бисери на белкантото“. \r\n*** \r\nОт 19.00 часа в зала „The Site“ (ул. Камен Андреев) ще бъдат отличени най-добрите състезатели в планинското колоездене за 2018 година. \r\n*** \r\nОт 19.30 часа в зала „България“ ще започне Коледен концерт на Биг бенда на БНР. \r\n***     \r\nОт 11.00 часа в Националния детски комплекс- Ястребино ще се състои възпоменателен събор по повод 75-години от разстрела на 6-те ястребинчета.   \r\n*** \r\nОт 08.30 часа започва програмата по повод откриването на Зимния сезон. Събитията ще продължат до 20.00 часа. Официалната част на програмата започва в 18.00 часа. \r\n*** \r\nОт 11.00 часа в Драматичен театър „Никола Вапцаров” ще се състои премиерата на детския спектакъл „Нощта преди Коледа” по Лиман Франк Баум. От 19.00 часа ще бъде представен  спектакълът „Вампир” от Антон Страшимиров. \r\n*** \r\nОт 18.00 часа в зала „Пейо Яворов“ ще се проведе благотворителен концерт и базар с мото „Заедно за Крум“. \r\n*** \r\nВ сградана на бившия Младежки дом детски коледен панаир ще посрещне децата на Благоевград през целия ден, за да бъдат част от Коледни ателиета. \r\n*** \r\nОт 10.00 часа на пл. \"Атанас Сиреков\" 4 (пред сградата на Център за млади таланти, срещу Общината) ще се проведе  благотворителен базар  „Дари добро“. \r\n*** \r\nОт 11.30 часа в обновения Природонаучен музей в Бургас (ул. К. Фотинов 30) продължава образователната програма на РИМ-Бургас \"Опознай Бургас и Бургаския край\" с лекция, посветена на народния празник Игнажден и поверията свързани с него в Странджа. \r\n*** \r\nОт 11.30 часа в Дома на нефтохимика ще се състои Коледен концерт на Бургаският духов оркестър с диригент Анастас Камиларов.  \r\n*** \r\nОт 18.00 часа на сцената на Културен дом на Нефтохимика ще се състои концерт-спектакълът „Зимна Приказка“, който ще представи зимните обредни празници в Странджа. \r\n*** \r\nОт 11.00 часа на Входа на Морската градина ще се проведе протест срещу намеренията за високо строителство в центъра на града.  \r\n***   \r\nОт 12.00 часа  в Младежки дом \"Орбита\" във Варна ще се състои Коледно тържество на Карин дом. \r\n*** \r\nОт 12.30 часа в зала „Пресцентър” на Фестивалния и конгресен център ще се проведе двадесет и третото издание на открития турнир по ускорен шах, организиран от ГЕРБ – Варна. \r\n*** \r\nОт 13.00 часа пред Фестивален и конгресен център – Варна ще се състои „Най-масовото правене на пица Маргарита“. Събитието е част от програмата на Коледното издание на „Улицата на готвачите“ и е благотворително. \r\n***  \r\nОт 10.00 часа във фоайето на 3-я етаж на Община Велико Търново ще се проведе Детска работилничка за изработване на коледна украса и подаръци.  \r\n***  \r\nОт 10.00 часа в голяма зала на Община Велико Търново започва Национален конкурс за вокално и танцово изкуство „Звезден блясък“. \r\n***  \r\nОт 11.00 часа в Читалище „Искра“ Театър ВЕСЕЛ представя: „Безценното камъче“ – детски куклен спектакъл.  \r\n***  \r\nОт 11.00 часа в зала 30 на Младежки дом ще се проведе Коледно матине на учениците от класовете по цигулка.  \r\n***  \r\nОт 14.00 часа в зала 30 на Младежки дом  ще се проведе Коледен празник на участниците в Театрално студио „Шанс“.  \r\n***  \r\nОт 18.00 часа от площад „Цар Асен I” ще може да се наблюдава безплатното излъчване на аудиовизуалния спектакъл „Царевград Търнов – звук и светлина“. \r\n*** \r\nОт 18.00 часа в Младежкия дом ще се проведе Коледен концерт на Клуб по спортни танци „Елит”. \r\n*** \r\nОт 18.00 часа в салона на Народно читалище „Св. Паисий Хилендарски 1926” ще се проведе Коледен концерт на Народно читалище „Св. Паисий Хилендарски 1926”. \r\n*** \r\nОт 09.00 часа в митрополитския храм „Св. Николай Мирликийски” ще започне Заупокойна света Литургия, с която ще бъдат отбелязани 2 години от кончината на митрополит Калиник. \r\nВеднага след нея, от 10.30 часа,  Врачанския митрополит Григорий ще отслужи панихида за Врачанския владика Калиник на неговия гроб.  \r\n*** \r\nОт 11.30 часа на площад „Христо Ботев“ ще се проведе Празник на врачанските вина, ракии и мезета. \r\n*** \r\nОт 11.00 часа в Арт център „Палитра“ ще се проведе Коледен концерт на Музикално студио „Палитра“. \r\n*** \r\nОт 10.00 часа в сградата на Обединения детски комплекс ще се проведе Коледно ателие за родители. \r\n*** \r\nОт 12.00 часа паметника на Войводата Димитър Маджаров, Съюзът на тракийските дружества, членовете и симпатизантите на  ТД „Д. Маджаров“ и читалищата „Тракия-2009“ и „Родопски фар 1938“ ще честват годишнината от рождения ден на Маджаров. \r\n*** \r\nОт 09.30 часа в сградата на Обединения детски комплекс ще се проведе Коледен турнир по шахмат. \r\n*** \r\nОт 16.00 часа в Общинския младежки дом ще започне Коледен фолклорен концерт на ТА „Младост“ и певческа група „Пъстренец Jr.“. \r\n*** \r\nОт 16.00 часа на пл. „Стефан Стамболов“ ще се проведе Коледна работилница за деца. \r\n*** \r\nОт 11.00 часа до 14.00 часа на площада пред кметството в Равда ще се проведе базар под мотото „Коледа за Сами и приятели“. \r\n*** \r\nОт 10.00 часа в Регионалния исторически музей „Д-р Симеон Табаков“ ще се проведе Коледна творческа работилница „Връщане към корените“. \r\n*** \r\nОт 13.00 часа в  заседателната зала на Културно – информационния център на Федерацията на културно-просветните дружества на каракачаните в България  ще бъде представен преводът на книгата „Каракачаните, едно гръцко номадско племе“ на Карстен Хойг. \r\n*** \r\nОт 11.00 часа Община Смолян организира коледно състезание по плуване, което ще се проведе в Плувния басейн. \r\n***   \r\nОт 17.00 часа в зала „Телепол“ скаутски клуб „Мадарски конник“ ще отпразнува 10-тия си рожден ден.  \r\n*** \r\nОт 18.00 часа в Спортна зала „Диана“ ще се състои среща с футболната легенда Христо Стоичков, който ще представи биографичната си книга „Христо Стоичков. Историята“.", "date": "2018.12.15", "title": "Предстоящи събития в страната за 15 декември (Агенция „Фокус“)"}
{"url": "http://www.focus-news.net/news/2018/12/15/2602015/nimh-shte-se-zadarzhi-oblachno-sas-slabi-prevalyavaniya-ot-dazhd-v-severnite-i-planinskite-rayoni-ot-snyag.html", "text": "Ще се задържи облачно, със слаби превалявания от дъжд, в северните и планинските райони – от  сняг. В Северозападна България и на места по поречието на Дунав има условия за поледици. Ще духа слаб югоизточен, в  северните и източните райони - умерен източен вятър. Максималните температури ще са от около 0° на места в северозападните, до 10-12° в крайните югозападни райони и Южното Черноморие. Това съобщи за  Агенция „Фокус“  дежурният синоптик от НИМХ Красимир Стоев. Атмосферното налягане е ще се задържи малко по-ниско от средното за месеца. \r\nНад Черноморието ще бъде облачно с валежи от дъжд. Ще духа умерен източен вятър. Максималните температури на въздуха: 8°-12°. Температурата на морската вода е 8-9°. Вълнението на морето ще е 3-4 бала. \r\nНад планините ще бъде облачно и мъгливо, на места със слаби превалявания от сняг. Ще духа умерен до силен юг-югозападен вятър и с него температурите ще се повишават, така че валежите от сняг в по-ниските части ще преминават в дъжд. Максималната температура на височина 1200 метра ще е около 5°, на 2000 метра – около минус 1°.", "date": "2018.12.15", "title": "НИМХ: Ще се задържи облачно, със слаби превалявания от дъжд, в северните и планинските райони – от  сняг"}
{"url": "http://www.focus-news.net/news/2018/12/15/2602010/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 3° до + 7°. \r\nВремето над страната е облачно. \r\nСлаб вятър духа в областите Силистра, Търговище, Добрич, Ловеч, Русе, Варна, Шумен, Разград, Смолян и София. \r\nСлаб дъжд вали в областите: Добрич, Монтана, Видин, Русе, Варна, Плевен, Смолян и в районите на „Приморски проход“ /обл.Бургас/; Оряховица и Крушовица /обл.Враца/. \r\nСняг вали в областите: Силистра, Видин и в района на „Картела“/обл.Пазарджик/; Исперих /обл.Разград/;  \r\n Пътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м. на пр. „Шипка“, пр. „Петрохан“ и в районите на Сливен, Твърдица и Котел /обл.Сливен/; на места в обл.Кърджали; Враца, Криводол, Борован и Бяла Слатина /обл.Враца/; \r\n- до 100 м. в районите на Телиш, Градина и Люляк /обл.Плевен/; \r\n- до 150 м. в районите на Антоново /обл.Търговище/; Ябланица /обл.Ловеч/; високите места на обл.Разград; Хасково и Харманли; пр.“Айтоски“, пр. „Приморси“, пр. „Дюлински“; Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nОбласт Стара Загора: \r\nДвижението по АМ  ,,Тракия“ от км 156 до км 167  посока София  се осъществява  в изпреварващата лента поради ремонт на асфалтовата настилка. Срок от 08:00 ч. до 17:00 ч. от 15.12.2018 до 21.12.2018 г.   \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 17.12.2018 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението по път I-9 от км 180+000 до км 202+000  в участъка „Обзор - Слънчев бряг” се осъществява с повишено внимание поради частични ремонтни дейности по асфалтовата настилка. Участъка е сигнализиран с пътни знаци. Срок до 30.12.2018 г.             \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка „Провадия-Айтос” се осъществява от дясно по посока на движението поради стеснен участък на пътното платно.Участъкът е сигнализиран с пътни знаци и ограничение на скоростта от 30 км/ч. Срок до 31.12.2018 г. \r\nПът III-795: Движението по път III-795 от км 45+000 до км 47+000 в участъка „Малина - АМ,,Тракия” се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 от км 5+000 до км 14+000 в участъка „Черница - Сунгурларе - Славянци”  поради ремонтни дейности на асфалтовата настилка.Участъка е сигнализиран с пътни знаци.  Срок до 31.12.2018 г \r\nПът ІІІ –7909: Движението по път III-7909 от км 19+800 до км 26+000  в участъка „Равнец - Трояново” от км 19+800 до км 26+000 се осъществява в една лента поради полагане на хоризонтална маркировка. Участъка е сигнализиран с пътни знаци.  Срок до 31.12.2018 г.                                            \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът  III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 15.12.2018 г. \r\nПът III-6601: Движението по път III-6601 от кръстовище за с. Бояджик до с. Межда в участъка от км 25+270 до км 25+070 се осъществява двупосочно в една лента,поради изсичане на храсти. Участакът е сигнализиран с пътни знаци. Срок: 15. 12. 2018г.; \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.15", "title": "Актуална пътна обстановка"}
{"url": "http://www.focus-news.net/news/2018/12/15/2602014/ria-novosti-v-luganska-narodna-republika-saobshtiha-za-smartta-na-dobrovolets-sled-obstrel-ot-ukrainskite-sili.html", "text": "Сътрудник на милицията в самопровъзгласилата се Луанскска народна република загина в резултат на обстрела от украински служители по сигурността, съобщиха от пресслужбата на министерството на отбраната на републиката пред   РИА Новости . \r\n„В резултат на обстрела на територията на Луганска народна република от въоръжените сили на Украйна един войник от народната милиция получи рани несъвместими с живота“, съобщиха от ведомството.  \r\nСпоред министерството потърпевшите от обстрела позиции са били в района на селищата Лодживово, Соколники, Золоето-5, Калинкова, Красни Яр са били подложени на обстрелване. Превод и редакция : Калоян Пенков", "date": "2018.12.15", "title": "РИА Новости: В Луганска народна република съобщиха за смъртта на доброволец след обстрел от украинските сили"}
{"url": "http://www.focus-news.net/news/2018/12/15/2602016/prezidentat-rumen-radev-shte-bade-na-ofitsialno-poseshtenie-v-yordaniya.html", "text": "До 17 декември президентът Румен Радев ще бъде на официално посещение в Хашемитско кралство Йордания по покана на крал Абдула II бин ал-Хусейн. Това съобщиха от  прессекретариата на държавния глава .  \r\nВ кралския дворец в столицата Аман българският президент Румен Радев и съпругата му Десислава Радева ще бъдат посрещнати с официална церемония от техни величества крал Абдула II бин ал-Хусейн и кралица Рания ал-Абдула на 16 декември.  \r\nВъв фокуса на визитата е задълбочаване на политическия диалог и на двустранните отношения, стимулиране на търговско-икономическото и инвестиционно сътрудничество, както и партньорството в сферата на отбраната и сигурността. Ще бъде обсъдена и ситуацията в Близкия Изток и миграционната криза.  \r\nВ бизнес делегацията, която придружава президента, са включени редица представители на български компании в областта на отбранителната индустрия, които ще обсъдят със свои партньори от Йордания реализацията на общи проекти. В Аманската търговска камара Румен Радев ще открие Българо-йорданския бизнес форум, в който ще участват и компании от България в сферата на информационните технологии, хранително-вкусовата промишленост и др.  \r\nВ Аман държавният глава ще се срещне с представители на общността ни в Йордания и с йордански граждани, завършили образованието си в България.  \r\nПрезидентът Румен Радев ще посети съоръжението за научни експерименти SESAME, което е единствено по рода си в Близкия изток. Учредена от девет държави и под егидата на ЮНЕСКО, лабораторията цели да предостави възможност за изследвания в редица сфери и същевременно да насърчи международното научно сътрудничество.  \r\nПо време на визитата си в Йордания президентът ще посети и Центъра за подготовка на специалните сили “Крал Абдуллах II“, както и древния град Петра.  \r\nВодената от българския държавен глава делегация включва вицепремиерът и министър на външните работи Екатерина Захариева, представители на изпълнителната власт, представители на 30 български фирми, както и проф. Леандър Литов - ръководител на българския екип от учени в ЦЕРН.", "date": "2018.12.15", "title": "Президентът Румен Радев ще бъде на официално посещение в Йордания"}
{"url": "http://www.focus-news.net/news/2018/12/15/2602019/liderat-na-nfsb-valeri-simeonov-nominiran-za-chovek-na-godinata-2018-ot-balgarite-v-ukrayna.html", "text": "Лидерът на НФСБ и депутат от ПГ на „Обединени патриоти“ Валери Симеонов е номиниран за наградата на Асоциацията на българите в Украйна „Човек на годината-2018“, информират с официално писмо от българската общност. Той е предложен от Одеското областно българско дружество от името на българските културно-просветни дружества в Бесарабия. Това съобщиха от пресцентъра на  НФСБ . \r\nС решение на конкурсната комисия на Асоциацията през ноември Валери Симеонов е утвърден за номинант. Наградата ще му бъде присъдена „За голям принос в укрепването на икономическите и културни връзки между Украйна и Република България, за личен принос в културно-образователния процес на българската общност.  \r\nЦеремонията по награждаването ще се проведе във Всеукраинския център за българска култура в Одеса от 13.00 ч.   \r\nОбщоукраинският конкурс „Човек на годината“ е учреден през 2002 г. от Асоциацията на българите в Украйна. Престижният конкурс цели стимулиране и поощряване инициативите и действията по запазването на историческите ценности, съдействие за развитие на националния език, култура и традиции на българите в Украйна, задоволяване на културните, етнически, социално-икономически интереси, развитие на дружески и делови връзки между Украйна и България.  \r\nЗа последните 16 години почетното звание е присъдено на повече от 200 забележителни личности, предани на делото за възраждане на духовността и културата на българите.", "date": "2018.12.15", "title": "Лидерът на НФСБ Валери Симеонов номиниран за „Човек на годината – 2018“ от българите в Украйна"}
{"url": "http://www.focus-news.net/news/2018/12/15/2602017/vitseprezidentat-iliyana-yotova-shte-pochete-pametta-na-shestte-yastrebincheta.html", "text": "От 11.00 часа в Национален детски комплекс „Ястребино“ вицепрезидентът Илияна Йотова ще участва във възпоменателния събор за 75-годишнината от разстрела на шестте ястребинчета. Това съобщиха от  прессекретариата на държавния глава .", "date": "2018.12.15", "title": "Вицепрезидентът Илияна Йотова ще почете паметта на шестте ястребинчета"}
{"url": "http://www.focus-news.net/news/2018/12/15/2602018/denyat-15-dekemvri-v-balgarskata-istoriya.html", "text": "На тази дата в хода на Руско-турската освободителна война (1877-1878 г.) е освободен град Берковица.  \r\nПо време на Първата световна война Трета Българска армия начело с ген. Стефан Нерезов разбива румънските и руските войски и овладява Северна Добруджа. Създават се около 300 местни добруджански народни комитети. На 15 и 22 декември 1918 г. на събор в София, ръководен от Димитър Маринов, е основан Съюз на бесарабските българи с председател Владимир Дякович.  \r\nЧетири години по-късно се състои неуспешен атентат на ВМРО срещу Райко Даскалов пред Народното събрание. \r\n2011 г. \r\nНародното събрание на Република България приема закон за санкциониране на работник или служител при работа без трудов договор. \r\n2009 г. \r\nРадио „Фокус” започва да излъчва и в София на честота 103.60 MHz. Радио „Фокус” е българска радио-мрежа. Стартира през 2004 г. с откриването на радиостанция в Сливен. Форматът на Радио „Фокус“ е информационно-музикален. \r\nРадиоверига „Фокус“ е верига от местни радиостанции, които подготвят и излъчват изцяло регионални програми и е собственост на едноименната Информационна Агенция “Фокус”. Централният офис в София и 11-те собствени регионални студия подготвят дванадесет 24-часови информационно-музикална програми. Радиоверигата „Фокус“ притежава 25 собствени предавателни станции в градовете: София, Асеновград, Балчик, Благоевград, Ботевград, Бургас, Варна, Велико Търново, Видин, Гоце Делчев, Девин, Девня, Добринище, Добрич, Дулово, Дупница, Етрополе, Казанлък, Кюстендил, Пазарджик, Перник, Петрич, Плевен, Пловдив, Сандански, Свищов, Севлиево, Силистра, Симитли, Сливен, Смолян, Созопол, Стара Загора, Търговище, Хасково, Шумен, Белоградчик, Исперих и Тараклия (Молдова). \r\nОт 21 февруари 2011 г. Радио „Фокус“ започва излъчването по четири емисии топ новини на английски език от “Гласът на Америка”. Емисиите за България се излъчват на живо от Вашингтон, САЩ в 10.30, 14.30, 18.30 и 22.30 ч. \r\n2004 г. \r\nПрезидентът на Република България присъжда Орден „Стара планина” на Силви Вартан  „за високоблагородната благотворителна и хуманитарна дейност на Силви Вартан и нейната асоциация и по случай 60-годишния юбилей на певицата“. \r\n2003 г. \r\nПрезидентът на Република България присъжда Орден „Стара планина”- първа степен на: \r\n1. Тончи Станичич, извънреден и пълномощен посланик на Република Хърватия в Република България \r\n2. Константин Григорие, извънреден и пълномощен посланик на Република Румъния в Република България \r\n2003 г.  \r\nВ гр. Шумен са родени братята Хасан и Ибрахим Игнатови Шумен. Те са български пианисти. Носители са на десетки награди от родни и чуждестранни конкурси. Представят България на дванадесетото издание на детския песенен конкурс „Евровизия“ в Малта заедно с Крисия Тодорова, като песента им се класира на второ място.  \r\nДвамата гостуват на държавния глава на „Дондуков“ 2. Росен Плевнелиев кани Крисия и братя Игнатови да участват в концерта „Българската коледа“, който традиционно се провежда в Народния театър на Коледа. \r\n2001 г. \r\nЧетиридесет и четвъртият конгрес на БСП провежда сесия за избор на нов председател на БСП след като Георги Първанов става президент. За нов лидер е избран Сергей Станишев. \r\n1983 г. \r\nОткрит е удвоеният електрифициран жп участък София-Пловдив. \r\n1955 г. \r\nБългарското Министерство на външните работи уведомява Австрийската легация в София, че правителството на НРБ признава постоянния неутралитет, обявен от Австрия. \r\n1945 г. \r\nОткрито е ХХVІ-то Обикновено Народно събрание. За негов председател е избран Васил Коларов - член на Политбюро на ЦК на Българската работническа партия (комунисти) (БРП (к)). \r\n1944 г. \r\nБългарското историческо дружество решава да започне издаване на периодично историческо списание \"Исторически преглед\" с редактор Александър Бурмов. \r\n\"Исторически преглед\" е двумесечно научно издание. Издава се от 1945 г. До 1946 г. е орган на Българското историческо дружество. Днес се издава от Института по история при Българската академия на науките. Българското историческо дружество (БИД) е научно дружество, основано по инициатива на преподаватели от Висшето училище (днес Софийски университет \"Св. Климент Охридски\") и от средните училища през 1901 г. под името Историческо дружество. Целта му е да се популяризират историческите знания и да се разработват неизяснени проблеми от българската и общата история. Председатели на дружеството стават едни от най-известните историци по онова време - Д. Агура, В. Н. Златарски, П. Ников, Ал. Бурмов и др. Издава \"Известия на историческото дружество в София\", организира изнасянето на лекции, доклади и др. След Първата световна война (1914-1918 г.) се превръща в национална организация и се преименува в Българско историческо дружество. Започва да издава \"Българска историческа библиотека\" (1928-1933 г.), а от 1945 г. като орган на Българското историческо дружество започва да излиза списание \"Исторически преглед\". През 1951 г. прекратява временно своята дейност, която е възстановена 13 години по-късно. То се състои от 7 исторически секции, комисия по образованието и комисия по краеведските изследвания. През 1970 г. се провежда I-ви конгрес на Българското историческо дружество, а през 1972 г. в Международна научна конференция по проблемите на българската историография след Втората световна война. От същата година издава сп. \"Векове\". \r\n1941 г. \r\nВестник “Правда” отпечатва лозунга “Нека гори земята под нозете на окупаторите”. \r\n1935 г. \r\nНелегално заседание на Демократическия сговор в дома на Григор Василев се разтурва от полицията. \r\n1934 г. \r\nАрхиерейско събрание на Българската екзархия в София отхвърля предложената от Вселенската патриаршия процедура за вдигане на схизмата.  \r\nСлед провъзгласяване със султански ферман от 28 февруари 1870 г. на Българската екзархия (върховна национална организация на Българската православна църква), Вселенската патриаршия не признава този акт. Нещо повече, на 16 септември 1872 г. тя обявява Българската екзархия за схизматична, т.е. отцепила се от нея (на гръцки схизма означава отцепление). Това поведение Вселенската патриаршия поддържа чак до 22 февруари 1945 г., когато издава специален акт (наречен томос), с който я признава за автокефална, т. е. самостоятелна, независима. Същата година за нов екзарх е избран софийският митрополит Стефан I. Осем години след признаването независимостта на българската църква – през 1953 г. свиканият църковен събор прокламира издигането на Българската екзархия в Българска патриаршия. Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. Този избор обаче не е одобрен от Високата порта и на 16 февруари същата година на негово място е избран видинският митрополит Антим I. До освобождението на България от османско иго екзархията съдейства за обединяването на българските земи и ръководи просветното дело в тях. Тя води борба против западната католическа пропаганда, която се стреми да насажда своето влияние сред българския народ. След обявяването на Руско-турската освободителна война (1877-1878 г.) екзарх Антим I е свален от своя пост и заточен в Мала Азия заради неговата патриотична дейност и проявени симпатии към Русия. За нов екзарх е избран ловчанският митрополит Йосиф I. \r\nСлед Освобождението Българската екзархия съсредоточава своята дейност главно в онези български земи, които по силата на Берлинския договор (1878 г.) остават отново в пределите на Османската империя. Наред с грижите за поддържане на българските черкви тя полага усилия за разгръщане и на просветното дело сред българското население в Македония и Одринско. Противопоставя се на засилването на сръбската и гръцката пропаганда в тези области. След разгрома на България в Междусъюзническата война (1913 г.) екзарх Йосиф I премества седалището си в София. След неговата смърт през 1915 г. в продължение на три десетилетия тя се управлява от Светия синод, начело на който стои наместник-председател. \r\n1918 г. \r\nНа 15 и 22 декември по време на събор в София, ръководен от Димитър Маринов, е основан Съюз на бесарабските българи с председател Владимир Дякович. \r\n1916 г. \r\nВ периода 15 - 30 декември по време на Първата световна война Трета Българска армия начело с ген. Стефан Нерезов побеждава румънските и руските войски и овладява Северна Добруджа. Създават се около 300 местни добруджански народни комитети. \r\n1877 г. \r\nПо време на Руско-турската освободителна война (1877-1878 г.) император Александър II напуска Дунавската армия и заминава за Петербург. В същия ден е освободен град Берковица. \r\nАлександър II е руски император (1855-1881 г.) от Романовската династия. Роден е на 17 април 1818 г. Син е на император Николай I. Потушава Полското въстание (1853 г.) и отменя крепостното право в Кралство Полша (1864 г.). Подписва Парижкия мирен договор (1856 г.), с който се слага край на Кримската война. На 19 февруари 1861 г. отменя крепостното право, с което си спечелва прозвището Цар Освободител. Осъществява редица други реформи, наложени от обществено-икономическото развитие на Русия. Стреми се да разшири руското влияние над Балканите. Под натиска на широкото обществено движение в защита на българския народ след Априлското въстание (1876 г.) на 12 април 1877 г. подписва в Кишинев Манифест за обявяване на Руско-турската война (1877-1878 г.). По време на военните действия той отсяда последователно в Свищов, с. Горна Студена, Великотърновско, и в с. Пордим, Плевенско. В Плевен приема пленения Осман паша, след което се връща в Русия. В резултат на тази война България е освободена. На 1 март 1881 г. в Петербург е убит от членове на организацията \"Народна воля\". На тази дата са родени: \r\n1934 г. \r\nРодена е Райна Якимова Кабаиванска – българска оперна певица (сопран). Райна Кабаиванска завършва Оперната школа при Българска държавна консерватория (1957 г.) като ученичка на Л. Прокопова и Ил. Йосифов. Пее в Софийската народна опера от 1958 г. Същата година започва да учи в музикалния лицей “Вийоти” във Верчели, Италия. Дебютира през 1959 г. в ролята на Жоржета (“Мантията” от Джакомо Пучини). През 1961-1963 г. е редовна артистка в миланската “Ла Скала” (от 1963 г. - договорна). Гастролира в най-големите оперни театри в света, партнира на М. дел Монако, Т. Гоби, К. Бергонци, Н. Гяуров, Р. Гор и др. световноизвестни имена. От 1961 г. е член на Националния академичен театър за опера и балет. От 1986 г. организира фестивал в Болоня. По-известните й роли са: Тоска (“Тоска” от Дж. Пучини), Неда (“Палячо” от Р. Леонкавало), Елизабет (“Дон Карлос” от Дж. Верди), Дездемона (“Отело” от Дж. Верди), Лиза (“Дама пика” от П. И. Чайковски), Маргарита (“Мефистофел” от А. Бойто), Турандот (“Турандот” от Ф. Бузони), Анезе (“Беатриче ди Тенда” от В. Белини) и др. През 1991 г. е учреден фонд “Райна Кабаиванска” (с председател Блага Димитрова) за издирване и поощряване на творческата дейност на български деца сираци. През 1995 г. получава орден “Стара планина” I и степен “Доктор хонорис кауза” на Нов български университет (2001 г.). \r\n1916 г. \r\nУмира Константин П. Сапунов - български драматичен артист. Роден е през 1844 г. в Трявна Един от първите, постъпили в Румелийския театър в Пловдив (1882-1885 г.). По-късно (1889 г.) ръководи театър “Основа” в София (след Антон Попов). Един от създателите на Народен театър. Негово поприще е комедията и преди всичко Молиер: “Скъперникът”, “Мнимият болен”, “Тартюф” и др. \r\n1896 г. \r\nРоден е Христо Томов Вакарелски - български етнограф и фолклорист. Завършва славянска филология в СУ (1919-1923 г.). Специализира в Полша славянска и обща етнография. Посещава с научна цел Унгария (1931 г.) и Финландия (1937 г.). Завежда секция \"Материална култура\" в Народно етнографски музей в София (дн. Етнографски институт и музей към БАН). Почетен член на етнографски дружества в Полша, Унгария, Австрия, на Международно дружество за етнология и фолклор (SJEF). Изследва българската материална, духовна и обществена култура, народното изкуство и фолклора. Много от трудовете му са обнародвани на чужди езици. Носител е на Хердерова награда (1965 г.). Умира на 25 ноември 1979 г. в София. \r\n1886 г. \r\nРоден е Александър Димитров Станишев - български лекар хирург, държавник. Завършва Солунската българска мъжка гимназия (1904 г.). Следва естествена история в СУ (1904-1905 г.) и медицина в Мюнхен (1905-1910 г.). Асистент (1910-1912 г.) в Университетската хирургическа клиника в Мюнхен и в болниците в Лозана, Берн, Линдау. През Балканската война (1912-1913 г.) и през I-вата световна война (1914-1918 г.) е хирург във военни болници. Специализира в Хайделберг и Мюнхен. Редовен професор (1927-1944 г.) - ръководител Катедра по клинична хирургия в Медицинския факултет на СУ; основател и пръв директор на Хирургическата клиника. Декан на факултета (1930-1931 г.), ректор на СУ (1938-1939 г.), представител на Българското хирургическо дружество (1936-1944 г.), редактор член и подпредседател (1938 г.) на Международната хирургическа академия в Женева. Допълнителен и почетен член на множество АН и научни организации, почетен член на Хамбургския университет (1939 г.), почетен директор на Берлинския университет (1940 г.). Тясно свързан с десницата в македонското освободително движение. Привърженик на политическото и културно сближение на България с Германия. Автор на повече от 50 научни публикации в български и чужди списания. Министър на вътрешните работи (1 юни - 1 септември 1944 г.). Осъден на смърт от т. нар. Народен съд. Умира на 1 февруари 1945 г. в София. \r\n1885 г. \r\nРоден е Иван Йосифов Буреш - български зоолог, академик (1929 г., доп. чл. от 1926 г.). Член на 13 чуждестранни научни дружества и институти. Дипломира се в СУ (1909 г.) и специализира в Мюнхенския университет (1909-1911 г.), където става доктор на природните науки (1911 г.). Автор на повече от 200 научни труда. Умира на 8 август 1980 г. в София. \r\n1880 г. \r\nРоден е Данаил Василев Крапчев - български интелектуалец и журналист. Учи в Битоля и Солун, завършва право в СУ (1906 г.). Сътрудничи на сп. “Македоно-одрински преглед” и на други периодични издания. През 1907-1908 г. е редактор на в-к “Илинден”. По време на Младотурската революция (1908-1910 г.) живее в Солун и издава в-к “Отечество” - орган на Съюза на българските конституционни клубове в Македония. След неговото спиране от турските власти издава в-к “Родина”. По време на I-вата световна война (1915-1918 г.) е редактор на в-к “Пряпорец” - орган на Демократическата партия. През 1918 г. основава в-к “Зора” (директор до 1944 г.). Убит е в Горна Джумая през септември 1944 г. Посмъртно е осъден на смърт от т. нар. Народен съд. Умира 18 септември 1944 г. в Горна Джумая, дн. Благоевград. На тази дата умират: \r\n1892 г. \r\nУмира Никола Стоянов Михайловски – български публицист, писател и обществен деец. Роден е през 1818 г. в гр. Елена. Брат е на Иларион Макариополски. Завършва философия в Москва. Основател е на Търновската правописна школа, чиито възгледи теоретично развива в своите граматики. Създава “Даскалоливницата” в гр. Елена. Прави популярни преводи, предимно от френски език, някои от тях са: “Приключенията на Телемаха” от Фенелон (Цариград, 1873 г.), “Последните дни на Помпей” от Булвер (Цариград, 1870 г.), “Тайните на инквизицията” от Фереал (Цариград, 1875 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.15", "title": "Денят 15 декември в българската история"}
{"url": "http://www.focus-news.net/news/2018/12/15/2602021/veliko-tarnovo-vavezhda-se-vremenna-organizatsiya-na-dvizhenieto-v-grada.html", "text": "Въвежда се временна организация на движението на МПС във Велико Търново. Това съобщиха от  Община Велико Търново . Във връзка с излъчване на Аудио-визуалният спектакъл \"Царевград Търнов - звук и светлина\" за времето от 17.45 до 18.30 часа ще бъде затворен за движение на МПС \"Площад Цар Асен 1\", както и прилежащите улици.", "date": "2018.12.15", "title": "Велико Търново: Въвежда се временна организация на движението в града"}
{"url": "http://www.focus-news.net/news/2018/12/15/2602022/denyat-15-dekemvri-v-svetovnata-istoriya.html", "text": "На тази дата през 1805 г. в двореца Шонбрун във Виена между Франция и Прусия се подписва Шонбрунският мирен договор. От страна на Франция се подписва от ген. М. Дюрок, а от страна на Прусия - от министър Х. Хаудриц. Подписването на Шонбрунския мирен договор означава фактическо отказване на Прусия от положенията на Потсдамската съюзна конвенция между Прусия и Русия (1805 г.). В съответствие с договора Прусия се задължава да отстъпи на Франция част от своите територии - Нюшател, Ансбах, Клеве и др.; в замяна на това тя получава отнетия от Франция Хановер, дотогава принадлежащ на Англия.  \r\nПрез 1811 г. мощно земетресение напълно унищожава град Ню Мадрид, Мисури, САЩ. \r\n2017 г.  \r\nЗеметресение с магнитуд 6,5 разтърсва индонезийската столица Джакарта и други градове на най-гъстонаселения остров Ява, причинявайки големи щети.  \r\n2017 г. \r\nБившият руски министър на икономиката Алексей Улюкаев е осъден на 8 г. затвор и глоба от 130 милиона рубли. Признат е за виновен за взимане на подкуп в размер на 2 милиона долара. \r\n2017 г. \r\nКонституционният съд на Франция отхвърля законопроект, който предвижда наказание за посещаващите интернет сайтове на терористи, цитирайки \"неприкосновеността на свободата на комуникация и изразяване\" като причина. \r\n2017 г. \r\nДържавните и правителствени ръководители от ЕС одобряват началото на нова фаза от преговорите за Брекзит, включваща определяне на преходен период и бъдещите търговски отношения между Лондон и Брюксел. \r\n2016 г. \r\nДилан Рууф е признат за виновен за клането в Чарлстън, което взема 9 жертви. \r\n2015 г. \r\nВ Лос Анжелис се състои световната премиера на седмата част на филмовата сага „Междузвездни войни“ със заглавие „Силата се пробужда“. \r\n2014 г. \r\nОколо 10.00 часа сутринта в кафене „Линд“ в центъра на Сидни въоръжен мъж взима 30 души за заложници. Пет са успели да избягат. Терористът поискал да му се достави знаме на „Ислямска държава“.(България утре) Похитителят е иранецът Ман Харон Монис освободен под гаранция след обвинение за убийство. Иранецът се е самопровъзгласил за шейх и проповедник от „Ислямска държава“. \r\n2014 г.  \r\nРублата преминава историческа граница от 60 рубли за долар. Русия разполага с валутен резерв от 454,2 млрд. долара в началото на ноември. \r\n2013 г. \r\nВ Туркменистан се провеждат парламентарни избори. \r\n2012 г. \r\nВ Египет се провежда референдум за нова конституция. \r\n2011 г. \r\nПарламентарният лидер и председател на Китайската народна република Ху Дзинтао заявява, че Китай влиза във война, ако САЩ нападне Иран. \r\n2011 г. \r\nОт алкохол в Индия се натравят 101 човека. \r\n2011 г. \r\nБившият президент на Франция Жак Ширак е признат от съда за виновен по дело за създаване на фиктивни работни места в качеството му на кмет на Париж през 1980-90 г. \r\n2011 г. \r\nОфициално приключва 9-годишната военна операция на САЩ в Ирак. \r\n2003 г. \r\nПоставен е световен рекорд по продължително свирене на пиано. Немска пианистка свири без почивка в продължение на 52 часа и 59 минути. \r\n2002 г. \r\nВ САЩ е създадено електронно правителство. \r\n2001 г. \r\nНа срещата на върха на Европейския съюз в двореца Лаакен край Брюксел, проведена в периода 14 - 15 декември, е определено, че през 2004 г. могат да бъдат приети 10 кандидатки за членство от общо 12 според степента на готовността им. Десетте са изброени поименно и България и Румъния не са сред тях. \r\n1999 г. \r\nВ Япония е произведен най-тежкият в историята къс злато – с тегло 200 кг. \r\n1996 г. \r\nНа търг в Лос Анджелис е продаден оригиналът на филма “Отнесени от вихъра”. Цената е 244 500 долара. \r\n1995 г. \r\nВъншните министри на държавите от Европейския съюз обявяват Валутен съюз и срок за въвеждане на Еврото като единна официална валута на 15-те страни членки на Европейския съюз от 1 януари 2002 г. Юридическа основа на новата валута са член 102А-109М от договора за Европейската общност към договора от Маастрихт. Еврото е въведено на 1 януари 2002 г. като законно платежно средство за 303 000 000 европейци. Заменя австрийския шилинг, белгийския франк, германската марка, италианската лирета, испанската песета, финландската марка, френския франк, ирландската лира, холандския гулден, люксембургския франк, португалското ескудо и гръцката драхма. Налице е най-голямата парична реформа в света. Монетите се наричат \"евроцент\"; художественото оформление на банкнотите е по проект на австрийския художник Роберт Калина. \r\n1995 г. \r\nЮгоизточна Азия е обявена за зона, свободна от ядрено оръжие. \r\n1993 г. \r\nСъстои се премиерата на филма на Стивън Спилбърг “Списъкът на Шиндлер”. \r\n1993 г. \r\nЗа министър-председател на Лихтенщайн е избран Марио Фрик. \r\n1988 г. \r\nВърховният съд на Канада отменя закон, според който в Квебек са разрешени само пътните знаци на френски език. \r\n1973 г. \r\nВ Ню Йорк е поставена най-дългата опера – “Животът и времето на Иосиф Сталин” на композитора Робърт Уилсън. Продължителността й е 13 часа и 25 минути. \r\n1970 г. \r\nЗа първи път космически апарат се приземява на друга планета. Това е съветският апарат “Венера 7”, който каца на едноименната планета. \r\n“Венера 7” е автоматичен космически апарат, изстрелян от СССР на 17 август 1970 г. с цел изследване на Венера. Общата маса на апарата е 1180 кг. Спускаемият модул с тегло 495 кг навлиза в атмосферата на Венера на 15 декември 1970 г. и предава данни в продължение на 35 минути преди да достигне до повърхността. Спускането е забавено с помощта на парашут, като апаратът каца на място от повърхността с коодинати 5° южна ш. и 351° изт. д., като апаратът продължава да предава слаб сигнал в продължение на 23 минути, като най-вероятно поради неравния релеф главната антена не е насочена към Земята. \r\n1967 г. \r\nСрутва се Сребърният мост на река Охайо. Вследствие загиват 46 души. \r\nМостът съединявал Галиполис, Охайо и Пойнт Плезънт . Срутването е ускорено също така от корозията на връзките. Като резултат се създава национална инспекционна комисия, която да провери сигурността на други мостове. \r\n1964 г. \r\nВ Канада е приет държавният флаг с листо на клен. \r\nКанада е държава в Северна Америка, на североизток от САЩ. На изток граничи с Атлантическия океан, на запад - с Тихия океан, а на север - със Северен ледовит океан и неговите морета. Площ - 9 976 000 кв. км. Население - 29 520 000 жители (1996 г.), англо- и франкоканадци, индианци, ескимоси и др.; 45% католици. Официални езици - английски, френски. Столица - Отава. Парична единица - канадски долар. Федерация, съставена от 10 провинции и 2 територии. \r\n1961 г. \r\nВ Ерусалим е осъден на смърт Адолф Айхман, нацистки полковник от СС по време на Втората световна война, признат за виновен за депортиране на евреи в концентрационните лагери. \r\nКарл Адолф Айхман е роден на 19 март 1906 г. в Солинген, близо до Кьолн, Германия, в обикновено протестантско семейство. Той е най-малкото от петте деца. Айхман прекарва младостта си в Линц, където родителите му Адолф Карл Айхман (счетоводител, а по-късно собственик на фирмата \"Unterberger Bergbaugesellschaft\") и Мария Шиферлиг се преместват, когато синът им е на 8 години. В този австрийски град е живял и Хитлер. През декември 1961 г. е осъден на смърт в Йерусалим и е екзекутиран на 31 май 1962 г. \r\n1948 г. \r\nВ действие е пуснат първият френски ядрен реактор. \r\n1944 г. \r\nПо време на полет от Англия до Франция безследно изчезва американският диригент Глен Милър. \r\nГлен Милър (1904-1944 г.) е американски джазмузикант (тромбон). Ръководи оркестър, с който участва във филма “Серенада в слънчевата долина” (1941 г.). \r\n1941 г. \r\nВ Париж е осъден от фашистите лидерът на френските комунисти – Габриел Пери. \r\n1940 г. \r\nХитлеристите устройват тържествена церемония по случай връщането в Париж на останките на френския император Наполеон II. \r\n1939 г. \r\nВ Атланта се провежда премиерата на \"Отнесени от вихъра\", като филмът е представен лично от продуцента Дейвид Селзник. \r\n\"Отнесени от вихъра\" е любовна история по време на Гражданската война. Авторката Маргарет Мичъл (1900-1949 г.) написва книгата през 1936 г. \r\n 1939 г. \r\nВ САЩ е произведена първата партида найлон. \r\nНайлон е търговското наименование на клас синтетични полиамидни влакна и пластмаси. Найлоните са термопластични материали с висока температура на топене, с голяма якост и ниска степен на износване. Използват се за изтегляне на нишки, изолации, опаковки и др. \r\n1919 г. \r\nВърховният съд на САЩ узаконява въвеждането на “сухия режим” в страната. \r\n1917 г. \r\nВ Севастопол от матроси е разстрелян висшият команден състав на Черноморския флот. \r\n1917 г. \r\nСключва се примирие между Централните сили и Съветска Русия в Брест-Литовск. Впоследствие на 3 март 1918 г. в Брест-Литовск между Съветска Русия, от една страна и Германия, Австро-Унгария, България и Турция, от друга се сключва Брест-Литовският мирен договор, който е сепаративен договор. Той осигурява излизането на Русия от I-вата световна война, която губи части от Белорусия и Украйна и се задължава да плати 6 млрд. марки контрибуция. Брест-Литовският мирен договор има 5 приложения, между които един икономически договор между България и Русия. Анулиран е от съветското правителство на 13 ноември 1918 г. \r\n1890 г. \r\nПри опит да се освободи от плен е убит вождът на индианците сиукси - Седящият Бик. \r\nСитинг Бул (Седящият бик) е северноамерикански индиански вожд и жрец от племето сиухункпапа, а по-късно вожд на сиуксите. Роден е през 1831 г. Отказът му да отведе племето в резерват води до стълкновения с американската армия. Предвожда индианските отряди в битката при Литъл Биг Хорн (1876 г.), в която са избити всички войници от 7-ми кавалерийски полк на генерал Дж. А. Кастър (наричан от индианците Дългата коса). От 1883 г. живее в резерват в Северна Дакота, където е убит. \r\n1874 г. \r\nЗа първи път управляващ монарх посещава САЩ. Това е кралят на Хавайските острови – Дейвид Калакуа. \r\n1811 г. \r\nЗеметресение напълно унищожава град Ню Мадрид в САЩ. \r\nТова е най-силното земетресение до момента в САЩ. Предполага се, че магнитутът на земетресението е от 8-ма степен по все още несъществуващата скала на Рихтер. Обширни територии потъват и на тяхно място се образуват езера. В резултат река Мисисипи променя коритото си. \r\n1805 г. \r\nВ двореца Шонбрун във Виена между Франция и Прусия се подписва Шонбрунският мирен договор. От страна на Франция се подписва от ген. М. Дюрок, а от страна на Прусия - от министър Х. Хаудриц. Подписването на Шонбрунския мирен договор означава фактическо отказване на Прусия от положенията на Потсдамската съюзна конвенция между Прусия и Русия (1805 г.). В съответствие с договора Прусия се задължава да отстъпи на Франция част от своите територии - Нюшател, Ансбах, Клеве и др.; в замяна на това тя получава отнетия от Франция Хановер, дотогава принадлежащ на Англия. Предвижда се това да влоши пруско-английските отношения. Шонбрунският мирен договор не е ратифициран от Прусия, но основните негови положения влизат в заменилия го Парижки договор между Прусия и Франция, подписан на 15 февруари 1806 г. \r\n1794 г. \r\nВъв Франция е ликвидиран Революционният Трибунал. \r\n1792 г. \r\nВъв Филаделфия за първи път в САЩ са издадени полици за застраховка живот. \r\n1771 г. \r\nЗа борбата с чумата в Москва княз Орлов е награден с медал. В Царско село в негова чест е издигната триумфална колона, която стои там и до днес. \r\nГригорий Григориевич Орлов е руски военачалник и държавник, граф (1762 г.). Брат е на А. Г. Орлов. Завършва сухопътното дворянско военно училище. Участва в Седемгодишната война (1756-1763). Служи в Петербург като артилерийски офицер. Фаворит на Екатерина Алексеевна (бъдещата имп. Екатерина II) и от връзката им се ражда син - Алексей, родоначалник на дворянската фамилия графове Бобрински. Активно участва в преврата (1762), който поставя Екатерина II на престола. След преврата е камерхер на двора (висше дворцово звание). Известно време (1763-1775 г.) е ген.-фелдцехмайстер (нач. на артилерията) на рус. армия. Ръководи потушаването на \"чумния бунт\" в Москва (1771 г.). Оглавява рус. делегация при преговорите с Турция във Фокшани (1772 г.). Постепенно загубва влиянието си в двора и излиза в оставка (1775 г.). \r\n1632 г. \r\nРуските войски достигат Смоленск, който е превзет от поляците. \r\n1593 г. \r\nВ Холандия е патентована вятърната мелница с коленчат вал. На тази дата са родени: \r\n1949 г. \r\nРоден е Дон Джонсън – американски актьор и певец. Роден е във Флат Крийк, Мисури. Актьорската си кариера започва, когато спечелва пълна стипендия в университета в Канзас, където учи в продължение на 2 години. Той е добре познат на телевизионните зрители с ролята си на Сони Крокет в сериала \"Маями Вайс\". Дон Джонсън е режисьор на шест от епизодите на сериала. Участва във филмите \"Елвис и кралицата на красотата\", \"Дългото горещо лято\" с Ава Гарднър и Джейсън Робърдс, \"Момчето и неговото куче\", \"Харлей Дейвидсън и Малборо Ман\", където си партнира с Мики Рурк, \"Тенекиената купа\", където партнира на Кевин Костнър, Рене Русо и Чийч Марин. \r\n1922 г. \r\nРоден е Алън Фрид – американски диджей, измислил думата “рокендрол”. \r\n1916 г. \r\nРоден е Морис Уилкинс - английски биофизик, член на Лондонското Кралско дружество (1959 г.). Завършва Кеймбриджкия университет (д-р по философия, 1940 г.). От 1945 г. преподава в Сент Андрюс, от 1946 г. работи в Кингс колидж (Лондон), където е ръководител на отдела за молекулярна биология (от 1970 г. е професор по биофизика). Изучава методите за рентгеноструктурен анализ на строежа на дезоксирибонуклеиновата киселина (ДНК), потвърждава хипотезата за структурата на нейната молекула (“двойна спирала”), разработва теорията за фото- и термолуминисценцията. Работи също в областта на биофизиката на нервната система. Лауреат на Нобелова награда за медицина и биология за 1962 г. (съвм. с Ф. Крик и Дж. Уотсън). \r\n1903 г. \r\nРоден е Ясухиро Одзу - японски режисьор, един от основателите на традиционната японска школа. Първият филмов творец, член на Японската академия на изкуствата. Първите му филми са под влияние на Ч. Чаплин и Б. Кийтън. Творчеството му гравитира към горчиво-мелодраматичните комедии. В по-късните си филми се обръща към всекидневието на обикновения японец. Композицията на филмите му е статична и изискана. Филмография: \"Мечът на покаянието\" (1927 г.), \"Тиквичка\" (1928 г.), \"Завърших университета, но …\" (1929 г.), \"Госпожицата\" (1930 г.), \"Отмъстителният дух на Ерос\" (1930 г.), \"Токийски хор\" (1931 г.), \"Родих се, но …\" (1932 г.), \"Каприз\" (1933 г.), \"Разказ за плаващата трева\" (1934 г.), \"Единственият син\" (1936 г.), \"Братята и сестрите от семейство Тода\" (1941 г.), \"Имало един баща\" (1942 г.), \"Късна пролет\" (1949 г.), \"Ранно лято\" (1951 г.), \"Токийска история\" (1953 г.), \"Ранна пролет\" (1956 г.), \"Цветята на равноденствието\" (1958 г.), \"Добро утро\" (1959 г.), \"Плаваща трева\" (1959 г.), \"Сиромашко лято\" (1960 г.), \"Вкус на лято\" (1962 г.). Умира на 15 декември 1963 г. \r\n1877 г. \r\nРоден е Николай Севастиянович Державин - руски филолог, академик на АН на СССР (1931 г.). Ректор на Ленинградския университет (1922-1925 г.); завежда катедра Славянски филологии към университета (1925-1953 г.). През 1931-1934 г. е директор на Института по славянознание към АН на СССР (Ленинград), през 1947-1953 г. ръководи ленинградския отдел на Института по славянознание. Член-кореспондент на БАН от 1930 г.; почетен член (от 1945 г.). Автор на трудове по етнология на славяните, история на руската литература и преподаване на руска литература. Основните му трудове са върху културата на българския народ: \"Българските колонии в Русия\" (т. 1-2, 1914-1915 г.), \"История на България\" (т. 1-4, 1945-1948 г.), \"Христо Ботев - поет революционер\" (1948 г.), \"Иван Вазов. Живот и творчество\" (1948 г.). Умира на 26 февруари 1953 г. в Ленинград, днешен Санкт Петербург. \r\n1863 г. \r\nРоден е Артър Литъл – американски изобретател на изкуствената коприна. \r\n1861 г. \r\nРоден е Пер Евинд Свинхувуд - финландски държавен и политически деец, президент на Финландия (1918 г.; 1931-1937 г.). Получава юридическо образование. През 1907-1914 г. е депутат и председател на парламента. Принадлежи към дясното крило на младофините. Обявява се срещу политиката на царизма и е заточен в Сибир (1914 г.). От ноември 1917 г. до май 1918 г. е първи министър-председател на Финландия. В началото на Финландската революция (1918 г.) избягва в гр. Васа, където започва да организира контрареволюционните сили. От 1930 до 1931 г. е министър-председател на Финландия. Умира на 29 февруари 1944 г. в Лумяки. \r\n1860 г. \r\nРоден е Нилс Финзен – датски физиотерапевт, основоположник на светотерапията, Нобелов лауреат. \r\n1852 г. \r\nРоден е Антоан Анри Бекерел – френски физик, член на Френската академия на науките (1889 г.), лауреат на Нобелова награда за физика за 1903 г. Професор е в Парижкия национален естественоисторически музей (от 1892 г.) и Политехническото училище (от 1895 г.). Научните му изследвания и трудове са в областта на оптиката, електричеството, магнетизма, фотохимията, електрохимията и метеорологията. Изучавайки действието на различни луминесцентни вещества върху фотоплака, той открива радиоактивното излъчване на солите на урана (1896 г.). По-късните опити за изследване на това излъчване, проведени от Мария Склодовска-Кюри и П. Кюри, водят до откриването на радиоактивността. Единицата за радиоактивност от системата SI (СИ) бекерел (Bq) носи неговото име, въпреки широкото разпространение на извънсистемната единица кюри (Ci) (1Ci = 3,7.1010 Bq). Антоан Анри Бекерел умира на 25 август 1908 г. в Кроасик, Франция. \r\n1832 г. \r\nРоден е Александър Гюстав Айфел – френски строителен инженер, за първи път използва в строителната практика метални конструкции, строи много мостове, виадукти и други съоръжения. Създава виадукта в Гарабит (1882-1884 г.), конструкцията на статуята на Свободата в Ню Йорк (1886 г.), Айфеловата кула в Париж и много други съоръжения. Умира на 28 декември 1923 г. в Париж. \r\n37 г. \r\nРоден е Нерон – римски император в периода 54-68 г. \r\nКлавдий Цезар Нерон (Claudius Caesar Nero) (37-68 г.) е римски император (от 54 г.) от Юлиево-Клавдиевата династия. Син е на Гней Домиций Агенобарб и на Агрипина. Осиновен от Клавдий, който го прави свой наследник и поверява възпитанието му на философа Сенека и вожда на преторианците Бур. Става император след смъртта на Клавдий, за чиято дъщеря се оженва през 53 г. До 62 г. управлява с помощта на сената. За да се освободи от твърдото влияние на майка си и съперничеството на законния син на Клавдий - Британик, убива и двамата. Започва терор, репресии и конфискуване на имуществото на противниците си. Срещу него се надигат сенатът (заговорът на Пизон, 64 сл. Хр.) и гражданите на Рим. Освен близки негови роднини, сред жертвите на терора са и много известни римски граждани (Сенека, Лукан, Петроний и др.). Обвинява християните в подпалването на Рим (64 г.) и ги подлага на гонения. Избухват въстания в Галия и Испания; част от римските провинции признават за император управителя на Испания - Галба (68 г.). Изоставен от Сената и преторианците, Нерон избягва от Рим и се самоубива. На тази дата умират: \r\n1943 г. \r\nУмира Павел Александрович Флоренски - руски философ-идеалист, учен с енциклопедични интереси: математик, физик, изкуствовед, филолог, историк и инженер. Роден е на 9 януари 1882 г. в Евлах, Азърбайджан. Произхожда от семейсктвото на инженер. След завършването на Физико-математическия факултет на Московския университет постъпва в московската Духовна академия. Защитава магистърска дисертация “За духовната истина” и става свещеник (1911 г.). Редактира сп. “Богословски вестник” и води курс по история на философията в Духовната академия (1912-1917 г.). Чете курс по теория на перспективата във Висшето художествено-техническо училище (ВХУТЕМАС) (1920-1927 г.). След 1919 г. се насочва към физиката и техниката; прави редица открития и изобретения с голямо икономическо значение. Привлечен в научните изследвания по плана за електрификация на Русия ГОЕЛРО (1920 г.). Издава фундаменталния труд “Диелектрици и използването им” (1924 г.). От 1927 г. е редактор на “Техническа енциклопедия” и автор на много статии. През 1933 г. е затворен от болшевиките в концлагер. Флоренски развива идеята за “всеединството” на живота и мисълта и е противник на рационалистичното и механично разбиране на света. Основна идея във философската му система е антиномичността на разума: съставен е от 2 борещи се начала - крайно и безкрайно, т. е. дискурсия и интуиция (съзерцание). Главното му произведение е “Стълб и утвърждаване на истината. Опит за православно оправдаване на бога” (1914 г.). В него прави опит да създаде “конкретна метафизика”, събрала целия световен опит. Това обяснява енциклопедичността на интересите му и на неговите изследвания, открития, творчески успехи в различни области на човешкото знание. Друго негово съчинение е “При изворите на мисълта. Черти на конкретната метафизика” (1922 г.), в което излага своето неоплатоническо разбиране за космологията. Изказва хипотезата за “двустранността” на физическото пространство и изпреварва много от идеите на кибернетиката. Разглежда космоса като арена за борба на 2 принципа - ентропия, всеобщо изравняване (хаос), и ектропия (логос). Вижда особените организиращи способности на логоса в културата, която се определя като органически свързана система от средства за осъществяване и разкриване на някаква безусловна ценност, която е предмет на вярата (религиозните убеждения на субекта). Умира в концлагер. \r\n1938 г. \r\nУмира Валерий Павлович Чкалов - руски летец, командир на бригада, герой на СССР (1936 г.). Роден е на 2 февруари 1904 г. в с. Васильово, дн. Чкаловск, Нижниновгородска област. Работи в авиационната база в Нижни Новгород (след 1932 г. - Горки). Учи в Егоровското и Борисоглебското авиационно училище, в Московското училище за висш пилотаж и Серпуховското висше авиационно училище. Служи в Краснознаменната изтребителна ескадрила (от 1924 г.). Летец изпитател към Научноизследователския институт на ВВС (от 1930 г.), където провежда изпитанията на повече от 70 типа самолети, разработва и внедрява нови типове фигури във висшия пилотаж. От 20 до 22 юли 1936 г. заедно с Г. Ф. Байдуков и А. В. Беляков осъществява непрекъснат полет от Москва до Петропавлоск на Камчатка и след това до о-в Хут (9 374 км за 56 ч и 20 мин). От 18 до 20 юни 1937 г. със същия екипаж лети от Москва до Ванкувър през Северния полюс (8 504 км за 63 ч и 16 мин). Загива при изпитанията на нов изтребител. Прахът му е погребан в Кремълската стена на Червения площад. \r\n1929 г. \r\nУмира Даниил Кирилович Заболотни - украински микробиолог и епидемиолог, един от основоположниците на научната епидемиология в СССР, академик (1922 г.) и президент (1928-1929 г.) на Украинската АН, академик на АН на СССР (1929 г.). Роден е на 28 декември 1866 г. в Чеботарка, дн. Заболотное, Крижопилски район, Виницка област. Завършва Физико-математическия факултет на Новорусийския университет в Одеса (1891 г.). През 1894 г. завършва Медицинския факултет на Киевския университет. Доказва (1893 г., заедно с И. Г. Савченко), че вкарването на холерна ваксина през устата предпазва от холерно заболяване. Участва в експедиции за изучаване на чумата в Индия, Арабия, Монголия и др.; един от организаторите на първите противочумни лаборатории. Създава учението за природните огнища на чумата (1922 г.). През 1898 г. организира в Петербургския женски медицински институт първата в Русия катедра по бактериология, а през 1920 г. в Одеса - първата в света катедра по епидемиология. Основател и пръв ректор (от 1921 г.) на Одеския медицински институт. Организира (1928 г.) в Киев Украинския институт по епидемиология и микробиология при АН на Украйна (дн. носи неговото име). Един от основателите на Международно дружество на микробиолозите. Депутат в Петроградския и Киевския съвети, член на ЦИК на СССР и Всеукраинския ЦИК. Автор на множество научни трудове за чумата, холерата, маларията, сифилиса, дифтерията, петнистия тиф и други заболявания. \r\n1899 г. \r\nУмира Нюма Дро - швейцарски държавник. Роден е на 27 януари 1844 г. в Ла Шо де Фон. През 1881 г. и 1887 г. е президент на Швейцарската конфедерация. Известен с участието си в дипломатическия конфликт на Швейцария с Германия (1899 г.). Защитава идеята за засилване на централната власт в Швейцарската конфедерация. Въвежда в обращение термина \"етатизъм\" за характеристика на \"социализма\"; разглежда го като тържество на централизма и държавността над свободата и индивидуалността. \r\n1853 г. \r\nУмира Георг Фридрих Гротефенд – германски филолог, първият учен, който започва да разчита древноперсийските клинописи. Роден е на 9 юни 1775 г. За основа на дешифровката използва два надписа от времето на Ахеменидите. Изхождайки от повторяемостта в надписите на думата \"цар\", разчетена от него, и опирайки се на верига от логически разсъждения, Гротефенд прочита (1802 г.) началото на първия надпис като \"Дарий, цар велики, цар над царете, син на Хистасп, Ахеменид\", а началото на втория надпис като \"Ксеркс, цар велики, цар над царете, син на цар Дарий, Ахеменид\". \r\n1574 г. \r\nУмира Селим ІІ наричан по прякор Пияница - турски султан от 7 септември 1566 г. Роден е през 1524 г. Син е на султан Сюлейман I. Завоюва Кипър, Аден и Тунис. Умира вследствие на системна злоупотреба с вино. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.15", "title": "Денят 15 декември в световната история"}
{"url": "http://www.focus-news.net/news/2018/12/15/2602023/sofiya-vavezhda-se-vremenna-organizatsiya-na-dvizhenieto-za-sabitie-na-posolstvoto-na-republika-polsha.html", "text": "Въвежда се временна организация на движението за събитие на посолството на Република Полша. Това съобщиха от  Столична община . От 08.00 до 14.00 часа се забранява престоят и паркирането на пътни превозни средства, с изключение на автомобилите на гостите поканени на приема на:  \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.  \r\nОт 12.00 до 14.00 часа на 15 декември се забранява влизането на пътни превозни средства в двете посоки, с изключение на автомобилите на гостите поканени на приема само при необходимост и по преценка на отдел „Пътна полиция” при СДВР по:   \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.", "date": "2018.12.15", "title": "София: Въвежда се временна организация на движението за събитие на посолството на Република Полша"}
{"url": "http://www.focus-news.net/news/2018/12/15/2602024/sas-zaupokoyni-bogosluzheniya-vrachanskata-sveta-mitropoliya-shte-otbelezhi-2-godini-ot-konchinata-na-mitropolit-kalinik.html", "text": "На 26 декември се навършват 2 г. от блажената кончина на приснопаметния Врачански митрополит Калиник. По този повод днес Врачанската света митрополия ще отбележи със заупокойни богослужения тази годишнина. В митрополитския храм „Св. Николай Мирликийски” в 09.00 часа ще започне Заупокойна света Литургия, предаде репортер на  Агенция „Фокус“ .  \r\nВеднага след нея, от 10.30 часа, в храма ще бъде отслужена панихида за Врачанския владика Калиник на неговия гроб. Панихидата ще бъде оглавена от Негово високопреосвещенство Врачанския митрополит Григорий, в съслужение с духовници от града и епархията.  \r\nНикола ПЕТКОВ", "date": "2018.12.15", "title": "Със заупокойни богослужения Врачанската света митрополия ще отбележи 2 години от кончината на митрополит Калиник"}
{"url": "http://www.focus-news.net/news/2018/12/15/2602025/sofiya-vavezhda-se-vremenna-organizatsiya-na-dvizhenieto-za-kontsert-v-zala-balgariya.html", "text": "Въвежда се временна организация на движението за концерт в зала „България”. Това съобщиха от  Столична община . От 08.00 до 19.30 часа се забранява престоят и паркирането на пътни превозни средства, с изключение на автомобилите обслужващи мероприятието на ул. „Аксаков“ между ул. „Дякон Игнатий“ и ул. „Г. Бенковски“ .", "date": "2018.12.15", "title": "София: Въвежда се временна организация на движението за концерт в зала „България”"}
{"url": "http://www.focus-news.net/news/2018/12/15/2602029/blagoevgrad-detski-koleden-panair-shte-se-provede-za-poredna-godina-v-grada.html", "text": "Детски коледен панаир ще се проведе за поредна година в Благоевград. Това съобщиха от пресцентъра на  Община Благоевград . Инициативата ще се състои в рамките на два дни - 15 и 16 декември, в сградата на бившия Младежки дом. Коледните ателиета са организирани от фондация „Easy art” с председател Станка Желева, с подкрепата на Община Благоевград. \r\nИ тази година, традиционно, са предвидени най-различни коледни работилници. Децата ще могат да се включат в изработване на коледна украса, коледни картички, преспапие, приготвяне на коледни меденки, коледни магнитчета, изработване на свещи, коледни играчки и направа на снежни човеци. \r\nКоледният панаир, организиран от „Easy art”, е сред любимите инициативи на децата на Благоевград. Входът е свободен.", "date": "2018.12.15", "title": "Благоевград: Детски коледен панаир ще се проведе за поредна година в града"}
{"url": "http://www.focus-news.net/news/2018/12/15/2602028/smolyan-obshtinata-organizira-koledno-sastezanie-po-pluvane-za-detsa.html", "text": "Община Смолян организира коледно състезание по плуване, което ще се проведе в Плувния басейн от 11.00. Това съобщиха от пресцентъра на  Общината . Могат да участват всички деца на възраст от 7 до 11 години. Дисциплините, в които ще се състезават плувците, са кроул, гръб, бътерфлай и бруст.  \r\nВ организацията на състезанието участва и Спортен клуб по плуване – Смолян.", "date": "2018.12.15", "title": "Смолян: Общината организира коледно състезание по плуване за деца"}
{"url": "http://www.focus-news.net/news/2018/12/15/2602027/burgas-duhoviyat-orkestar-shte-iznese-koleden-kontsert-v-doma-na-neftohimika.html", "text": "Бургаският духов оркестър с диригент Анастас Камиларов отправя покана към всички бургазлии да се включат в коледния концерт - матине, който музикантите ще изнесат по повод предстоящите празници. Той ще се проведе в Дома на нефтохимика от 11.30 часа. Това съобщиха от пресцентъра на  Община Бургас . Входът е свободен.  \r\nВ празничния концерт на Бургаския духов оркестър участие ще вземат смесен хор и солисти от класовете по поп и джаз пеене в НУМСИ \"Проф. П. Владигеров\" - Бургас.  \r\nВ програмата зрителите ще чуят произведения на Джон Мос, Франк Лоезер, Мат Еми, Глен Милър, Хенри Бети, Роджър Холмс, Джеймс Петерик, Пол Кук и други. \r\nБургаският духов оркестър е професионален концертен състав с богат репертоар. Диригент на оркестъра до април 2014 година е Иван Ганев, до май 2018 е Христо Кожухаров, а сега музикантите са под ръководството на Анастас Камиларов. \r\nОт своето формиране досега съставът развива оживена концертна дейност - самостоятелни концерти в зала и на открито, участия в шоу програми, народни празници и веселия. Бургаският духов оркестър е носител на наградата \"Златна лира\" на Съюза на музикалните и танцови дейци в България.", "date": "2018.12.15", "title": "Бургас: Духовият оркестър ще изнесе коледен концерт в Дома на нефтохимика"}
{"url": "http://www.focus-news.net/news/2018/12/15/2602030/burgas-visokotehnologichno-onlayn-sastezanie-shte-se-provede-v-profesionalnata-gimnaziya-po-kompyutarno-programirane-i-inovatsii.html", "text": "Професионалната гимназия по компютърно програмиране и иновации в Бургас отправя ново и интересно предизвикателство към всички ученици, които се занимават с решаване на логически и математически задачи чрез създаване на алгоритми. Високотехнологичното онлайн състезание „Digi Math“ ще се проведе в сградата на ПГКПИ в ж.к. „Меден рудник“, съобщиха от пресцентъра на  Общината . „Digi Math“ е събирателно понятие за алгоритми и математически модели, използвани в създаването на най-новите технологии, позволяващи реализирането на сложни реални технологични проекти, които са използвани в света на програмирането и технологиите. Дигиталната математика разкрива нови възможности за развитие както на теоретичната математика, така и на приложната. Състезанието е насочено към учениците, желаещи да проверят знанията си в света на дигиталните науки, решавайки логически задачи; да конструират математически решения, реализиращи алгоритми от света на технологиите. „Digi Math“ се организира от Професионална гимназия по компютърно програмиране и иновации със съдействието на Община Бургас и компания „DEVA Broadcast“, която е спонсор на гимназията в сферата на роботиката и ще осигури награди на учениците, постигнали най-високи резултати в иновативнoто състезание. Състезанието ще се проведе в два модула, всеки от които с продължителност по 1 час. Максималния брой точки от двата модула на състезанието е 100. Участниците ще работят на лаптоп или компютър, осигурен от гимназията. Специална комисия ще оценява решенията на задачите, а награждаването ще се състои на 16 декември, неделя. Участието в състезанието е напълно безплатно, като единственото условие е предварителна регистрация и попълване на онлайн формуляр на официалния сайт на състезанието.", "date": "2018.12.15", "title": "Бургас: Високотехнологично онлайн състезание ще се проведе в Професионалната гимназия по компютърно програмиране и иновации"}
{"url": "http://www.focus-news.net/news/2018/12/15/2602026/sport-vladimir-zografski-preodolya-kvalifikatsiite-v-engelberg.html", "text": "Ски-скокове: Българският ски-скачач Владимир Зографски се класира 32-и в квалификациите преди старта от Световната купа в Енгелберг (Швейцария) и ще участва в основното състезание в събота. \r\nЗографски даде резултат от 123.0 метра и заедно с оценката за стил събра 107.3 точки. Най-добре се представи Рийою Кобаяши (Япония) със 134.4 точки и скок от 137.0 метра. Втори е Щефан Крафт от Австрия със 132.9 точки и скок от 134.5 метра, а след него остана Роберт Йохансон (Норвегия) 131.4 точки и 135.0 метра.", "date": "2018.12.15", "title": "Спорт:  Владимир Зографски преодоля квалификациите в Енгелберг"}
{"url": "http://www.focus-news.net/news/2018/12/15/2602032/vitsepremierat-ekaterina-zaharieva-zaminava-na-vizita-v-yordaniya.html", "text": "Вицепремиерът и министър на външните работи Екатерина Захариева заминава за Йордания по покана на министъра на външните работи и емигрантите на Хашемитското кралство Айман ас-Сафади. Това съобщиха от пресцентъра на  Министерство на външните работи  (МВнР). Захариева ще е част от делегацията на президента Румен Радев. \r\nДвамата министри ще продължат диалога от последната си среща през септември. Тя се проведе в Ню Йорк в рамките на 73-ата сесия на Общото събрание. Тогава основна тема на разговорите им бе Сирия и ситуацията в Близкия изток.", "date": "2018.12.15", "title": "Вицепремиерът Екатерина Захариева заминава на визита в Йордания"}
{"url": "http://www.focus-news.net/news/2018/12/15/2602035/shumen-mokri-sa-patishtata-v-oblastta.html", "text": "Мокри са пътищата в област Шумен, превалява слаб дъжд. Това съобщи за  Радио „Фокус“- Шумен  дежурният в Областното пътно управление. Настилките са без заледяване. Температурата на въздуха е от 2 до 4 градуса. В района на Шумен започва да се спуска мъгла. Движението се извършва при зимни условия. Ришки проход е отворен за движение. \r\nИвелина ИВАНОВА", "date": "2018.12.15", "title": "Шумен: Мокри са пътищата в областта"}
{"url": "http://www.focus-news.net/news/2018/12/15/2602034/blagoevgrad-intenziven-e-trafikat-po-glaven-pat-e-79-i-vtoroklasen-pat-19-simitli-gotse-delchev-osobeno-v-posoka-bansko.html", "text": "Интензивен е трафикът по главен път Е-79 и второкласен път – 19 Симитли – Гоце Делчев, особено в посока Банско, предаде репортер на  Радио „Фокус“ – Пирин . Причината за натовареното движение е, че днес в курортния град се открива „Зимен сезон 2018/ 2019 г.“. От страна на Областна дирекция на МВР – Благоевград са предприети необходимите мерки с цел ограничаване опасности, свързани с възникването на пътнотранспортни произшествия. Към този час няма образували се задръствания или колони от автомобили. През нощта няма регистрирани тежки пътни инциденти, заради които да е било спирано движението по пътищата или да са въвеждани ограничения. В региона не се извършват ремонтни дейности по републиканската пътна мрежа. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2018.12.15", "title": "Благоевград: Интензивен е трафикът по главен път Е-79 и второкласен път – 19 Симитли – Гоце Делчев, особено в посока Банско"}
{"url": "http://www.focus-news.net/news/2018/12/15/2602033/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-koleden-blagotvoritelen-bazar-i-kontsert.html", "text": "Въвежда се временна организация на движението във връзка с провеждането на коледен благотворителен базар и концерт. Това съобщиха от пресцентъра на  Столична община . От 10.30 до 15.30 часа се забранява престоят и паркирането на пътни превозни средства на крайна дясна лента на бул. „Никола Вапцаров”, в частта от служебния паркинг на НСО и входа на училището, с изключение на автомобилите обслужващи мероприятието.", "date": "2018.12.15", "title": "София: Въвежда се временна организация на движението във връзка с провеждането на коледен благотворителен базар и концерт"}
{"url": "http://www.focus-news.net/news/2018/12/15/2602037/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част от тях са сухи, в планинската – мокри, на места заледени, но обработени и опесъчени. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.12.15", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км, поради пропадане на част от дясното платно"}
{"url": "http://www.focus-news.net/news/2018/12/15/2602020/interfaks-pentagonat-treti-den-ignorira-predlozheniyata-na-shoygu-za-obsazhdane-na-dogovora-za-premahvane-na-raketite-sas-sreden-i-malak-obseg.html", "text": "Молбите на руския министър на отбраната Сергей Шойгу до Джеймс Матис остават без отговор трети ден, заяви Игор Конашенков, съобщава  Интерфакс . \r\n„След три дни дори няма официална реакция от американското ведомство на предложенията на руското министерство на отбраната“, съобщи Конашенков. \r\n„Всичко това говори за нежеланието на американската страна за1 аргументиран и професионален диалог с Русия в интерес на решаването на належащите проблеми за гарантиране на регионалната и глобалната сигурност“, подчерта той. \r\nСпоред него обръщението на Шойгу подчертава, че „руската страна е готова за открит и съществен диалог с Пентагона по всички неотложни въпроси“. Превод и редакция : Калоян Пенков", "date": "2018.12.15", "title": "Интерфакс: Пентагонът трети ден игнорира предложенията на Шойгу за обсъждане на Договора за премахване на ракетите със среден и малък обсег"}
{"url": "http://www.focus-news.net/news/2018/12/15/2602036/targovishte-namalena-e-vidimostta-v-rayona-na-antonovo-poradi-magla.html", "text": "Намалена е видимостта поради мъгла в района на Антоново. Това съобщи за  Радио „Фокус“- Шумен  дежурният в Областно пътно управление- Търговище. Пътните настилки са мокри, обработени. Работили са 8 машини. В региона превалява слаб дъжд. Котленският проход е отворен за движение. Температурата на въздуха е от 2 до 6 градуса. Опасност от падащи камъни има в прохода „Боаза“ в района на село Пролаз. \r\nИвелина ИВАНОВА", "date": "2018.12.15", "title": "Търговище: Намалена е видимостта в района на Антоново поради мъгла"}
{"url": "http://www.focus-news.net/news/2018/12/15/2602038/cnn-v-budapeshta-se-provede-mnogohilyaden-protest-sreshtu-novoto-trudovo-zakonodatelstvo.html", "text": "Хиляди демонстранти протестираха по улиците на Будапеща за втора вечер, заради приемането на поредица от закони, които критиците твърдят, че „цементират“ властта  на унгарския премиер Виктор Орбан , предава  CNN . \r\nДясната партия на Орбан „Фидес“ прокара в сряда законодателство, което позволява на работодателите да изискват до 400 часа извънреден труд годишно от служителите си и създаването на нова съдебна система, контролирана от правителството, пише американската медия \r\nХиляди се събраха на улиците на унгарската столица и в четвъртък вечер, за да протестират срещу така наречения  \"робски закон\". \r\nПротестиращите се преминаха по моста „Сечени“ в Будапеща с  лозунги \"Свободна държава, свободен университет\" и \"Затвор за тази банда крадци\". Протестът е предизвикал транспортен хаос в центъра на Будапеща, съобщава CNN.  Юлиян Марков", "date": "2018.12.15", "title": "CNN: В Будапеща се проведе многохиляден протест срещу новото трудово законодателство"}
{"url": "http://www.focus-news.net/news/2018/12/15/2602031/ukrainskaya-pravda-ukrayna-shte-se-sastoi-obedinitelen-sabor-za-uchredyavane-na-ukrainska-pomestna-pravoslavna-tsarkva.html", "text": "Според предварителната информация 192 делегати ще вземат участие в Обединителния събор за учредяване на единна поместна Украинска православна църква, който ще се състои на 15 декември, пише  вестник „Украинская правда“ . \r\nTe ще изберат Примас (предстоятел – бел. ред.)  в два тура. От Украинската православна църква-Киевски патриархат на  патриарх Филарет ще присъстват  42 йерарси заедно с по един свещеник и един мирянин – общо  126 делегати. \r\nОт Украинската автономна православна църква на архиепископ Макарий ще присъстват  12 епископи, като всеки  от тях ще е придружен от по един свещеник и един мирянин - 36 делегати.  \r\n\"От Украинската православна църква-Московски патриархат (която към момента е единствената канонична църква на територията на Украйна – бел.ред.)  са потвърдили участие 10 епископи, всеки от тях придружен от по един свещеник и един мирянин - общо 30 делегати\", отбелязва източник на редакцията. \r\nОбщо, според предварителните изчисления в Събора ще вземат участие  64 йерарси, 64 свещеници и 64 миряни - общо 192 участници. По време на събора ще се проведе тайно гласуване за предстоятел. Ще има два тура. В първия кръг ще участват всички издигнати кандидати. Във втория тур ще участват тримата  кандидати с най-голям брой гласове от участниците в Събора, а победителят ще бъде избран за предстоятел. \r\nКато почетни гости ще присъстват президентът на Украйна Петро Порошенко и председателят на Върховната Рада на Украйна Андрий Парубий. \r\nНа Събора трябва да се утвърди и устава на бъдещата Украинска православна църква, която се очаква да получи автокефалия от Вселенската патриаршия.   Юлиян Марков", "date": "2018.12.15", "title": "„Украинская Правда“ (Украйна): Ще се състои Обединителен събор за учредяване на Украинска поместна православна църква"}
{"url": "http://www.focus-news.net/news/2018/12/15/2602039/kyustendil-v-edna-lenta-se-izvarshva-dvizhenieto-po-tretoklasen-pat-107-rila-pastra-poradi-remont-na-avariral-vodoprovod.html", "text": "Трафикът по автомагистрала „Струма“ и главен път Е-79 в частта им от област Кюстендил е нормално натоварен.Това съобщиха за  Радио „Фокус“ – Пирин  от Областно пътно управление – Кюстендил. На територията на региона се извършват ремонтни дейности. Първият от тях е на третокласен път – 107 Рила – Пастра при км 11+200. Там движението се осъществява в една лента поради ремонт на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Отново по същия път, но в участъка село Пастра – Рилски манастир от км 27+575 до км 27+825 преминаването се извършва в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Движението по третокласен път-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Участъкът е сигнализиран с пътни знаци. Въведен е обходен маршрут през селата Згурово – Неделкова Гращица – Невестино – Друмохар – Ваксево и обратно за срок до 3 януари. \r\nЛивия НИНОВА", "date": "2018.12.15", "title": "Кюстендил: В една лента се извършва движението по третокласен път – 107 Рила – Пастра поради ремонт на аварирал водопровод"}
{"url": "http://www.focus-news.net/news/2018/12/15/2602040/razgrad-magla-ima-po-visokite-chasti-v-oblastta.html", "text": "Мъгла има по високите части в област Разград. Това съобщи за  Радио „Фокус“- Шумен  дежурният в Областното пътно управление. Републиканската пътна мрежа в региона е мокра. Две машини са били на терен. Движението се извършва при зимни условия. Няма въведени ограничения или затворени пътни участъци. Температурата на въздуха е от 0 до 2 градуса. \r\nИвелина ИВАНОВА", "date": "2018.12.15", "title": "Разград: Мъгла има по високите части в областта"}
{"url": "http://www.focus-news.net/news/2018/12/15/2602041/yambol-hristo-stoichkov-shte-predstavi-biografichnata-si-kniga-v-grada.html", "text": "Легендата на българския футбол Христо Стоичков пристига в Ямбол по покана на Общината. Поводът е представянето на официалната му биография „Христо Стоичков. Историята“. При гостуването си носителят на най-престижните футболни отличия „Златна топка“ и „Златна обувка“ ще представи специални моменти от своята кариера. Това съобщиха от пресцентъра на  Община Ямбол . \r\nВ срещата ще му партнира и съавторът на книгата - популярният спортен журналист Владимир Памуков. Двамата са работили над биографията повече от година, за да разкажат история, която ще развълнува всеки българин и всеки почитател на футбола. „Христо Стоичков. Историята“ не е книга само за футбола, а и за живота, категорични са авторите. \r\nСрещата с футболната легенда ще бъде в Спортна зала „Диана“, с начало от 18.00 часа. На ямболските си фенове Камата гарантира, че ще отдели поне три часа за автографи и снимки с него след представянето на книгата.", "date": "2018.12.15", "title": "Ямбол: Христо Стоичков ще представи биографичната си книга в града"}
{"url": "http://www.focus-news.net/news/2018/12/15/2602042/burgas-do-100-150-metra-e-namalena-vidimostta-v-rayona-na-karnobat-zaradi-magla.html", "text": "До 100-150 метра е намалена видимостта в района на Карнобат заради мъгла. Това съобщи за  Радио „Фокус“ – Бургас  дежурният от Областно пътно управление. Движението в областта се извършва нормално, като няма затворени пътища и проходи. Пътищата са влажни. \r\nНормално се извършва движението в сутрешните часове по централните булеварди „Стефан Стамболов“, „Демокрация“, „Тодор Александров“, „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2018.12.15", "title": "Бургас: До 100-150 метра е намалена видимостта в района на Карнобат заради мъгла"}
{"url": "http://www.focus-news.net/news/2018/12/15/2602043/blagoevgrad-otkrivat-ski-sezona-v-bansko.html", "text": "Откриване на ски сезон 2018/ 2019 година ще се проведе в Банско, подготвена е богата и разнообразна програма, предаде репортер на  Радио „Фокус“ – Пирин . Инициативите по повод зимния празник започнаха още в 08.30 часа на Бъндеришка поляна с надпреварата „Открий златото в лифта“. В 09.30 часа предстои регистрация за игрите „Влез в отбора на шампиона“, която ще започне в 11.00 часа и „Ловци на съкровища“, стартираща в 13.00 часа. Между двете игри в 12.00 часа пък ще има масово спускане на ски звездите и децата от ски училище „Юлен“ и концерт на Гери Никол и DJ Party. Богатата програма ще продължи в 16.00 часа, но този път на площад „Никола Вапцаров“, където ще има кулинарен театър с Ути Бъчваров. В 17.30 часа жителите и гостите на Банско ги очаква концерт на фолклорни състави от Общината, кукерско шествие и лазерно шоу. Половина час по-късно ще се проведе ѝ официалното откриване на ски сезона с участието на официалните гости и ски легенди. Веднага след това ще има празнична заря. Зимният празник ще завърши с концерт на Румънеца и FolkustiX – световни хитове преплетени с български фолклор. \r\nЛивия НИНОВА", "date": "2018.12.15", "title": "Благоевград: Откриват ски сезона в Банско"}
{"url": "http://www.focus-news.net/news/2018/12/15/2602044/varna-mokri-sa-patnite-nastilki-na-teritoriyata-na-oblastta-zaradi-valezhi-ot-dazhd.html", "text": "Пътищата от републиканската пътна мрежа на територията на Варненска област са проходими при зимни условия, предаде репортер на  Радио „Фокус“ – Варна . Пътните настилки са мокри заради валежи от дъжд, видимостта е добра. Водачите трябва да се движат с повишено внимание по пътя Варна – Добрич в участъка село Новаково – село Стожер, тъй като движението от км 23+200 до км 25+342 се осъществява в една лента поради ремонтни дейности на асфалтовата настилка. Временна организация на движение е въведена и по част от пътя Златни пясъци – Варна заради ремонтни дейности. Движението в участъка Кранево – Варна при км 83+100 е ограничено за моторни превозни средства над 10 тона. В посока Бургас по автомагистрала Черно море движението от км 0+000 до км 8+600 се осъществява двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.12.15", "title": "Варна: Мокри са пътните настилки на територията на областта заради валежи от дъжд"}
{"url": "http://www.focus-news.net/news/2018/12/15/2602045/gerb-varna-organizira-xxiii-otkrit-turnir-po-uskoren-shah.html", "text": "Двадесет и третото издание на открития турнир по ускорен шах, организиран от ГЕРБ – Варна, ще се проведе от 12.30 часа в зала „Пресцентър” на Фестивалния и конгресен център във Варна. Регистрацията на участниците ще започне от 11.30 часа, съобщиха от пресцентъра на  ПП ГЕРБ – Варна . Организатори на състезанието, което през годините се утвърди като традиция, са народният представител и ръководител на ПП ГЕРБ – Одесос д-р Руслан Тошев и кметът на централния варненски район „Одесос” Георги Недев. Двамата са майстори на спорта и част от ръководството на „Българската федерация по шахмат 1928“. И този път се очаква в турнира да се включат много почитатели на древната игра от цялата страна. Награди са предвидени за най-добре класиралите се в основната надпревара, а също и за отличилите се сред дамите, ветераните и младите таланти до 12 и до 14-годишна възраст.", "date": "2018.12.15", "title": "ГЕРБ – Варна организира XXIII открит турнир по ускорен шах"}
{"url": "http://www.focus-news.net/news/2018/12/15/2602048/sport.html", "text": "Хокей: Питсбърг – Бостън – 5:3  \r\nНю Джърси – Вегас – 5:4  \r\nРейнджърс – Аризона – 3:4  \r\nКаролина – Вашингтон – 5:6  \r\nДетройт – Отава – 2:4  \r\nСент Луис – Колорадо – 4:3  \r\nЧикаго – Уинипег – 3:4  \r\nЕдмънтън – Филаделфия – 4:1", "date": "2018.12.15", "title": "Спорт: Резултати от Националната хокейна лига на САЩ и Канада"}
{"url": "http://www.focus-news.net/news/2018/12/15/2602047/varna-koledno-karnavalno-byagane-shte-se-provede-v-grada.html", "text": "Коледно карнавално бягане ще се проведе във Варна от 9.30 часа, като надпреварата ще започне от входа на Морска градина. Това съобщиха от  Дирекция „Спорт“  в Община - Варна, организатор на проявата. Отбори от по 4 души ще се съревновават в 4 обиколки от по 400 метра за всеки участник. Желателно е състезателите да бъдат със забавни коледни костюми и аксесоари. Задължително условие е в отборите да има поне една  дама.  Участници, които нямат съотборници, ще се комбинират на старта. Предвидено е и брънч парти, като всеки, който желае да се включи, може да донесе готово любимо домашно ястие. Желателно е храната да е здравословна, придружена с информация за ползваните продукти. Набраните в специална кутия средства от благотворителната кампания ще бъдат предназначени за провеждане на акция за маркиране на туристически маршрути в местността „Трите Каи“ в района на село Билка от активисти на клуба по пешеходен туризъм „Нови Хоризонти“. За победителите в бягането са осигурени награди. Всеки участник в щафетата и брънча ще бъде включен в томбола с голяма награда велосипед.", "date": "2018.12.15", "title": "Варна: Коледно карнавално бягане ще се проведе в града"}
{"url": "http://www.focus-news.net/news/2018/12/15/2602046/shumen-opredeliha-pobeditelite-v-konkursa-za-detska-risunka-posvetena-na-koleda-i-nova-godina.html", "text": "Избраха най-добрите творби от близо 400 рисунки от Шумен, Хитрино, Нови пазар и Попово, получени за участие в конкурса за детска рисунка, посветена на Коледа и Нова година. Това съобщиха от пресцентъра на  Община Шумен . Жури от шуменски художници с председател доц. Ростислава Тодорова и членове Александър Величков, Петьо Дамянов, Деян Ефтимов и Десислава Златева излъчи най-добрите рисунки. Победител в първата възрастова група е Хасан Искренов Ивайлов на 5 години от Детска градина „Снежанка“ в село Ивански. На второ място в категорията е Рая Иванова Христова от ДГ „Светулка“, също на пет години. На трета позиция е класирана рисунката на Сияна Галинова Грозданова. Тя е на 6 години и се обучава в Арт школа „Чифлигарови“. С първа награда във втората възрастова група е отличена творбата на Анна Мария Мирославова Танева на 10 години от школата по изобразително изкуство в ЦПЛР-ОДК. На второ място е Изабела Емил Милева от II клас на НУ „И.Р.Блъсков“. На трето – Арзу Билгин Ахмед от IVб клас на НУ „Княз Борис Първи“. В трета възрастова група победител е Станислав Венелинов Стоянов на 11 години от арт школата в ЦПЛР-ОДК. Второто място е за рисунката  на Мия Симеонова на 11 години от Арт школа „Чифлигарови“, а на трета позиция е класирана творбата на Анна Сергеева Калонова от VII клас на ОУ „Св. Св. Кирил и Методий“ в село Царев брод.  С изпратените рисунки ще бъде подредена изложба във фоайето на втория етаж в сградата на Община Шумен. Отличените с първа награда произведения в трите категории ще бъдат отпечатани като поздравителни коледно-новогодишни картички от името на кмета на община Шумен Любомир Христов и неговия екип. Победителите ще бъдат наградени на специална церемония във фоайето на втория етаж  в сградата на общината на 17-ти декември, понеделник, от 11.00 часа.", "date": "2018.12.15", "title": "Шумен: Определиха победителите в конкурса за детска рисунка, посветена на Коледа и Нова година"}
{"url": "http://www.focus-news.net/news/2018/12/15/2602049/sliven-kniga-za-karakachanite-shte-bade-predstavena-v-grada.html", "text": "Управителният съвет на  Федерацията на Културно - Просветните Дружества на Каракачаните в България /ФКПДКБ/ ще представи  превода на книгата „Каракачаните, едно гръцко номадско племе\" на Карстен Хойг, предаде репортер на  Агенция „Фокус“ . Събитието  ще се състои от 13.00 часа в заседателната зала на Културно - информационния център на Федерацията - гр. Сливен, бул. „Панайот Хитов\" №1.  \r\nНикола ПЕТКОВ", "date": "2018.12.15", "title": "Сливен: Книга за каракачаните ще бъде представена в града"}
{"url": "http://www.focus-news.net/news/2018/12/15/2602051/nimh-prez-noshtta-na-16-sreshtu-17-dekemvri-sa-vazmozhni-povisheniya-na-rechnite-niva-glavno-v-desnite-pritotsi-na-reka-struma.html", "text": "Днес и през следващите дни нивата на наблюдаваните реки в Западнобеломорският басейн ще останат без съществено изменение, сочи справка на сайта на  Националния институт по метеорология и хидрология  към БАН. През нощта на 16 срещу 17 декември в резултат на валежи са вероятни незначителни повишения на речните нива във водосборния басейн, главно в десните притоци на река Струма.", "date": "2018.12.15", "title": "НИМХ: През нощта на 16 срещу 17 декември са възможни повишения на речните нива, главно в десните притоци на река Струма"}
{"url": "http://www.focus-news.net/news/2018/12/15/2602050/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. По усойните и планински райони те са частично заснежени или заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление-Габрово. Времето е облачно.  Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни 2019 г. \r\nМария НЕДЕВА", "date": "2018.12.15", "title": "Габрово: Мокри са пътните настилки на територията на областта"}
{"url": "http://www.focus-news.net/news/2018/12/15/2602053/varna-ne-se-otchitat-previsheniya-v-nivata-na-rekite-i-yazovirite-v-oblastta.html", "text": "По доклади на оперативните дежурни към общинските съвети за сигурност обстановката във Варненска област е спокойна. Това съобщиха за  Радио „Фокус“ – Варна  от Областна администрация – Варна. През последното денонощие не са отчетени проблеми във връзка с метеорологичната обстановка. Всички населени места са с нормално електрозахранване и водоснабдяване. Портовете и каналите на пристанището са отворени за маневриране на всички кораби. Полетите на летището се изпълняват по разписание. Следи се нивото на водоемите в региона, но проблеми не са отчетени. Реките Камчия и Провадийска са в коритата си, няма постъпила информация за аварийни ситуации по язовирните стени и съоръженията към тях. Времето във Варна е облачно, вали дъжд, температурата на въздуха е около 8 градуса. \r\nСпоред хидропрогнозата на Националния институт по метеорология и хидрология в Черноморски басейн през следващите 3 дни в резултат на валежи са вероятни незначителни повишения на речните нива във водосборния басейн. Водните количества ще бъдат под праговете за внимание. \r\nМарияна ВАЛЕНТИНОВА", "date": "2018.12.15", "title": "Варна: Не се отчитат превишения в нивата на реките и язовирите в областта"}
{"url": "http://www.focus-news.net/news/2018/12/15/2602052/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините, особено в по-високите части на планините. Това съобщиха за  Агенция „Фокус“  от  Планинска спасителна служба (ПСС)  към  Българския червен кръст . Времето е мъгливо, духа силен южен вятър по билните части. Температурите варират от минус 3 до плюс 2 градуса, като се очаква в следобедните часове вятърът да се засили.  \r\nЛифтовите съоръжения работят на повечето курорти, заради отриването на ски сезона в тях. Има вероятност следобед да преустановят дейност, заради влошаване на метеорологичната обстановка.  \r\nНяма регистрирани инциденти с туристи през последното денонощие, освен инцидента с бедстващия мъж в Пирин, който беше спасен от екипите на планинска служба на 14 декември вечерта.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.15", "title": "ПСС: Лоши са условията за туризъм в планините"}
{"url": "http://www.focus-news.net/news/2018/12/15/2602055/pazardzhik-natovareno-e-dvizhenieto-po-patya-varvara-velingrad.html", "text": "Натоварено е движението по пътя Варвара – Велинград, колони от автомобили се образуват при поредицата от опасни завои, предаде репортер на  Радио „Фокус” – Пазарджик . Повече автомобили се движат в посока Велинград. Курортът е предпочитан не само от жителите на област Пазарджик, а и от туристи от цялата страна за почивните дни. Отсечката се използва и от пътуващите за Сърница и Юндола, които също са сред предпочитаните места за отдих през зимата. По направлението на места има опасност от падащи камъни и водачите трябва да преминават с повишено внимание. На входа на дефилето има светлинно табло, което указва опасността. \r\nРадослава Мурджева", "date": "2018.12.15", "title": "Пазарджик: Натоварено е движението по пътя Варвара – Велинград"}
{"url": "http://www.focus-news.net/news/2018/12/15/2602056/sofiya-108-dushi-sa-noshtuvali-v-tsentara-za-krizisno-nastanyavane-na-bezdomni-hora-v-kv-zaharna-fabrika.html", "text": "108 души са нощували в Центъра за кризисно настаняване на бездомни хора в кв. „Захарна фабрика“. Това съобщи за  Агенция „Фокус“  директорът на центъра Йорданка Темелкова. Тя обясни, че нощта в заведението е преминала спокойно, но екипите, които правят обиколка на столицата всяка вечер, късно снощи са се натъкнали на жена, която не е била в добро здравословно състояние. Повикан е екип на Бърза помощ, които са оказали необходимите действия за подобряване състоянието на жената.", "date": "2018.12.15", "title": "София: 108 души са нощували в Центъра за кризисно настаняване на бездомни хора в кв. „Захарна фабрика“."}
{"url": "http://www.focus-news.net/news/2018/12/15/2602058/radio-fokus-sofiya-navarshva-9-godini.html", "text": "Радио „Фокус\" - София навършва 9 години. На 15 декември 2009 г. радиото започва излъчване и в София на честота 103.60 MHz. През всички тези години екипът на медията се стреми към бързо, достоверно и обективно отразяване на всички важни теми и събития от столицата и страната. Новини на всеки 30 минути, анализи и коментари по актуалните теми от политическия и обществен живот, разнообразие от публицистични и музикални предавания, полезна трафик информация и много приятна музика прави Радио „Фокус“ предпочитана медия за слушателите в София и цялата страна. Радиоверигата „Фокус“ притежава 59 собствени радиостанции в цялата страна и вече е изградила 13 регионални центрове с централен офис в София. Програмата на Радио „Фокус“-София се излъчва 24 часа на роден език и за българите в Бесарабия – Молдова и Украйна. Заслужено място в ефира на Радио „Фокус“ заемат патриотичните предавания, предаванията за български фолклор и традиции, за родния туризъм и история, за образование и култура, както и разнообразни програми за конкретния регион. \r\nОт 21-ви февруари 2011 г. Радио „Фокус“ започна всекидневно излъчване на информационни емисии на английски език от Гласът на Америка (Voice of America). Новините на английски език са насочени към българските граждани, както и към всички чужди граждани и институции, пребиваващи или работещи в България. Новините се предават на живо от Вашингтон в часовете 10:30, 14:30 и 18:30.  \r\nНа 15 юни 2011 г. Радио „Фокус“ получи лиценз за излъчване в град Тараклия, Република Молдова. Решението за излъчването на Радио „Фокус“ стана възможно благодарение на добрата воля и съдействието на молдовските власти и на усилията, положени от българското посолство в Кишинев. В Молдова живеят повече от 100 000 етнически българи. Компактна маса българи живеят в Южна Молдова, в районите на Тараклия, Комрат, Кортен, Твърдица, както и на прилежащата украинска територия в района на Болград, Украйна. \r\nЗа разнообразието на информационните блокове в програмите на Радио „Фокус“ радиоверигата разчита на опита на най-голямата българска Информационна Агенция „Фокус“, в която работят над 200 редактори, репортери, преводачи, IT специалисти, дизайнери, архив и др.", "date": "2018.12.15", "title": "Радио „Фокус\" - София навършва 9 години"}
{"url": "http://www.focus-news.net/news/2018/12/15/2602060/varna-darzhavniyat-kuklen-teatar-predstavya-premierno-spektakala-koledni-zhelaniya.html", "text": "Държавен куклен театър – Варна представя премиерно спектакъла „Коледни желания“. Това съобщиха за  Радио „Фокус“ – Варна  от Държавен куклен театър – Варна. Коледните вълшебства очакват децата и техните родители в Кукления театър във Варна от 11.00 часа, като спектакълът ще бъде представен на 16, 22 и 23 декември. „Коледни желания“ е най-новият спектакъл на Кукления театър, който по традиция ще срещне децата с добрия старец. Режисьор е директорът на Държавен куклен театър – Варна Вера Стойкова, сценография и кукли – Адриана Добрева, музика – Иван Кръстев. В ролите участват Боян Стоянов, Борис Коев, Емилия Петкова, Мария Томова, Миляна Ношкова, Нели Стоянова, Галин Гинев. Приказната атмосфера на предстоящите празници може да се усети още преди да бъде прекрачен прагът на театъра – от стъклените витрини ни канят помощниците на Дядо Коледа. \r\nМарияна ВАЛЕНТИНОВА", "date": "2018.12.15", "title": "Варна: Държавният куклен театър представя премиерно спектакъла „Коледни желания“"}
{"url": "http://www.focus-news.net/news/2018/12/15/2602059/veliko-tarnovo-beztsennoto-kamache-predstavyat-za-parvi-pat-na-stsenata-na-kuklen-teatar-vesel.html", "text": "В съботния афиш на Куклен театър „Весел“, от 11.00 часа в читалище „Искра” във Велико Търново,  ще гостува екипът на ДКТ „Иван Радоев” – Плевен. Това е първото представяне на търновска сцена, с което плевенските театрали подкрепят проекта за съботни спектакли за семейна публика на „Весел“, съобщават за  Радио „Фокус“ – Велико Търново  от театъра. „Безценното камъче“ по българската народна приказка е един от най-новите спектакли в детския репертоар на плевенската трупа. Режисьор на представлението е Ива Николова. Сценографията и куклите са дело на Юлия Лачева, а музиката – на популярния композитор Владимир Джамбазов. В спектакъла участват талантливите актьори на театъра Генадий Николов, Нина Илиева-Петкова, Дориана Василева и Георги Енчев. Спектакълът е едно вълшебно приключение за малки и големи, които не са загубили детската си вяра в доброто. Проектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново. \r\nМария НЕДЕВА", "date": "2018.12.15", "title": "Велико Търново: „Безценното камъче“ представят за първи път на сцената на Куклен театър „Весел“"}
{"url": "http://www.focus-news.net/news/2018/12/15/2602061/sitel-makedoniya-sled-protesti-v-solun-sreshtu-dogovora-ot-prespa-e-imalo-ogranicheni-intsidenti.html", "text": "Малка група демонстранти предизвика ограничени инциденти в края на протеста в Солун срещу Договора от Преспа и по повод политическата позиция на СИРИЗА, съобщава македонският телевизионен канал  “Сител“ . \r\nСпоред местните медии, групата е нападнала полицията с пиротехнически материали, която е отговорила с малко количество сълзотворен газ  и водни оръдия, предаде кореспондента на Македонската информационна агенция (МИА), цитиран от телевизионния канал. \r\nПреди това събралите се граждани, организирани чрез социалните мрежи от дясно ориентирани асоциации и организации, които са против Договора от Преспа, с гръцки знамена и лозунги \"Ципрас, предател\", от Бялата кула се отправиха към спортната зала, където трябваше да започне реч на Ципрас. Полицията обаче двукратно е спряла пътя им към мероприятието на СИРИЗА.  Юлиян Марков", "date": "2018.12.15", "title": "„Сител“ (Македония): След протести в Солун срещу договора от Преспа е имало ограничени инциденти"}
{"url": "http://www.focus-news.net/news/2018/12/15/2602054/faktor-makedoniya-ziyadin-sela-razkritikuva-zoran-zaev-za-pozitsiyata-mu-za-sazdavaneto-na-kosovska-armiya.html", "text": "Зиядин Села, лидер на „Алианса на албанците“ в Македония, разкритикува македонския премиер Зоран Заев защо не е поздравил Косово за създаването на национална армия, пише македонското електронно издание  „Фактор“ .  \r\nИзданието припомня, че Заев заяви вчера позицията си, че трансформацията на Косовските сили за сигурност в Косовска армия идва в грешен момент. \r\nТова е националистическо изявление, насочено главно срещу албанците в Косово, както и срещу Съединените щати, написа Зиядин Села в социалната мрежа „Фейсбук“. \r\n„Думите на Заев поставят под съмнение отношенията му със Съединените щати, създавайки впечатление , че такава позиция отговаря на интересите на Сърбия и Русия, пише Села.  Юлиян Марков", "date": "2018.12.15", "title": "„Фактор“ (Македония): Зиядин Села разкритикува Зоран Заев за позицията му за създаването на Косовска армия"}
{"url": "http://www.focus-news.net/news/2018/12/15/2602062/kyustendil-anti-spin-kampaniya-shte-se-provede-v-dupnitsa.html", "text": "Анти-СПИН кампания ще се проведе в Дупница. Това съобщиха за  Радио „Фокус” – Кюстендил  Ротаракт – Дупница. Кампанията ще се проведе от 11.00 часа до 14.00 часа на площад „Свобода”. Целта на инициативата е максимално повече хора да бъдат включени в дейностите по превенция срещу болестта. Ще има информационни материали на място, ще се правят и безплатни тестове за носителство на ХИВ. Бързите тестове ще се правят от екип на Регионална здравна инспекция – Кюстендил. В инициативата ще се включат младите доброволци от Български червен кръст, както и представители на Община Дупница. \r\nВенцеслав ИЛЧЕВ", "date": "2018.12.15", "title": "Kюстендил: Анти-СПИН кампания ще се проведе в Дупница"}
{"url": "http://www.focus-news.net/news/2018/12/15/2602063/sofiya-vremenno-ednoto-patno-platno-pri-transportniya-tunel-na-krastovishteto-lavov-most-shte-bade-zatvoreno-za-dvizhenie.html", "text": "Временно от 10.00 до 12.00 часа едното пътно платно при транспортния тунел на кръстовището \"Лъвов мост\" ще бъде затворено за движение на пътни превозни средства. Това съобщиха от пресцентъра на  Столична община . Причината извършване на профилактика.", "date": "2018.12.15", "title": "София: Временно едното пътно платно при транспортния тунел на кръстовището \"Лъвов мост\" ще бъде затворено за движение"}
{"url": "http://www.focus-news.net/news/2018/12/15/2602066/varna-v-grada-organizirat-protest-sreshtu-visokoto-stroitelstvo-v-idealniya-tsentar.html", "text": "Протест срещу високото строителство в идеалния център организират във Варна. Това каза пред  Радио „Фокус“ – Варна  Николай Танчев, който е един от организаторите на протестната гражданска демонстрация, посочи, че градската управа не трябва да допуска реализацията на проект за 18-етажен хотел на паркинг, който се намира близо до Фестивалния и конгресен център в града. Протестът ще се състои от 11.00 часа на входа на Морската градина, като към демонстрацията ще се присъединят още членове на групата „Стара Варна“ в една от социалните мрежи, както и граждани, които настояват за опазване на Морската градина. Според Николай Танчев трябва да бъдат инициирани и промени в Подробния устройствен план на града. \r\nМарияна ВАЛЕНТИНОВА", "date": "2018.12.15", "title": "Варна: В града организират протест срещу високото строителство в идеалния център"}
{"url": "http://www.focus-news.net/news/2018/12/15/2602057/lokalno-makedoniya-zoran-zaev-e-izrazil-uverenost-che-shte-poluchi-podkrepata-na-deputatite-za-konstitutsionnite-promeni.html", "text": "Зоран Заев е изразил увереност, че ще получи подкрепата на депутатите за конституционните промени, пише македонското електронно издание  “Локално“ . \r\nРешимостта за прилагане на Преспанския договор в Скопие и Атина с наближаването на процеса на конституционни промени в Македония към техния финал е силна и непрекъснато се потвърждава, а очакванията историческото споразумение да бъде успешно прието и в Гърция дойдоха и от държавния секретар на САЩ Майк Помпео. \r\n„Трябва да изясним на всички, че няма нищо скрито. Налице е честен подход към прилагането на Споразумението от Преспа. Видяхте, че имаме приобщаваща позиция от страна на  албанската общност. Включихме цялата диаспора, укрепихме македонската идентичност. Вярвам, че депутатите ще го подкрепят…“ -  подчерта Заев, отговаряйки на журналистически въпроси на Националната конференция за децентрализация. \r\nВъв връзка с намеренията за оставка на Панос Каменос, когато конституционните поправки бъдат гласуван в гръцкия парламент, Заев заяви, че има доверие в гръцкия премиер Алескис Ципрас, в гръцкото правителство, включително и опозицията, както и в гръцкия народ.  Юлиян Марков", "date": "2018.12.15", "title": "„Локално“ (Македония): Зоран Заев е изразил увереност, че ще получи подкрепата на депутатите за конституционните промени"}
{"url": "http://www.focus-news.net/news/2018/12/15/2602064/donika-kostadinova-roditel-na-dete-s-autizam-za-treti-pat-uchastvam-v-balgarskata-koleda-i-bih-nasarchila-balgarskiya-narod-da-podkrepi-initsiativata.html", "text": "За трети път участвам в „Българската Коледа“ и бих насърчила българския народ да подкрепи инициативата със sms-те. Това каза Доника Костадинова, родител на дете с аутизъм, в интервю за  Агенция „Фокус“  за инициативата „Българската Коледа“. „Синът ми Георги е на 9,5 години. Той е с диагноза генерализирано разстройство в развитието, или така наречения аутизъм. Тъй като за неговата диагноза нито една терапия не се поема от НЗОК и всичко заплащат родителите сами, моя позната ми каза за възможността да кандидатствам към „Българската Коледа“ и аз го направих“, разказа Доника Костадинова. Тя обясни, че сумата, която е получила от „Българската Коледа“ няма как да покрие неговите терапии. По думите й обаче, това е глътка въздух откъм финансова страна, защото ще покрие частично терапиите му, за около четири месеца. Тя поясни, че семейството й се включва в инициативата за трети път. „Тази година, тъй като Георги е на индивидуална форма на обучение в училище, за него се препоръчва работа в група. Държавните центрове, които предлагат подобна възможност са твърде малко и няма места. За нас остана единственият вариант платена такава. Той ходи в един център, където работи с деца в група. Има контакт с деца. Тази година конкретно за това използваме средствата“, допълни още Костадинова.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.15", "title": "Доника Костадинова, родител на дете с аутизъм: За трети път участвам в „Българската Коледа“ и бих насърчила българския народ да подкрепи инициативата"}
{"url": "http://www.focus-news.net/news/2018/12/15/2602068/blagoevgrad-programa-saboten-teatar-na-dt-nikola-vaptsarov-predstavya-dve-predstavleniya-za-detsa-i-vazrastni.html", "text": "Програма „Съботен театър”  представя две представления за деца и възрастни. Това съобщиха от пресцентъра на  ДТ „Никола Вапцаров“ . Благоевградчани и гостите на града ще имат възможност да прекарат почивния ден в театъра. Програма „Съботен театър” започва в 11.00 часа и ще представи премиерата на детския спектакъл „Нощта преди Коледа” по Лиман Франк Баум. История за малка, бяла, приказна пиеса, за малка, бяла, приказна страна, в която Дядо Коледа подготвя, подаръци за послушните деца. Сред смях, игри и работа усърдна, чувалът с играчки натежа, но преди шейната да потегли, чу се звук от близка пещерa. След представлението във фоайето децата ще продължат своите забавления на детската дискотека, която е организирана от актьорите на благоевградски театър. Театралната събота ще продължи в 19.00 часа с въздействащия спектакъл „Вампир” от Антон Страшимиров, който се завръща на сцената на Драматичен театър „Никола Вапцаров” – Благоевград. След своята премиера през 2016 година, „Вампир” се превърна в най-успешното и награждавано представление на театъра, в последните няколко години. Успешното участие в Международен театрален фестивал в Скопие, Македония /ITF „SKUPI FESTIVAL”/ беше началото на редица фестивали и награди за екипа. Актрисата Албена Чобанова получи награда „Икар” 2017 в категория „Водеща женска роля” за ролята на Малама, комисията на Международния фестивал Друмеви театрални празници – Шумен 2017 награди представлението за „Сценография”, а награда за „Цялостен спектакъл“ театърът получи от Зимен фестивал на изкуствата „Сцена,палитра,слово“ – Пловдив 2017. През погледа на младия режисьор, Маргарита Мачева „светът в пиесата е изграден от строги закони, поставeни преди чувствата, желанията и личния избор. Тяхното прекрачване тласка към пропаст. Невъзможността на човека да реализира стремленията и страстите си го води към саморазрушение и смърт. Тази смърт не е само телесна – когато свободата е отнета и духът може да бъде пречупен. Това е пиеса за ирационалността на влеченията, за смелостта да бъдеш различен, за поривите вътре в човека и за борбата за оцеляване в един свят, в който тези пориви са забранени. Всеки придружител може да остави на касата на театъра подарък за дете, за да му бъде подарен в края на детското представление от Дядо Коледа! \r\nПредставлението „Вампир”не се препоръчва за лица под 14 годишна възраст.", "date": "2018.12.15", "title": "Благоевград: Програма „Съботен театър” на ДТ „Никола Вапцаров” представя две представления за деца и възрастни"}
{"url": "http://www.focus-news.net/news/2018/12/15/2602067/sport-rezultati-ot-natsionalnata-basketbolna-asotsiatsiya-na-sasht-i-kanada.html", "text": "Баскетбол: Ето някои от резултатите на играните тази нощ мачове от Националната баскетболна асоциация на САЩ и Канада:  \r\nШарлът – Ню Йорк 124:126 след продължения \r\nКливланд – Милуоки 102:114  \r\nФиладелфия – Индиана 101:113  \r\nМемфис – Маями 97:100  \r\nСакраменто – Голдън Стейт 125:130  \r\nПортланд – Торонто 128:122", "date": "2018.12.15", "title": "Спорт: Резултати от Националната баскетболна асоциация на САЩ и Канада"}
{"url": "http://www.focus-news.net/news/2018/12/15/2602069/rumen-petkov-abv-reshenieto-na-kosovo-za-izgrazhdane-na-sobstvena-armiya-e-opasno-za-regiona-i-e-v-razrez-s-vsichki-mezhdunarodni-dogovorki-za-negovata-nezavisimost.html", "text": "ПП АБВ категорично се противопоставя на решението на Косово за изграждане на собствена армия и настоява незабавно по въпроса да се предприемат мерки от ОССЕ, ЕС, НАТО и Съвета за сигурност на ООН. Те трябва да се противопоставят, да не допуснат изграждането на такова паравоенно формирование, защото то е в противоречие с договорните отношения, на базата на които Косово бе признато, в това число и от България. Това заяви председателят на ПП АБВ Румен Петков по време на среща на ръководството на политическата сила с посланика на Сърбия Н. Пр. Владимир Чургус, съобщиха от пресцентъра на  партията . „Изграждането на косовска армия ще доведе до взривоопасни последствия за целия ни регион, включително и до заплаха от военни конфликти на Балканския полуостров“,  допълни той.  \r\nПосланикът на Сърбия посочи, че разбира позицията на ПП АБВ. Той информира ръководството на партията за генезиса на проблемите, които съществуват между Косово и Сърбия. \r\nПо темата отношение взе и членът на ИБ на АБВ доц. Георги Кючуков, който посочи, че дискриминационните мерки, които Косово прилага спрямо граждани от сръбски произход, както и дискриминационните мита, които се налагат от страна на Косово, водят до нагнетяването на допълнително напрежение.  \r\nПо време на срещата бе разгледан и въпросът за енергийната сигурност на региона. Румен Петков запозна посланик Чургус с вижданията на партията по темата, като посочи, че изграждането на АЕЦ „Белене“ е от ключово значение както за страната ни, така и за региона. Той бе категоричен и че ЕК трябва да подкрепи държавата ни, за осигуряването на пряка доставка на руски газ за Европа през България. Председателят на АБВ посочи, че това ще доведе но намаляването на цената на синьото гориво за всички страни от Стария континент, които ще са по веригата за доставка, тъй като при настоящите условия удължаването на маршрута през Турция ни задължава да плащаме преносни такси, което неизменно влияе върху ценообразуването. \r\nСръбският посланик посочи, че подкрепя разбирането на ПП АБВ по коментираната тема. Той заяви, че Сърбия проявява интерес към изграждането на нови газови коридори, както  и към възможността страната ни построи нова ядрена мощност с инвестиционна подкрепа, включително и от други балкански държави.  \r\nВ заключение двете страни  в диалога изразиха становище, че засилването на добрите отношения между България и Сърбия минава през увеличаването на позитивното взаимодействие между местните органи на самоуправление на двете държави. Обсъдена бе и темата с културния обмен между съседните ни и приятелски народи.", "date": "2018.12.15", "title": "Румен Петков, АБВ: Решението на Косово за изграждане на собствена армия е опасно за региона и е в разрез с всички международни договорки за неговата независимост"}
{"url": "http://www.focus-news.net/news/2018/12/15/2602070/burgas-v-grada-provezhda-blagotvoritelen-bazar-dari-dobro.html", "text": "В града се провежда благотворителен базар „Дари добро“, предаде репортер на  Радио „Фокус“ – Бургас/b>. Коледният благотворителен базар е организиран от Фондация „Шанс за децата и природата на България“ и Център за млади таланти. Тази година благотворителната инициатива набира средства за талантливо дете с ограничени възможности за издаване на книга с най-добрите творби от националния литературен конкурс на тема „Моето писмо към България“, който тази година се организира съвместно с авторът Радослав Гизгинджиев. В базара са се включили участници в проектите на центъра, които бяха подготвили собственоръчно изработени сувенири, коледна украса и модни аксесоари. \r\nМария КУРТЕВА", "date": "2018.12.15", "title": "Бургас: В града провежда благотворителен базар „Дари добро“"}
{"url": "http://www.focus-news.net/news/2018/12/15/2602072/plovdiv-28-sa-saniranite-blokove-v-asenovgrad-po-natsionalnata-programata-za-energiyna-efektivnost-na-mnogofamilni-zhilishtni-sgradi.html", "text": "28 са санираните блокове в Асеновград по програмата за енергийна ефективност на многофамилни сгради. Те са въведени в експлоатация и целият пакет дейности по тях вече са разплатени, съобщиха за  Радио „Фокус“ – Пловдив  от отдел „Връзки с обществеността“ на Общината. Според националната статистика Асеновград е сред малкото на брой общини, които към този момент са приключили изцяло с всички дейности по програмата. „За да е това факт, ние сме длъжни да признаем заслуженото на всички заинтересовани страни, които свършиха качествено работата си“, коментира темата с журналисти кметът на Община Асеновград д-р Емил Караиванов. На първо място той посочи, че това е активността на гражданите на Асеновград, които своевременно регистрираха сдружения на собственици и кандидатстваха по програмата. На второ място е огромната работа, извършена от страна на общинската администрация, свързана с консултации и логистика при регистрацията на сдруженията, приема на документи за кандидатстване по програмата, съгласуването и изготвянето на общи документи с Областна администрация Пловдив, Българска банка за развитие и МРРБ, подготовката и провеждането на обществени поръчки, сключването на договори с изпълнители, упражняване на контрол при изпълнение на договорите, дейности по разплащане с изпълнители и много други. И на трето място, свършената работа на терен от всички изпълнители по различните дейности и етапи на програмата. \r\nРегистрираните сдружения в община Асеновград са факт 89, от тях 81 са подали заявления за кандидатстване по програмата. В тези 28 санирани блока живеят над 4 700 души. Общата ремонтирана площ е 143 472 кв. м., а инвестираните средства по програмата до момента общо 23 571 580 лв. „Но ние не спираме дотук. Защото по сега действащите правила на програмата останалите сгради – 53 на брой, подали документи през 2016 и 2017 година, са заведени в национален регистър. При ново финансиране на програмата със заведените в регистъра сгради по ред на постъпването им трябва да се сключват договори за финансиране и съответно те да бъдат санирани”, разясни кметът Караиванов и допълни, че Община Асеновград стриктно ще следи за всички новости и промени по темата и ще информира своевременно гражданите при настъпване на нови обстоятелства свързани с програмата за енергийна ефективност на многофамилни сгради.", "date": "2018.12.15", "title": "Пловдив: 28 са санираните блокове в Асеновград по Националната програмата за енергийна ефективност на многофамилни жилищни сгради"}
{"url": "http://www.focus-news.net/news/2018/12/15/2602074/burgas-kontsert-spektakal-zimna-prikazka-shte-predstavi-zimnite-obredni-praznitsi-v-strandzha-na-15-dekemvri.html", "text": "b> Бургас.  Въздействащ фолклорен спектакъл, представляващ своеобразна симбиоза между автентичен и обработен фолклор, ще бъде представен на сцената на Културен дом на Нефтохимика от 18.00 часа. Това съобщиха от пресцентъра на  Община Бургас . \r\n\"Зимна приказка\" представлява фолклорен концерт-спектакъл, съдържащ в хронологичен ред зимните обредни празници в Странджа - карабунарски коледари, сурвакарски игри, зимна седянка, кукерски игри, паликош, всички обхващащи периода от Коледа до Сирни заговезни. \r\nСпектакълът се осъществява по идея и с участието на Кукерска група \"Каваклии\" - кв. Долно Езерово и ПФА \"Странджа\" - Бургас. Режисьор, сценограф и хореограф е Марио Егов - художествен ръководител на ансамбъл \"Странджа Бургас\". \r\nКонцертът се реализира с финансовата подкрепа на Община Бургас - Програма за съфинансиране на културни проекти. \r\nБилети можете да намерите от днес на касата на НХК.", "date": "2018.12.15", "title": "Бургас: Концерт-спектакъл „Зимна Приказка\" ще представи зимните обредни празници в Странджа на 15 декември"}
{"url": "http://www.focus-news.net/news/2018/12/15/2602065/ria-novosti-ochakvat-seriozni-transportni-smushteniya-v-parizh-zaradi-planiranite-protesti-na-zhaltite-zhiletki.html", "text": "Очакват сериозни транспортни смущения в Париж заради планираните протести на „жълтите жилетки“, предава  РИА Новости .  \r\nОколо 40 метростанции в централната част на Париж, както и няколко станции на крайградската железопътна система RER ще бъдат затворени в събота поради планираните мащабни протести на \"жълтите жилетки\", като се очаква и значително нарушаване на наземния  транспорт и експресни линии до летищата в столицата (RATP). \r\nПо-специално ще бъдат затворени метростанциите, разположени на Шанз-Елизе и околностите, близо до Айфеловата кула и в близост до Марсово поле, Латинския квартал, Лувъра, Операта, както и площада на Бастилията. Закрити са също осем станции на линии А, В, С и Е на крайградските  влакове. Очаква се значително нарушение на движението на 54-те наземни линии и специални експресни линии до летищата Шарл дьо Гол и Орли, уточнява агенцията.  Юлиян Марков", "date": "2018.12.15", "title": "РИА Новости: Очакват сериозни транспортни смущения в Париж заради планираните протести на „жълтите жилетки“"}
{"url": "http://www.focus-news.net/news/2018/12/15/2602071/", "text": "Няколко хиляди души вече са се събрали на площада. Хора от много региони на Украйна продължават да пристигат в колони към храма „Света София“, където ще се проведе събитието, съобщава кореспондентът на  TACC .  \r\nПо централните улици на Киев днес са паркирани много автобуси, с които вярващите вече са пристигнали в Киев. \r\nВ района на църквата са предприети засилени мерки за сигурност: много от полицейските служители охраняват площада и улиците, които са в непосредствена близост до нея. Хората пред входа на Софийския площад са проверявани  с метални детектори. \r\nПред храма е издигната трибуна, от която, както се очаква, след завършването на Събора, главата на новата украинска църква ще се обърне към вярващите. Освен това са инсталирани два големи екрана, на които ще се излъчват службите, както и  вероятно някои моменти от Събора. Освен това има три пункта, където хората могат да пият горещ чай. \r\nСпоред информации от медиите новоизбраният предстоятел ще носи титлата Киевски митрополит.  Юлиян Марков", "date": "2018.12.15", "title": "ТАСС: Хиляди са се събрали пред  храма „Света София“ в Киев, където се провежда Обединителния събор на бъдещата УПЦ"}
{"url": "http://www.focus-news.net/news/2018/12/15/2602075/ministar-nikolina-angelkova-ochakvame-5-rast-na-turistite-prez-tozi-zimen-sezon-osnovno-ot-gartsiya-turtsiya-sarbiya-i-makedoniya.html", "text": "Миналият зимен сезон имахме над 1.600 хил. туристи, което е 12% ръст в сравнение със сезон 2016-2017г. Сега очакваме около 5% ръст на база на нашите консервативни прогнози, като разбира се основно най-голям брой туристи очакваме от нашите съседи-Гърция, Турция, Сърбия и Македония. Това каза министърът на туризма Николина Ангелкова в предаването „Седмицата“ в  Дарик радио . Регистриран е доста голям интерес и от британските туристи“, коментира още Ангелкова Тя изтъкна, че макар и с по-малък брой туристи имаме посещения от Израел, Русия, Австрия и Германия. „Има ръст на туристите, защото от една страна българския туристически продукт с всяка една година подобрява своето качество. От създаването на Министерството на туризма през 2014 година, когато България беше опозната като евтина туристическа дестинация, сега големите тур-оператори ни представят като държава, която предлага добро качество на разумна цена“, посочи тя. Според нея това подобрява рекламата за страната ни, но в същото време самият бранш полага големи усилия, за да подобрява качеството на предлаганите услуги. „Голяма част от чуждестранните туристи, над 72% отсядат в четири-пет звездни хотели, докато посещават България“, изтъкна още тя. Според нея, за да бъдат изравнени туристическите посещения в България между летния и зимния сезон, трябва задължително да се инвестира в инфраструктурата на съоръженията. „Стартираме нова инициатива заедно с най-известните шеф готвачи в България да направим карта на най-известните фестивали, свързани с кулинарията. Допълнително дадем възможност на туристите – български и чуждестранни, за да знаят в кой район какво събитие има. Интересът към столицата през последните 3-4 години изключително нарасна, особено за градския туризъм през уикендите“, съобщи министърът на туризма. „Към момента за 2018 г. мога да направя обобщение с данните за първите 10 месеца на годината. За тях над 8,4 млн. чуждестранни туристи са посетили страната, което е с около 5,6% ръст, в сравнение с предходната година. Очакваме и цялата година да бъде с ръст около 5%, надявам се да достигнем до 9,1 – 9,2 млн. чуждестранни туристи за 2018 г.“, добави тя. \r\nПо думите й стоим доста по-добре на пазара от Сърбия и Румъния. „Мисля, че Румъния за първите 10 месеци на 2017 г. има туристи в рамките на 5 млн. Сърбия също има около 4 млн. чуждестранни туристи. Този ръст не е тенденция“, поясни тя. „Към момента България, за първите 10 месеца на годината, е на 10 място по ръст от всички държави членки на ЕС. Позицията е доста добра, миналата година бяхме на второ място като процент на ръста. Движим се успешно по отношение на устойчивост на дестинацията. Трета поредна година сме в топ 10“, обясни министърът.", "date": "2018.12.15", "title": "Министър Николина Ангелкова: Очакваме 5% ръст на туристите през този зимен сезон, основно от Гърция, Турция, Сърбия и Македония"}
{"url": "http://www.focus-news.net/news/2018/12/15/2602076/plovdiv-detsata-ot-tsentara-za-podkrepa-i-lichnostno-razvitie-vasil-levski-v-asenovgrad-se-vklyuchvat-v-koledno-novogodishnata-praznichna-programa-na-obshtinata.html", "text": "Децата от Центъра за подкрепа и личностно развитие „Васил Левски” в Асеновград се включват активно в коледно-новогодишната празнична програма на общината. Това каза за  Радио „Фокус“ – Пловдив  управителят на Центъра Георги Анастасов. По думите му от 11.30 часа в Градската библиотека „Паисий Хилендарски“ ще се състои концерт с участието на всички художествено-творчески състави от Центъра за подкрепа и личностно развитие „Васил Левски”. „Ще се изявят децата от групите по народни танци, народно пеене, по музикалните инструменти гайда и китара. Смятам, че ще бъде интересно за всички, защото децата са много талантливи и ще има с какво да зарадват всички гости“, каза Анастасов. По традиция на 21 декември група коледари от Центъра за подкрепа и личностно развитие „Васил Левски” ще посетят кабинетите на кмета на Асеновград и председателя на Общинския съвет, за да им пожелаят светли коледни и новогодишни празници, здраве и берекет. Георги Анастасов припомни, че децата от Центъра взеха участие в церемонията по запалване на светлините на коледната елха в центъра на Асеновград на 3 декември. \r\nТони МИХАЙЛОВ", "date": "2018.12.15", "title": "Пловдив: Децата от Центъра за подкрепа и личностно развитие „Васил Левски” в Асеновград се включват в коледно-новогодишната празнична програма на общината"}
{"url": "http://www.focus-news.net/news/2018/12/15/2602078/veliko-tarnovo-s-2-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 2 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 87 см., а температурата на водата 5.2 градуса. В Дунавската равнина ще има превалявания, предимно oт сняг. По поречието на Дунав ще има условия за поледици. Ще духа умерен източен вятър. Атмосферното налягане  ще се задържи малко по-ниско от средното за месеца.", "date": "2018.12.15", "title": "Велико Търново: С 2 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/15/2602077/aleksis-tsipras-za-makedoniya-i-gartsiya-nyama-vrashtane-nazad.html", "text": "За Македония и Гърция няма връщане назад, заяви гръцкия министър-председател Алексис Ципрас на конференция на управляващата партия СИРИЗА в северния гръцки град Солун, пише гръцкото електронно издание  “Greek Reporter“ . \r\nНа конференцията Алексис Ципрас говори за Преспанския договор, представяйки го като стъпка напред в отношенията между народите на Балканите. В същото време, той похвали Солун заради \"хармоничното съжителство на различни култури и традиции, тежката история и големите демократични битки\". \r\n\"Няма да позволим той да се превърне в град на крайната десница и на омразата, защото Солун, Македония и Гърция нямат връщане назад\", подчерта той. \r\nТой заяви, че \"Солун днес реагира на тъмнината, омразата, национализма и експлоатацията на патриотизма \", добавяйки, че \"демократичния народ в Македония днес изпраща послание на съпротива, свобода, демокрация\", визирайки Северна Гърция. \r\nЦипрас продължи: \"Ние няма да позволим на политиците, които ограбиха нашата родина и я изправиха на ръба на фалита, днес да инсценират патриотизъм и да вървят ръка за ръка с неонацистите на „Златна зора“! \"  Юлиян Марков", "date": "2018.12.15", "title": "Алексис Ципрас: За Македония и Гърция няма връщане назад"}
{"url": "http://www.focus-news.net/news/2018/12/15/2602079/sport-katerina-dimitrova-se-klasira-za-chetvartiya-krag-na-tenis-turnira-orindzh-boul-za-devoyki.html", "text": "Катерина Димитрова се класира за четвъртия кръг на турнира Ориндж Боул в щата Флорида. Надпреварата се води неофициално световно първенство по тенис за таланти от 12 до 18 години.  \r\nВ третата си среща младата българка победи с 6:0, 7:5 Мио Козаки от Япония. \r\nНа осминафиналите Димитрова ще играе срещу Мелиса Еркан от Турция.", "date": "2018.12.15", "title": "Спорт: Катерина Димитрова се класира за четвъртия кръг на  тенис турнира Ориндж Боул за девойки"}
{"url": "http://www.focus-news.net/news/2018/12/15/2602080/sofiya-politseyski-patrul-e-razpolozhen-na-izhoda-na-grada-v-posoka-plovdiv.html", "text": "Полицейски патрул с регистрационен номер 6800, снабден с камера, е разположен на изхода на София в посока Пловдив, предаде репортер на  Агенция „Фокус“ .", "date": "2018.12.15", "title": "София: Полицейски патрул е разположен на изхода на града в посока Пловдив"}
{"url": "http://www.focus-news.net/news/2018/12/15/2602081/plovdiv-chastichno-narusheno-e-vodopodavaneto-v-selata-voysil-i-markovo-zaradi-avarii.html", "text": "Частично нарушено е водоподаването в пловдивските села Войсил и Марково. Това съобщиха за  Радио „Фокус“ – Пловдив  от водоснабдителното дружество, обслужващо областта. Причините за нарушеното водоподаване в двете населени места са аварии на водопроводи. Не е посочен краен срок за възстановяване на нормалното водоподаване към засегнатите домакинства. \r\nОт дружеството информират, че на 16 декември, за времето от 11.00 до 16.00 часа, ще бъде нарушено водоподаването в района на ул. „Кукленско шосе“, поради изграждане на ново сградно водопроводно отклонение. \r\nТони МИХАЙЛОВ", "date": "2018.12.15", "title": "Пловдив: Частично нарушено е водоподаването в селата Войсил и Марково, заради аварии"}
{"url": "http://www.focus-news.net/news/2018/12/15/2602082/pazardzhik-domat-muzey-na-rodopskata-tesnolineyka-raboti-samo-sled-predvaritelno-zapisvane.html", "text": "Домът музей на родопската теснолинейка, който се намира на нефункциониращата гара „Цепина”, работи само с предварително записване през зимните месеци, съобщи за  Радио „Фокус” – Пазарджик  Кристиян Ваклинов от Сдружение „За теснолинейката”. По думите му посещението на Дом-музея е безплатно за всички. В музея са представени над 120 снимки на родопското влакче през годините. „Сградата е ремонтирана и възстановена изцяло с доброволен труд на над 20 души в продължение на две години. Музеят има за цел да популяризира стогодишната история на теснопътната жп линия и по този начин да привлича последователи към каузата за опазване на последната такава жп линия у нас”, обясни Ваклинов. През 2018 година се навършват 102 години от идеята за построяване на Малкото влакче и 91 години откакто то е факт. Влакчето със 760 мм междурелсие от Септември до Добринище свързва Горнотракийската низина, Родопите, Рила и Пирин по 125-километров тесен железен път. \r\nРадослава МУРДЖЕВА", "date": "2018.12.15", "title": "Пазарджик: Домът музей на родопската теснолинейка работи само след предварително записване"}
{"url": "http://www.focus-news.net/news/2018/12/15/2602084/veliko-tarnovo-pozhar-e-unishtozhil-10-kubika-darva-tsirkulyar-i-elektrozhen-v-pavlikenskoto-selo-krasno-gradishte.html", "text": "Пожар е унищожил 10 кубика дърва, циркуляр и електрожен в павликенското село Красно Градище. Причината за него е небрежност при боравене с открит огън, уточняват за  Радио „Фокус“ – Велико Търново  от пресцентъра на Регионална дирекция „Пожарна безопасност и защита на населението“ – Велико Търново. Сигнал за инцидента е получен в 07.23 часа вчера. Според съобщението, огънят лумнал в спомагателна постройка в селото. На мястото са пристигнали трима пожарникари с един противопожарен автомобил. Те са потушили пламъците и са спасили къщата в близост. При инцидента няма пострадали. \r\nЕкип на Районната пожарна служба в старата столица се е отзовал на сигнал за пламнал комин на жилищна кооперация в града. Той е получен в 03.50 часа тази нощ. Причина за произшествието е самозапалване на сажди в коминното тяло. И при този инцидент няма пострадали граждани. \r\nМария НЕДЕВА", "date": "2018.12.15", "title": "Велико Търново: Пожар е унищожил 10 кубика дърва, циркуляр и електрожен в павликенското село Красно Градище"}
{"url": "http://www.focus-news.net/news/2018/12/15/2602085/sofiya-namalena-e-vidimostta-na-am-trakiya-v-rayona-na-vakarel-poradi-magla.html", "text": "Намалена е видимостта на АМ „Тракия“ в района на Вакарел поради мъгла, предаде репортер на  Агенция „Фокус“ . Видимостта е намалена до 100 м., в района на Ихтиман до 30- 50 м. „Фокус“ призовава водачите да шофират със съобразена скорост, на места има хлъзгави участъци, особено по мостовите съоръжения.", "date": "2018.12.15", "title": "София: Намалена е видимостта на АМ „Тракия“ в района на Вакарел поради мъгла"}
{"url": "http://www.focus-news.net/news/2018/12/15/2602083/tass-neizvestni-litsa-sa-zavzeli-katedralniya-hram-v-ukrainskiya-grad-vinitsa.html", "text": "Неизвестни лица са завзели катедралния храм „Свето Преображение Господне“ в украинския град Виница на фона на провеждащия се в Киев Обединителен събор за учредяване на независима Украинска православна църква, предава  TACC \r\nНеизвестни млади хора със спортно телосложение са взели от охраната всички ключове от комплекса, съобщава агенцията, като се позовава на пресслужбата на Съюза на православните журналисти.  Юлиян Марков", "date": "2018.12.15", "title": "ТАСС: Неизвестни лица са завзели катедралния храм в украинския град Виница"}
{"url": "http://www.focus-news.net/news/2018/12/15/2602073/afp-parvite-zhalti-zhiletki-se-sabirat-po-shanz-elize.html", "text": "Първите \"жълти жилетки\" се събраха в събота в Шанз-Елизе, посрещнати от внушителни мерки за сигурност, за  пета събота на протест  след насилието от последните уикенди, въпреки поредица от отстъпки на властите, предава  AFP . \r\nПротестиращите заявяват, че днес протестират за реформи в институциите и за повече пряка демокрация, предават кореспондентите на агенцията. \r\nПо данни на телевизионния канал BFM вече са арестувани 25 души преди началото на протестите.  Юлиян Марков", "date": "2018.12.15", "title": "AFP: Първите „жълти жилетки“ се събират по Шанз-Елизе"}
{"url": "http://www.focus-news.net/news/2018/12/15/2602086/burgas-normalno-se-osashtestvyava-preminavaneto-na-prevozni-sredstva-prez-gkpp-malko-tarnovo.html", "text": "Нормално се осъществява преминаването на превозни средства през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Обстановката е спокойна, няма образували се колони от автомобили. \r\nМария КУРТЕВА", "date": "2018.12.15", "title": "Бургас: Нормално се осъществява преминаването на превозни средства през ГКПП „Малко Търново“"}
{"url": "http://www.focus-news.net/news/2018/12/15/2602089/sofiya-magla-zatrudnyava-dvizhenieto-po-am-trakiya-trafikat-e-natovaren.html", "text": "Мъгла затруднява движението по АМ „Тракия“ в участъците й от областите София и Пазарджик, трафикът е натоварен, предаде репортер на  Агенция „Фокус“ .  В района на Вакарел и тунел „Траянови врата“ видимостта е намалена до 30-50 м., на места се увеличава до 80 м. Затруднения в движението има в участъците с ремонтни дейности.  \r\n„Фокус“ призовава водачите да шофират със съобразена скорост.", "date": "2018.12.15", "title": "София: Мъгла затруднява движението по АМ „Тракия“, трафикът е натоварен"}
{"url": "http://www.focus-news.net/news/2018/12/15/2602088/premierat-boyko-borisov-se-sreshtna-sas-zamestnik-darzhavniya-sekretar-na-sasht-dzhon-salivan.html", "text": "Министър-председателят Бойко Борисов се срещна със заместник-държавния секретар на САЩ Джон Съливан, съобщиха от  правителствена инфромационна служба . Във фокуса на разговорите бяха сигурността, енергетиката, инвестициите и двустранните отношения. \r\nПремиерът Борисов отново увери, че България напълно изпълнява поетите ангажименти към НАТО и препотвърди повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване. Заместник-държавният секретар на САЩ Джон Съливан подчерта, че България е стабилен и предвидим партньор в рамките на Алианса и на двустранна основа. Съливан предаде на премиера Борисов послание от американския президент Доналд Тръмп за значимостта за САЩ на приятелските и партньорски двустранни отношения с България, и високата оценка за тях. Акцент в срещата между Бойко Борисов и Джон Съливан бе още енергийната сигурност и сътрудничеството между двете страни в тази област. Министър-председателят запозна Съливан с напредъка по интерконектора между България и Гърция, с амбициите на страната ни да съхрани ролята си в преноса и търговията с газ, както и с проекта „Белене“. „България води политика, насочена към гарантиране на енергийната сигурност както за страната, така и за ЕС“, заяви премиерът Бойко Борисов. Той посочи, че работим активно за енергийна диверсификация и по проектите за газови връзки със съседните страни.", "date": "2018.12.15", "title": "Премиерът Бойко Борисов се срещна със заместник-държавния секретар на САЩ Джон Съливан"}
{"url": "http://www.focus-news.net/news/2018/12/15/2602091/blagoevgrad-big-bend-i-muzikalno-uchilishte-presto-podariha-koleden-kontsert-na-zhiteli-i-gosti-na-grada.html", "text": "Биг Бенд-Благоевград и Музикално училище „Престо“ представиха съвместен коледен концерт. Музикалното събитие се проведе в препълнения салон на Драматичен театър „Никола Вапцаров“ вчера. Това съобщиха от пресцентъра на  Община Благоевград . По време на музикалното събитие бяха чути и изпълнени световно известни песни, пресъздадени от творците на Биг Бенд- Благоевград и музикално училище „Престо”. Аудиторията  имаше възможност да се докосне до творчеството на музикантите, а коледният дух завладя с изпълненията на песни, познати по цял свят. Концертът бе част от празничната програма, организирана от Община Благоевград. Коледният фестивал, тази година преминава под мотото „Следвай звездата,озари пътя!“. Биг Бенд- Благоевград подготвят още един концерт за жителите и гостите на Благоевград. Той ще се проведе под надслов “Let it snow” в зала „Пейо Яворов“ на  17 декември.", "date": "2018.12.15", "title": "Благоевград: Биг Бенд и музикално училище „Престо” подариха коледен концерт на жители и гости на града"}
{"url": "http://www.focus-news.net/news/2018/12/15/2602092/pazardzhik-etnografskata-ekspozitsiya-na-regionalniya-istoricheski-muzey-organizira-survakarska-rabotilnitsa.html", "text": "Етнографската експозиция на Регионален исторически музей – Пазарджик организира  Сурвакарска работилница , съобщиха от  музея . Тя ще се проведе в периода от 17 до 20 декември от 10.30 до 16.30 часа, когато участниците могат да се включат в изработване на традиционни сурвачки. За да измайсторят сурвачка по традиционния начин, посетителите е необходимо да си донесат клонче дрян, разноцветни вълнени конци, пуканки, сушени плодове, орехи, сушени чушки, малки кравайчета и да се оставят на въображението си и помощта на специалистите-етнографи. Мултимедийна презентация ще даде повече информация на участниците в работилницата за зимните празници и обичаи.", "date": "2018.12.15", "title": "Пазарджик: Етнографската експозиция на Регионалния исторически музей организира Сурвакарска работилница"}
{"url": "http://www.focus-news.net/news/2018/12/15/2602093/momchil-nekov-evrodeputat-pchelarskiyat-sektor-e-v-kritichno-sastoyanie.html", "text": "Пчеларският сектор е в критично състояние. Това каза за седмичното обзорно предаване „Метроном“ на  Радио „Фокус“  Момчил Неков  от Групата на Прогресивния алианс на социалистите и демократите в Европейския парламент, който е и член на Комисията по земеделие. Той обясни, че протестите на пчеларите са справедливи и исканията им имат резон. Новата Обща селскостопанска политика (ОСП) предлага поне частично решение обясни той. Тя засяга целия ЕС и се отнася до следващия програмен период.  \r\n“Ако услугата опрашване бъде приета на европейско равнище и държавите дадат възможност за получаване на субсидии по тази форма за услугата, това ще доведе до регистриране на пчеларите като земеделски производители, браншът ще излезе на светло. Изсветляването на сектора е също важен момент“, каза той. Момчил Неков обясни, че повечето пчелари към настоящия момент работят в сивия сектор. Той даде пример със САЩ, който всяка година дават близо 2 млрд. долара за услугата опрашване. Пред пчеларския сектор има много предизвикателства, като пестицидите, активните вещества, липсата на паша.  Това са основни неща, които влияят на биоразнообразието и околната страда, обобщи Момчил Неков.", "date": "2018.12.15", "title": "Момчил Неков, евродепутат: Пчеларският сектор е в критично състояние"}
{"url": "http://www.focus-news.net/news/2018/12/15/2602095/varna-tri-sluchaya-na-grip-sa-registrirani-v-regionalnata-zdravna-inspektsiya-prez-poslednata-sedmitsa.html", "text": "Три случая на грип са регистрирани в Регионалната здравна инспекция във Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. За периода от 7 до 13 декември броят на болните от остри респираторни инфекции е 307. Спрямо предходната седмица, когато случаите са 317, се отчита лек спад на броя на заболелите. Най – висока заболеваемост от остри респираторни инфекции е регистрирана във възрастта 5 – 14 години и 30 – 64 години. 18 пациенти са развили усложнения от грип и остри респираторни заболявания – бронхити и пневмонии. Най-честите оплаквания в този сезон са висока температура, болки в гърлото и носа, упорита кашлица, хрема и отпадналост. Имунизацията е едно от най-сигурните средства за профилактика срещу грип и респираторни заболявания, но повечето хора избягват този вид превенция. Препоръчва се засилване на имунитета чрез консумация на повече плодове и зеленчуци, както и спазване на добра лична хигиена. \r\nМарияна ВАЛЕНТИНОВА", "date": "2018.12.15", "title": "Варна: Три случая на грип са регистрирани в Регионалната здравна инспекция през последната седмица"}
{"url": "http://www.focus-news.net/news/2018/12/15/2602097/pazardzhik-programata-topal-obyad-osiguryava-hrana-na-26-sotsialno-slabi-zhiteli-ot-selo-ivaylo.html", "text": "В пазарджишкото село Ивайло програмата „топъл обяд“ осигурява храна на тези, за които знаем, че се нуждаят от помощ, каза за  Радио „Фокус“-Пазарджик  Милчо Донгов, кмет на населеното място. По думите му с тази програма се изхранват 26 човека в селото. „Има много самотни хора и такива, които трудно се обслужват сами и ние от кметството помагаме с всичко необходимо съвместно с БЧК-Пазарджик. Заедно осигуряваме около 60 кг. хранителни продукти за 160 човека не само по празниците, а целогодишно, като продуктите се раздават срещу лична карта и подпис“, каза Донгов. \r\nРадослава МУРДЖЕВА", "date": "2018.12.15", "title": "Пазарджик: Програмата „топъл обяд“ осигурява храна на 26 социално слаби жители от село Ивайло"}
{"url": "http://www.focus-news.net/news/2018/12/15/2602096/sport-svetlozar-nikolov-zae-25-to-myasto-na-400-metra-sachetano-pluvane-v-kitay.html", "text": "Плуване: Светлозар Николов зае 25-о място на 400 метра съчетано на Световното първенство по плуване в малък басейн в Ханчжоу, Китай.  Българинът финишира в сериите за 4:14.25 минути, което е нов държавен рекорд за младежи (до 18г).  \r\nВ дисциплината 100 метра свободен стил при мъжете Калоян Братанов остана 60-и от 109 участници.  При жените Диана Петкова остана 22-а в спринта на 50 метра свободен стил с време 25.16 секунди.", "date": "2018.12.15", "title": "Спорт: Светлозар Николов зае 25-то място на 400 метра съчетано плуване в Китай"}
{"url": "http://www.focus-news.net/news/2018/12/15/2602087/nezavisen-makedoniya-sasho-miyalkov-i-yordan-ortse-kamchev-mozhe-da-badat-osvobodeni-sreshtu-garantsiya-s-nedvizhimo-imushtestvo.html", "text": "Сашо Миялков и Йордан (Орце) Камчев може да бъдат освободени срещу гаранция с недвижимо имущество, пише скопското издание  “Независен“ . \r\nСлед близо един месец в ареста, Наказателния съвет на Основен съд 1 даде възможност на бившия директор на Управлението за сигурност и контраразузнаване Сашо Миялков, да си купи свободата с пари. Защитата на Миялков преди няколко дни подаде искане до съдията по предварителното производство Весна Димишкова и предложи имот на стойност 1 млн. евро, за да излезе на свобода, пише изданието. \r\nИмот на рекордната стойност от 14 млн. евро се предлага от най-богатия македонски гражданин Йордан (Орце) Камчев. Съдът удължи срока на задържането му за още 30 дни, но защитата подаде ново искане като заложи имущество на стойност 14 милиона евро, негово и на семейството му. Наказателният съд заяви, че делото на Миялков вече е изпратено до Специалната прокуратура, която ще даде становище по предложението за гаранцията на бившия шеф на Управлението за сигурност и контраразузнаване (УБК). От специализираната прокуратура заявиха, че делото все още не е пристигнало при тях, но прокурорът Лили Стефанова, която води делото \"Империя\", заяви, че ще отговори адекватно на това искане за защита.  Юлиян Марков", "date": "2018.12.15", "title": "„Независен“ (Македония): Сашо Миялков и Йордан (Орце) Камчев може да бъдат освободени срещу гаранция с недвижимо имущество"}
{"url": "http://www.focus-news.net/news/2018/12/15/2602098/prezidentat-rumen-radev-se-sreshtna-sas-zamestnik-darzhavniya-sekretar-na-sasht-dzhon-salivan.html", "text": "Държавният глава Румен Радев разговаря на „Дондуков“ 2 със заместник-държавния секретар на САЩ Джон Съливан, който е на посещение в България. В срещата участва и посланик Ерик Рубин, съобщиха от  прессекретариат на държавния глава . Във фокуса на разговорите бяха стратегическото партньорство между България и САЩ, както и развитието на двустранното сътрудничество. Президентът Радев изрази интереса на страната ни към разширяване на икономическия обмен и увеличаване на инвестициите от САЩ в сфери с висока добавена стойност и информационните технологии. По думите му България се утвърждава като регионален технологичен лидер и привлича все повече експерти и технологични компании от региона и Европа. Президентът посочи също така, че страната ни има амбицията да се развива като регионален енергиен център в Югоизточна Европа. Реалната  диверсификация с изграждането на интерконектори с нашите съседи, заедно с директните доставки на енергийни ресурси, повишават сигурността и водят до намаляване на цените, с което съответстват на националните интереси на България и на Европейския съюз, посочи още Румен Радев. Обсъдена беше и възможността за разширяването на двустранното сътрудничество в разработването на перспективни енергийни източници. Джон Съливан даде висока оценка на двустранното сътрудничество в сферата на отбраната и сигурността и на приноса на българските военнослужещи в НАТО. Президентът отбеляза значителния международен интерес към процеса на модернизация на Българската армия, в който участват и САЩ. Държавният глава подчерта, че страната ни се стреми към стратегическо партньорство с бъдещия доставчик, обмен на програми за обучение и търси най-изгодното предложение на основата на равнопоставеност, конкурентност и прозрачност, при спазване на критериите, определени от Министерството на отбраната и Народното събрание.", "date": "2018.12.15", "title": "Президентът Румен Радев се срещна със заместник-държавния секретар на САЩ Джон Съливан"}
{"url": "http://www.focus-news.net/news/2018/12/15/2602099/kyustendil-dvizhenieto-po-patya-ot-rilski-manastir-do-kirilova-polyana-e-vremenno-ogranicheno-poradi-avariral-snegorin.html", "text": "Движението по път ІІІ-107 от Рилски манастир до Кирилова поляна е временно ограничено, поради аварирал снегорин. Това съобщиха от пресцентъра на  Агенция \"Пътна инфраструктура\" .", "date": "2018.12.15", "title": "Кюстендил: Движението по пътя от Рилски манастир до Кирилова поляна е временно ограничено, поради аварирал снегорин"}
{"url": "http://www.focus-news.net/news/2018/12/15/2602102/varna-desetki-zhiteli-na-grada-protestiraha-sreshtu-visokoto-stroitelstvo-v-idealniya-tsentar.html", "text": "Десетки жители на Варна се събраха на протест пред входа на Морската градина срещу високото строителство в идеалния център на града, предаде репортер на  Радио „Фокус“ – Варна . Причина за организираната протестна гражданска демонстрация е проект, който предвижда изграждането на 18-етажен хотел на паркинг близо до входа на Морската градина и Фестивалния и конгресен център в града. Протестиращите се обявиха срещу проекта, който според тях ще доведе до нови проблеми в трафика, водоснабдяването и замърсяване на въздуха в града. Сред събралите се имаше хора от различни възрастни, част от тях носеха плакати с надпис „Слънце и въздух за всички“, „Варна не е гето“. Част от хората настояват и за промени в Подробния устройствен план. \r\nМарияна ВАЛЕНТИНОВА", "date": "2018.12.15", "title": "Варна: Десетки жители на града протестираха срещу високото строителство в идеалния център"}
{"url": "http://www.focus-news.net/news/2018/12/15/2602094/tass-zapochna-obedinitelniyat-sabor-za-sazdavane-na-nezavisima-ukrainska-pravoslavna-tsarkva.html", "text": "Обединителният събор за създаване на независима Украинска православна църква, под патронажа на Цариградската патриаршия, започна в събота в Киевската църква \"Света София\". Това се съобщава в уебсайта на неканоничната Киевска патриаршия, предава  TACC .  \r\nПреди началото на Събора  в храма е пристигнал президентът на Украйна Петро Порошенко. \r\nЦелта на Събора е да създаде в Украйна нова поместна православна църква - структура, която официално ще има автокефален статут, но всъщност ще бъде ръководена според наблюдатели  от Вселенския  патриарх, предава агенцията.  \r\nСпоред \"Обществената телевизия\" в храма присъстват само двама архиереи от каноничната Украинска православна църква-Московски патриархат – Переяславо-Хмелницкият и Вишневски митрополит Александър и  и Барският и Виницки митрополит Симеон. \r\nКатедралата в украинския град Виница по-рано днес е била завзета от неизвестни лица, припомни агенцията.  Юлиян Марков", "date": "2018.12.15", "title": "ТАСС: Започна Обединителният събор за създаване на независима Украинска православна църква"}
{"url": "http://www.focus-news.net/news/2018/12/15/2602100/mrrb-ek-odobri-oshte-210-mln-lv-za-remont-na-uchilishta-po-oprr.html", "text": "Европейската комисия одобри още 210 млн. лв. за ремонт на образователната инфраструктура в страната по Оперативна програма „Региони в растеж“ 2014-2020 г, съобщиха от пресцентъра на  МРРБ . Средствата се прехвърлят от инвестиционен приоритет „Енергийна ефективност“ на първата ос на ОПРР, бенефициенти по която са 39-те големи градове, към приоритет „Образователна инфраструктура“ на същата ос. Целта е да се постигне по-високо ниво на качеството на образование в градовете, определили най-високи нужди в рамките на инвестиционните си програми. С преразпределението на ресурса се покрива и недостигът от средства по вече сключени договори за „Образователна инфраструктура“ за големите градове. Това ще допринесе за постигане на правителствения приоритет за по-високо ниво на качеството на образованието.В момента по ОПРР 2014-2020 се изпълняват 119 проекта на обща стойност 623 млн. лв. С тези средства ще се рехабилитира материално-техническата база на общо 442 детски градини, основни и средни училища и университети. Изпълнението на 7 от проектите на обща стойност 12,2 млн. лв. вече приключи. В резултат 5 716 лица се обучават и работят в модернизираните 21 образователни институции. \r\nИзменението на програмата е предложено след извършен вътрешен анализ по изпълнението й от Управляващия орган в МРРБ, и е одобрено от Комитета за наблюдение и от Министерския съвет. С промените се намаляват рисковете по отчитане на някои междинни индикатори към края на 2018 г., заложени в ОПРР. Сред тях са тези за първично потребление на енергия, социални услуги и социални жилища, обусловени от актуализация на нуждите, изпълнението на целенасочени политики в социалната сфера, както и при отчитане възможностите за реализация през програмния период. Одобрените промени в ОПРР 2014-2020 не водят до промени на общия ресурс на програмата, както и в бюджета на приоритетните оси, не се нарушава и тематичната концентрация, установена в Споразумението за партньорство на Република България. Одобрението от страна на ЕК дава възможност за намаляване рисковете за изпълнение на програмата, повишава се значимостта й за подобряване на достъпа до образование и подобрен образователен процес в регионите на страната.Одобрената нова версия на Оперативна програма „Региони в растеж“ 2014-2020 (версия 5.2) може да бъде намерена ТУК. Средно училище \"Васил Левски\" в Севлиево е обновено по проекта на общината „Енергийна ефективност на образователната инфраструктура в град Севлиево”, финансиран от Оперативна програма \"Региони в растеж\" 2014-2020. С над 4,6 млн. лв. по него са ремонтирани трите най-големи училища и шест от основните детски градини в общината", "date": "2018.12.15", "title": "МРРБ: ЕК одобри още 210 млн. лв. за ремонт на училища по ОПРР"}
{"url": "http://www.focus-news.net/news/2018/12/15/2602090/ria-novosti-frenskata-politsiya-e-izpolzvala-salzotvoren-gaz-sreshtu-protestirashtite.html", "text": "В Париж полицията използва сълзотворен газ срещу \"жълтите жилетки\", предава кореспондентът на  РИА Новости .  \r\nДнес по Шанз-Елизе в центъра на френската столица се провежда пореден протест. Няколкостотин души са се събрали  около Триумфалната арка, достъпът до която е блокиран. За да ги отклони от арката, полицията използва сълзотворен газ. \r\nСлед това протестиращите са се насочили към Елисейския дворец, въпреки че тази област също беше затворена. Някои от тях държат в ръцете си знамената на Франция, бялата ивица, на които  е оцветена жълто в като цвета  на \"жълтите жилетки\". \r\nВ същото време нови групи протестиращи продължават да пристигат на Шанз-Елизе.  Юлиян Марков", "date": "2018.12.15", "title": "РИА Новости: Френската полиция е използвала сълзотворен газ срещу протестиращите"}
{"url": "http://www.focus-news.net/news/2018/12/15/2602104/veliko-tarnovo-malchugani-ot-grada-prevarnaha-sgradata-na-obshtinata-v-pastra-koledna-rabotilnitsa.html", "text": "За пореден път малчугани от Велико Търново превърнаха сградата на Общината в пъстра коледна работилница, предаде репортер на  Радио „Фокус“ – Велико Търново . Децата творят на третия етаж в сградата. Kато същински помощници на дядо Коледа майсторят подаръци, украшения, картички, играчки за елха, сувенири, гирлянди, превръщат шишарки в произведения на изкуството. Интересът към своеобразните занаятчийски ателиета е изключително голям. Все повече малки великотърновци се включват в инициативата, която е втората по ред за този месец. С подкрепата на кмета Даниел Панов за децата бяха осигурени всички необходими материали и пособия. Родителите на малчуганите и техни близки също се включиха в изработката на играчки, припомняйки си часовете по ръчен труд в училище. Следващата работилница ще се проведе на 29 декември. Тогава децата отново ще превърнат фоайето на третия етаж на Общината в своеобразна занаятчийска алея и ще могат да демонстрират умения и сръчност в изработването на новогодишни сурвакници. \r\nМария НЕДЕВА", "date": "2018.12.15", "title": "Велико Търново: Малчугани от града превърнаха сградата на Общината в пъстра коледна работилница"}
{"url": "http://www.focus-news.net/news/2018/12/15/2602103/kyustendil-teatralnata-postanovka-naslednikat-shte-bade-predstavena-s-blagotvoritelna-tsel-v-grada.html", "text": "Театралната постановка „Наследникът” ще бъде представена с благотворителна цел в Кюстендил. Това съобщиха за  Радио „Фокус” – Кюстендил  от Общински драматичен театър – Кюстендил. Благотворителна музикална комедия на Арт студио „Трупата” ще бъде представена от 19.00 часа в голямата зала на театъра. Целта на благотворителната инициатива е да се съберат средства за лечението на 20-годишния Тони Костов. Момчето страда от остра лимфобластна левкемия. Към момента по сметката, разкрита за лечението на младежа, са събрани над 117 000 лева. Той е в болница, където продължава първият курс на химиотерапия. \r\nВенцеслав ИЛЧЕВ", "date": "2018.12.15", "title": "Кюстендил: Театралната постановка „Наследникът” ще бъде представена с благотворителна цел в града"}
{"url": "http://www.focus-news.net/news/2018/12/15/2602105/pregled-na-mezhdunarodnite-novini-do-13-chasa-agentsiya-fokus.html", "text": "Молбите на руския министър на отбраната Сергей Шойгу до Джеймс Матис остават без отговор трети ден, заяви Игор Конашенков, съобщава  Интерфакс . \r\n„След три дни дори няма официална реакция от американското ведомство на предложенията на руското министерство на отбраната“, съобщи Конашенков. \r\n„Всичко това говори за нежеланието на американската страна за1 аргументиран и професионален диалог с Русия в интерес на решаването на належащите проблеми за гарантиране на регионалната и глобалната сигурност“, подчерта той. \r\nСпоред него обръщението на Шойгу подчертава, че „руската страна е готова за открит и съществен диалог с Пентагона по всички неотложни въпроси“. \r\n*** „Фактор“ (Македония):Зиядин Села, лидер на „Алианса на албанците“ в Македония, разкритикува македонския премиер Зоран Заев защо не е поздравил Косово за създаването на национална армия, пише македонското електронно издание  „Фактор“ .  \r\nИзданието припомня, че Заев заяви вчера позицията си, че трансформацията на Косовските сили за сигурност в Косовска армия идва в грешен момент. \r\nТова е националистическо изявление, насочено главно срещу албанците в Косово, както и срещу Съединените щати, написа Зиядин Села в социалната мрежа „Фейсбук“. \r\n„Думите на Заев поставят под съмнение отношенията му със Съединените щати, създавайки впечатление , че такава позиция отговаря на интересите на Сърбия и Русия, пише Села. \r\n*** Няколко хиляди души вече са се събрали на площада. Хора от много региони на Украйна продължават да пристигат в колони към храма „Света София“, където ще се проведе събитието, съобщава кореспондентът на  TACC .  \r\nПо централните улици на Киев днес са паркирани много автобуси, с които вярващите вече са пристигнали в Киев. \r\nВ района на църквата са предприети засилени мерки за сигурност: много от полицейските служители охраняват площада и улиците, които са в непосредствена близост до нея. Хората пред входа на Софийския площад са проверявани  с метални детектори. \r\nПред храма е издигната трибуна, от която, както се очаква, след завършването на Събора, главата на новата украинска църква ще се обърне към вярващите. Освен това са инсталирани два големи екрана, на които ще се излъчват службите, както и  вероятно някои моменти от Събора. Освен това има три пункта, където хората могат да пият горещ чай. \r\nСпоред информации от медиите новоизбраният предстоятел ще носи титлата Киевски митрополит. \r\n*** Сашо Миялков и Йордан (Орце) Камчев може да бъдат освободени срещу гаранция с недвижимо имущество, пише скопското издание  “Независен“ . \r\nСлед близо един месец в ареста, Наказателния съвет на Основен съд 1 даде възможност на бившия директор на Управлението за сигурност и контраразузнаване Сашо Миялков, да си купи свободата с пари. Защитата на Миялков преди няколко дни подаде искане до съдията по предварителното производство Весна Димишкова и предложи имот на стойност 1 млн. евро, за да излезе на свобода, пише изданието. \r\nИмот на рекордната стойност от 14 млн. евро се предлага от най-богатия македонски гражданин Йордан (Орце) Камчев. Съдът удължи срока на задържането му за още 30 дни, но защитата подаде ново искане като заложи имущество на стойност 14 милиона евро, негово и на семейството му. Наказателният съд заяви, че делото на Миялков вече е изпратено до Специалната прокуратура, която ще даде становище по предложението за гаранцията на бившия шеф на Управлението за сигурност и контраразузнаване (УБК). От специализираната прокуратура заявиха, че делото все още не е пристигнало при тях, но прокурорът Лили Стефанова, която води делото \"Империя\", заяви, че ще отговори адекватно на това искане за защита. \r\n*** Малко повече от хиляда протестиращи бяха преброени  в събота в Париж около 11:00 часа местно време (12 часа българско време) за пети пореден протест на  \"жълтите жилетки\", а около шейсет души бяха арестувани, съобщи Префектурата на полицията в Париж, цитирана от  AFP . \r\nТова е \"по-слаба мобилизация\"  от миналите протести, заяви говорителят на полицията пред  телевизионния кана BFM и добави, че \"полицията остава мобилизирана\". Около 60 души бяха арестувани, много по-малко  от 500-те арести по същото време  миналата събота, според Префектурата.", "date": "2018.12.15", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/12/15/2602106/burgas-kontsert-spektakal-zimna-prikazka-shte-predstavi-zimnite-obredni-praznitsi-v-strandzha.html", "text": "Въздействащ фолклорен спектакъл, представляващ своеобразна симбиоза между автентичен и обработен фолклор, ще бъде представен на сцената на Културен дом на Нефтохимика от 18.00 часа. Това съобщиха от пресцентъра на  Община Бургас . „Зимна приказка“ представлява фолклорен концерт-спектакъл, съдържащ в хронологичен ред зимните обредни празници в Странджа – карабунарски коледари, сурвакарски игри, зимна седянка, кукерски игри, паликош, всички обхващащи периода от Коледа до Сирни заговезни. Спектакълът се осъществява по идея и с участието на Кукерска група „Каваклии“ – кв. Долно Езерово и ПФА „Странджа“ – Бургас. Режисьор, сценограф и хореограф е Марио Егов – художествен ръководител на ансамбъл „Странджа Бургас“. \r\nКонцертът се реализира с финансовата подкрепа на Община Бургас – Програма за съфинансиране на културни проекти. Билети можете да намерите от днес на касата на НХК.", "date": "2018.12.15", "title": "Бургас: Концерт-спектакъл „Зимна Приказка“ ще представи зимните обредни празници в Странджа"}
{"url": "http://www.focus-news.net/news/2018/12/15/2602110/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция  „Гранична полиция“ . Няма данни за образуването на задръствания или колони от автомобили. На граничен пункт „Златарево“ обстановката също е нормална. \r\nЛора КАЛЧЕВА", "date": "2018.12.15", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/12/15/2602107/prof-aleksandar-marinov-politolog-2018g-e-edna-propusnata-godina-za-balgariya.html", "text": "2018г. е една пропусната година за България. Това каза в интервю за седмичното обзорно предаването „Метроном“ на  Радио „Фокус“ , политологът проф. Александър Маринов. Той добави, че в момента ни застрашава опасността от това да изчезнем като нация и това не е свързано с миграционната криза или война, както смята министър-председателят Бойко Борис, а това е демографската катастрофа.  Проф. Маринов каза още, че хората все още не вярват в институциите. „Виждаме, че все още по върха на реалната власт няма разпознати субекти на корупция. Ужким се водят някакви проверки, но то се водят проверки по някакви въпроси, които са абсолютно очевидни, ясно са разписани в законите, но се създава впечатление, че тези проверки се водят, за да не се открие нищо. Такива прецеденти има с други така изтъкнати български политици през годините. Следователно обществото не вярва на тази активност, защото не вижда резултати от нея. В края на краищата е важно тези възможности, които придобиха различните институции, които би трябвало да се борят с корупцията да доведат не до съмнителни акции срещу неудобни, а срещу явни резултати и то там, където се вижда че има и където се разпределят големите парични потоци“, коментира политологът. Проф. Александър Маринов каза още, че най-големият враг на управляващите са самите те, а що се отнася до високият рейтинг на президента Румен Радев, политологът добави, че управляващите се страхуват от него заради това, че е човек, който говори истината и показва един друг начин на отношение и поведение. Проф. Маринов поясни, че президентът показва пътищата, по който трябва да върви промяната и всеки, който има власт трябва да носи отговорност и да се отчита как я изпълнява.", "date": "2018.12.15", "title": "Проф. Александър Маринов, политолог: 2018г. е една пропусната година за България"}
{"url": "http://www.focus-news.net/news/2018/12/15/2602108/dots-rumyana-kolarova-politolog-ochakvam-nova-koalitsionna-formula-sledvashtata-godina-ako-pravitelstvoto-se-stabilizira.html", "text": "Очаква се нова коалиционна формула следващата година,  ако правителството се стабилизира. Това каза за седмичното обзорно предаване „Метроном“ на  Радио „Фокус“  политологът доц. Румяна Коларова. „Не мисля, че става въпрос за нов партньор. Първоначално възприетата формула всяка от трите малки формации автоматично да е началник в някоя сфера меко казано се е разчупила. \r\nВ изпълнителната власт присъствието на националистическите формати  ще бъде ограничено“, каза тя. Според доц. Румяна Коларова  управляващите ще трябва да се справят с редица проблеми в предстоящата година. Повишаването на доходите е ангажимент, който те са поели и няма как да не го следват. Ще бъде важно, до каква степен кабинета ще може да овладее инциденти, които могат да ерозират стабилността му. Според нея сме свидетели на  триъгълник, в ъглите на който стоят  управляващи, президент и БСП, и хората с техните искания. Трябва обаче да се прави разлика между президента и БСП, обясни тя. Развитието на отношението между Гърция и Македония направи услуга на българското председателство. Радикална промяна към отношението към страната ни няма, допълни тя.", "date": "2018.12.15", "title": "Доц. Румяна Коларова, политолог: Очаквам нова коалиционна формула следващата година, ако правителството се стабилизира"}
{"url": "http://www.focus-news.net/news/2018/12/15/2602101/afp-okolo-hilyada-protestirashti-se-namirat-v-rayona-na-shanz-elize-60-dushi-sa-arestuvani.html", "text": "Малко повече от хиляда протестиращи бяха преброени  в събота в Париж около 11:00 часа местно време (12 часа българско време) за пети пореден протест на  \"жълтите жилетки\", а около шейсет души бяха арестувани, съобщи Префектурата на полицията в Париж, цитирана от  AFP . \r\nТова е \"по-слаба мобилизация\"  от миналите протести, заяви говорителят на полицията пред  телевизионния кана BFM и добави, че \"полицията остава мобилизирана\". Около 60 души бяха арестувани, много по-малко  от 500-те арести по същото време  миналата събота, според Префектурата.  Юлиян Марков", "date": "2018.12.15", "title": "AFP: Около хиляда протестиращи се намират в района на Шанз-Елизе, 60 души са арестувани"}
{"url": "http://www.focus-news.net/news/2018/12/15/2602111/sport-balgarkata-linda-zechiri-se-klasira-na-polufinalite-na-turnira-po-badminton-v-milano.html", "text": "Бадминтон: Пoставената под номер 2 в основната схема Линда Зечири се класира за полуфиналите на сингъл жени на международния турнир по бадминтон в италианския град Милано с награден фонд 25 хиляди долара. \r\nБългарката победи квалификантката Йе Джи-ким (Република Корея) с 2:1 гейма. \r\nНа двойки мъже Даниел Николов и Иван Русев загубиха късно снощи във втория кръг от Джон Чан-ли и Сан Хо-ли от (Република Корея) с 0:2 гейма.", "date": "2018.12.15", "title": "Спорт: Българката Линда Зечири се класира на полуфиналите на турнира по бадминтон в Милано"}
{"url": "http://www.focus-news.net/news/2018/12/15/2602112/varna-s-targ-na-kolektsionerski-orhidei-parvo-orhideeno-obshtestvo-v-balgariya-otbelyazva-svoyata-treta-godishnina.html", "text": "С търг на колекционерски орхидеи Първо орхидеено общество в България отбелязва своята трета годишнина. Това съобщиха за  Радио „Фокус“ – Варна  от организацията, създадена във Варна преди три години, за да развива изкуството на отглеждане на орхидеи и опазването им. Наддаването ще води експертът Крум Сотиров, който е основател и президент на Първо орхидеено общество. Той ще представи всяка орхидея с любопитна и полезна лекция за отглеждането й. Според Крум Сотиров изкуството за отглеждане на орхидеи има над 100-годишна традиция във Великобритания и САЩ, а у нас страстта към тези невероятни растения се разраства. Средствата от търга, който ще се проведе този следобед, ще послужат за образователни програми на обществото, което развива отглеждане на красивите цветя в култивация и опазването им в дивата природа. \r\nМарияна ВАЛЕНТИНОВА", "date": "2018.12.15", "title": "Варна: С търг на колекционерски орхидеи Първо орхидеено общество в България отбелязва своята трета годишнина"}
{"url": "http://www.focus-news.net/news/2018/12/15/2602113/pazardzhik-dezhurni-inspektori-kam-agentsiyata-po-hranite-tragvat-na-proverki-po-kolednite-praznitsi.html", "text": "Дежурни инспектори към Агенцията по храните тръгват на проверки по Коледните празници, съобщиха от  БАБХ-Пазарджик . Те ще се правят и по сигнали на потребители. При предишната им акция, на Никулден, са проверени над 1 000 обекта и са съставени 7 акта. Констатираните нарушения са за продажба на риба от обекти, които не са регистрирани, предлагане на риба и рибни продукти с изтекъл срок на годност, без документи за произход и неправилно етикетирани. Агенцията извършва и проверки в зимните курорти, които стартираха на 10 декември и ще продължат до края на сезона.", "date": "2018.12.15", "title": "Пазарджик: Дежурни инспектори към Агенцията по храните тръгват на проверки по Коледните празници"}
{"url": "http://www.focus-news.net/news/2018/12/15/2602109/the-new-york-times-formiraneto-na-kosovskata-armiya-e-politicheska-manevra-koyato-prikriva-po-znachimi-tseli.html", "text": "Формирането на косовската армия е политическа маневра, която прикрива по-значими цели, пише в своя статия американският вестник  The New York Times .  \r\nПовишените мита за сръбските продукти и създаването на косовската армия се считат за популярни мерки сред албанците в Косово, но наблюдатели на ситуацията предполагат, че те няма да се материализират в подкрепа на косовския премиер Рамуш Харадинай, който се противопоставя на президента Хашим Тачи заради преговорите със сръбския президент Александър Вучич за непопулярния въпрос на размяна на територии, пише изданието. \r\n„Популярно е да атакувате Сърбия. Но хората не са слепи за политическото маневриране в много чувствителната ситуация, както и за главоломно растящите обещания на двамата политици, които представляват символ на корупционното ръководството на Косово - казва Агрон Байрами, редактор на косовския всекидневник \"Коха диторе\", добавяйки, че войнствените думи на Сърбия не означават, че ще започне нова война. \r\nСпоред Байрами, Сърбия е наясно, че военните действия биха предизвикали конфликт с НАТО, като Косово знае, че неговите сили за сигурност не биха могли да се противопоставят на сръбската армия. \r\n„Приемането на законите за превръщането на нашите сили за сигурност не означава, че на следващия ден ще имаме армия, готова да действа. Това е първата стъпка и е символична. Това е стъпка, която трябва да бъде потвърдена от държавността на Косово. Сърбия не признава Косово като държава, затова яростно се противопоставя на създаването на още една институция, на армията - смята Байрами.  Юлиян Марков", "date": "2018.12.15", "title": "The New York Times:  Формирането на косовската армия е политическа маневра, която прикрива по-значими цели"}
{"url": "http://www.focus-news.net/news/2018/12/15/2602114/georgi-anastasov-tsplr-asenovgrad-okolo-500-sa-detsata-zapisali-se-v-razlichnite-ni-formi-na-obuchenie-v-tsentara-za-podkrepa-i-lichnostno-razvitie.html", "text": "Около 500 са децата, записали се в различните форми на обучение, които предлага Центъра за подкрепа и личностно развитие „Васил Левски“ в Асеновград. Това каза за  Радио „Фокус“ – Пловдив  директорът на Центъра Георги Анастасов и посочи, че постоянно се записват нови деца. „Отчита се голям интерес към всички форми на обучение, но най-желани от децата са народните танци, също така групите по народно пеене и английски език. Много атрактивен е и нашият Клуб по авиомоделизъм. Групата по китара започва да нараства с всеки изминал ден. Децата виждат, че нашите преподаватели са изключителни професионалисти“, коментира Георги Анастасов. По отношение на засиления интерес към народните танци и фолклора като цяло, директорът на Центъра за подкрепа и личностно развитие „Васил Левски“ в Асеновград каза, че завръщането към традициите е трябвало да се случи отдавна. „С нашето постоянство караме все повече от децата да се обръщат към традициите. Традициите ще ги бъде, не се забравят. Посоката е правилна“, смята Анастасов. \r\nТони МИХАЙЛОВ", "date": "2018.12.15", "title": "Георги Анастасов, ЦПЛР-Асеновград: Около 500 са децата, записали се в различните ни форми на обучение в центъра за подкрепа и личностно развитие"}
{"url": "http://www.focus-news.net/news/2018/12/15/2602116/afp-germanskite-zheleznitsi-postignaha-sporazumenie-s-osnovniya-profsayuz.html", "text": "Германският железопътен оператор \"Deutsche Bahn\" и основният му профсъюз заявиха в събота, че са постигнали споразумение, след като стачки нарушиха движението на влаковете по-рано тази седмица, предава  AFP . \r\nПрофсъюзът, който представлява повечето от 160 хиляди работещи в компанията, е постигнал 6.1% увеличение на заплатите като цяло - 3,5%, платими от юли 2019 г. и 2,6% от юли 2020 г. \r\nСиндикатът първоначално поиска 7,5% увеличение на заплатите, докато компанията предлагаше  5,1%, припомня агенцията. \r\nСлужителите също ще получат еднократно плащане от 1000 евро точно преди първата фаза на  увеличението на заплатите, съобщиха от профсъюза.  Юлиян Марков", "date": "2018.12.15", "title": "AFP:  Германските железници постигнаха споразумение с основния профсъюз"}
{"url": "http://www.focus-news.net/news/2018/12/15/2602117/ministar-nikolina-angelkova-osnoven-aktsent-v-rabotata-ni-prez-2019-g-shte-e-nasarchavane-na-vatreshniya-turizam-i-privlichaneto-na-investitsii.html", "text": "Основен акцент в работата ни през 2019 година ще бъде насърчаването на вътрешния туризъм и привличането на инвестиции. Това заяви министърът на туризма Николина Ангелкова в предаването “Седмицата” на  “Дарик радио” . Предвиждаме инвестиционни турове във вътрешността на страната, на които да показваме възможностите за инвестиции на компаниите, които проявяват интерес. За стимулиране на вътрешния туризъм обмисляме инициатива с най-известните майстори готвачи у нас. С тяхна помощ ще бъде направена карта на фестивалите, свързани с кулинарията, която ще даде възможност на туристите да знаят в кой регион на страната какво събитие има.  \r\nТя добави, че 7 балнео- и спа десинации и 8 културно-исторически дестинации ще продължат да бъдат надграждани, за да може максимално да бъдат разширени крилата на сезона. С майстори в кулинарията подготвяме карта на фестивалите,  свързани с българската кухня. Министър Ангелкова коментира и предстоящия зимен сезон. Според консервативните прогнози ръстът на чуждестранните туристически посещения спрямо миналия сезон ше бъде около 5%. Засилен интерес се очаква от почти всички пазари – Гърция, Румъния, Турция, Сърбия, Македония. На база ранни записвания очакването увеличение от страна на британските туристи е в рамките на 10 на сто. Прогнозите показват и интерес от страни като Израел, Русия, Австрия и  Италия. \r\nМинистърът каза още, че повече от 8,423 млн. са чуждестранните туристически посещения в България за периода януари-октомври тази година, като отчетеният ръст е около 5% спрямо същия период на 2017 г. И добави, че България се представя по-добре в сравнение със съседни държави. Движим се изкючително успешно по отношение на устойчивост на дестинацията, заяви министър Ангелкова.  \r\nСамо преди няколко дни Министерството на туризма раздаде третите Годишни награди в туризма 2018 г. Инициативата  набира все по-голяма популярност с всяка изминала година. В 16-те категории на конкурса се състезаваха 125 участници, а общият брой на гласувалите надхрърля 122 хил. Тези награди не са само признане за качеството на туристическия продукт, но и за всетдайната работа за всички участващи, заключи министърът на туризма.", "date": "2018.12.15", "title": "Министър Николина Ангелкова: Основен акцент в работата ни през 2019 г. ще е насърчаване на вътрешния туризъм и привличането на инвестиции"}
{"url": "http://www.focus-news.net/news/2018/12/15/2602118/kyustendil-vazstanoveno-e-dvizhenieto-po-patya-ot-rilski-manastir-do-kirilova-polyana.html", "text": "Възстановено е движението по път ІІІ-107 от Рилски манастир до Кирилова поляна. Това съобщиха от пресцентъра на  Агенция \"Пътна инфраструктура\" .", "date": "2018.12.15", "title": "Кюстендил: Възстановено е движението по пътя от Рилски манастир до Кирилова поляна"}
{"url": "http://www.focus-news.net/news/2018/12/15/2602119/veliko-tarnovo-nad-200-sa-uchastnitsite-v-chetvartiya-natsionalen-konkurs-za-vokalno-i-tantsovo-izkustvo-zvezden-sblasak-koyto-se-provezhda-v-grada.html", "text": "Над 200 са участниците в Четвъртия национален конкурс за вокално и танцово изкуство ”Звезден сблъсък”, който се провежда във Велико Търново, предаде репортер на  Радио „Фокус“ – Велико Търново . Интересът към събитието и тази година е голям, поради това танцовите формации ще се представят на 16 декември (неделя). Авторитетно жури ще оценява изпълненията на участниците. В раздел „Съвременни танци“ то е с председател Савина Ганчева и членове Марин Удварев и Румяна Иванова. Вокалните изпълнения ще бъдат оценявани от д-р Нели  Маринкова, доцент д-р Снежина Врангова и Георги Янков. Участниците са разделени в четири възрастови групи – от 5 до 7 години; от 8 до 11 години; от 12 до 15 години и от 16 до 25 години. Представители на различни музикални школи в страната ще се борят за призови места в категориите „Рождествени и новогодишни песни”, „Поп, рок и джаз” и „Дуети”. През втория ден на конкурса, танцьори ще превземат сцената в Голямата зала на Общината. Младите таланти ще демонстрират умения в категориите Латино, Съвременни танци и Контемпоръри модърн , Характерни танци, Мажоретни танци, Хип-Хоп. Те ще представят изпълненията си соло, в дуети и в групи. От 19.00 часа ще се състои Гала концертът и награждаването на участниците с вокални изпълнения. През втория конкурсен ден ще бъдат наградени и тези, взели участие в раздел „Съвременно танцово изкуство“. Националният конкурс „Звезден сблъсък” има за цел да подкрепи даровитите деца в областта на танцовото и вокалното изкуство. Той се организира от Сдружение „Елита“ с подкрепата на Община Велико Търново. \r\nМария НЕДЕВА", "date": "2018.12.15", "title": "Велико Търново: Над 200 са участниците в Четвъртия национален конкурс за вокално и танцово изкуство ”Звезден сблъсък”, който се провежда в града"}
{"url": "http://www.focus-news.net/news/2018/12/15/2602120/mvr-28-dushi-sa-raneni-pri-katastrofi-prez-izminaloto-denonoshtie.html", "text": "28 души са ранени при катастрофи през изминалото денонощие, съобщиха от пресцентъра на  МВР . В страната са станали 20 пътнотранспортни произшествия. На територията на столицата са станали  29 леки и пет тежки пътни инцидента, при които има осем ранени.", "date": "2018.12.15", "title": "МВР: 28 души са ранени при катастрофи през изминалото денонощие"}
{"url": "http://www.focus-news.net/news/2018/12/15/2602115/", "text": "Международната рейтингова агенция \"Фич\" потвърди дългосрочния кредитен рейтинг на Турция като „ВВ” с „негативна” тенденция, пише  вестник „Джумхуриет” .  \r\nКато причина се посочват „чувствителните” моменти при формирането на външните дългове в светлината на политическите и геополитическите развития след сериозния срив в стойността на  турската лира.  Посочва се, че в сравнение с други страни, инфлацията в Турция е висока, а темповете на икономически ръст – „вълнообразни”. Обръща се внимание, че ”негативната” тенденция е в резултат на   вътршената политика; а „комплицираните рискове в настройката на икономиката” са провокирани от геополитическите рискове и глобалните финансови условия, посочва още „Джумхуриет”.  Георги Димов", "date": "2018.12.15", "title": "„Джумхуриет”: „Фич” запази кредитния рейтинг на Турция като „ВВ” с „негативна” тенденция"}
{"url": "http://www.focus-news.net/news/2018/12/15/2602122/krasimira-dubarova-urednik-v-rim-burgas-na-20-dekemvri-otbelyazvame-ignazhden-hristiyanski-praznik-v-chest-na-sveti-ignatiy-bogonosets.html", "text": "На 20 декември честваме Игнажден – християнски празник в чест на Свети Игнатий Богоносец. Това каза за  Радио „Фокус“-Бургас  Красимира Дубарова, уредник в етнографската експозиция в РИМ-Бургас. По думите й от Игнажден до Бъдни вечер траят родилните мъки на Богородица, която ще роди младия Бог. Според народното вярване от Игнажден започват Нова година и Коледните празници, като Игнажден се нарича още Млада Коледа, Нов ден, Млад месец, Полаз или Полазовден. „На Игнажден се месят колачета за всеки член от семейството, като първата щипка от тестото се суши за цяр, а с втората се прати кръст над вратата. Жените пазят квас от 19 декември до Васильовден, като квасът се суши на вятър, а после с него се лекуват всякакви болести, защото в него се добавят различни лековити и магьоснически билки“, добави Дубарова. Тя посочи още, че голяма част от Игнажденската обредност е насочена към осигуряване на здраве и приплод на домашните животни. Жените раздават питки из махалата и по съседи за здравето на животните и Коледарите си избират водач. „В бургаския регион коледарските дружини започват да се събират и да разучават коледарски песни още на Никулден“, добави Дубарова. По думите й на Игнажден не бива да се изнася нищо от къщата, за да не излезе берекетът, не се иска и не се дава нищо назаем, не се става от масата, защото кокошките няма да мътят, не се шие, плете или тъче, не се вари боб, за да не бие градушка, не се пере, за да не налети болест и други. „На този ден не се ходи и на гости, защото можеш да оставиш късмета си там, където си отишъл, бременните и нераждалите жени не трябва да работят, за да родят лесно, като това е свързано с вярата, че от Игнажден започват родилните мъки на Богородица, затова тези дни се наричат още и мъченици. От този ден нататък не се местят и кошерите, иначе пчелите ще бягат, мъжете не впрягат добитъка, за да е здрав и пъргав през цялата година“, допълни още Красимира Дубарова. Тя каза още, че на този ден едно от предсказанията е свързано с това, че който първи влезе в дома на друг човек сутринта се гадае за здравето плодородието през годината, а метеорологичните условия свързани с този ден са, че ако времето е ясно през април ще има суша, ако вали дъжд, през април ще има дъжд и плодородие. Тя добави, че обредните вещи свързани с този празник са определени храни и символи, като трапезата трябва да бъде изцяло постна, а символите са петел, който символизира нарастването на деня, яйцето и първият гост в дома – полазника. \r\nМария КУРТЕВА", "date": "2018.12.15", "title": "Красимира Дубарова, уредник в РИМ-Бургас: На 20 декември отбелязваме Игнажден – християнски празник в чест на Свети Игнатий Богоносец"}
{"url": "http://www.focus-news.net/news/2018/12/15/2602123/", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2018.12.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/12/15/2602124/martin-terziev-agronom-pri-gorene-vsichki-rastitelni-ostatatsi-tryabva-da-se-izvazhdat-navan-ot-nivata.html", "text": "Паленето на растителни остатъци има полза, но повече е вредата. Това каза за  Радио „Фокус“-Пирин  Мартин Терзиев, агроном. „Особено стърнищата след прибиране на житните култури отпреди беше масово явление. Ползата е от това, че изгаряйки тези растителни остатъци се получава растителна пепел, това е калиев тор, който е полезен за растенията, но заедно с това се унищожават много микроорганизми в почвата, чиято основна роля е да минимализират хранителните вещества от растителните остатъци и те стават по-полезни за бъдещите растения, така че в случая би трябвало растителните остатъци да се изваждат встрани от блока и под зоркото наблюдение на работниците, да се изгарят и след това вече растителната пепел да се внася в почвата, в нивата“, каза още Терзиев. По думите му в всички растителни остатъци трябва да се изваждат навън от нивата и при съблюдаване на противопожарни правила да се изгарят и след това вече ако е възможно да се внасят тези торове отново в нивата, но в никакъв случай не трябва да се палят така безотговорно. „Защото вредата е голяма, не само за почвообразувателния процес, а и за околната среда, която замърсяват, особено когато са в близост до селища“, каза още Терзиев. \r\nЛора КАЛЧЕВА", "date": "2018.12.15", "title": "Мартин Терзиев, агроном: При горене всички растителни остатъци трябва да се изваждат навън от нивата"}
{"url": "http://www.focus-news.net/news/2018/12/15/2602128/krasimir-uzunov-radio-fokus-prodalzhava-v-posoka-razshiryavane.html", "text": "Радио „Фокус“  продължава в посока разширяване. Това каза за предаването  „Метроном“  президентът на Агенция и Радио „Фокус“ Красимир Узунов по повод 9 г. от стартирането на медията в софийския ефир. Той поясни, че границите на България са тесни за радиото, което от няколко години се излъчва и в Молдова, но има планове и за нови хоризонти. „Трябва да изчакаме решението на албанският регулатор в южна Албания, където за щастие вече имаме статут на национално малцинство. По същият начин стои въпросът с Косово. Там трудно ще намерим кореспондент, но все от някъде трябва да се започне. По-конкретно става въпрос за областта Гора“, обясни той.   \r\nКрасимир Узунов каза още, че се очаква и разширяване на мрежата в Молдова. Съществуват и амбиции за Одеса, но това зависи от развитието на събитията между Украйна и Русия. „На територията на страната ни предстои да се пуснат още 5-6 точки на излъчване, за да се уплътни сигналът“, каза той.", "date": "2018.12.15", "title": "Красимир Узунов: Радио „Фокус“  продължава в посока разширяване"}
{"url": "http://www.focus-news.net/news/2018/12/15/2602125/vitseprezidentat-iliyana-yotova-samo-slabite-lideri-upravlyavat-sas-strahovete-na-horata.html", "text": "Само слабите лидери управляват със страховете на хората. Омразата и национализмът не решават проблеми, заяви вицепрезидентът Илияна Йотова на възпоменателния събор за 75 години от разстрела на шестте ястребинчета, съобщиха от  прессекретариата на държавния глава .„Ксенофобията и национализмът днес шестват в речите на политиците в цял свят. Но омразата и национализмът не са лекарство за никой проблем. Те няма да преборят неравенството и липсата на справедливост в обществото ни. Само слабите лидери управляват със страховете на хората.“ Това заяви вицепрезидентът Илияна Йотова на възпоменателния събор по повод 75-ата годишнина от разстрела на шестте ястребинчета. „Все още отекват думите на 7-годишния Стойне: Не ме убивайте, аз съм малък“, посочи вицепрезидентът и подчерта трагичното безсмислие на смъртта на 18 невинни души, сред които 6 деца. \r\n„75 години продължаваме да се питаме защо се случи това безмилостно деяние. Успяхме ли за тези години като хора, като българи да изминем нелекия път от безумието към помъдряването“, запита Илияна Йотова. \r\nВицепрезидентът определи като недостойни опитите за пренаписване на историята. „Последните години самозвани научни работници, общественици, политици казват, че няма защо да се помнят тези дати от българската история и да присъстват в учебниците на децата ни. Уроците на историята са тежки, но горко на тези, които не ги помнят и не ги предават на поколенията“, отбеляза Илияна Йотова. \r\nВицепрезидентът посочи, че е наш дълг да разказваме за тази трагедия на децата си, за да ги предпазим от опасностите в този страшен свят, в който човешките ценности нямат значение. „Ще предаваме на поколенията историята, за да се чувстваме силни като народ, който всеки път въстава срещу несправедливостта, срещу разделението и омразата, която трайно се настани в обществото ни. В един народ, оцелял над 13 века, няма място за разделение“, заяви Илияна Йотова. \r\nВицепрезидентът цитира големия мислител Умберто Еко и неговите 14 начина да познаем фашизма. Еко казва: „Ние, съвременните хора, много по-лесно ще разпознаем фашизма, ако отворим вратите на Аушвиц или видим черните униформи по парадите на площадите. За съжаление, днес той е скрит повече от всякога – в разделението и омразата“. „Да сме непримирими към всички прояви на фашизъм и ксенофобия“, призова Илияна Йотова. \r\nВицепрезидентът завърши словото си със стихове на Георги Струмски: „А от своите снимчици мили / право в нас вие поглед сте впили / и усмивката ваша, все съща, / във смеха на сина ми се връща, / зеленее  се  вашето  цвете. / Не  старейте! / Красиви бъдете! / Полетете  с  най-младите  птици, /на  детинството вечни връстници.“", "date": "2018.12.15", "title": "Вицепрезидентът Илияна Йотова: Само слабите лидери управляват със страховете на хората"}
{"url": "http://www.focus-news.net/news/2018/12/15/2602127/sport-vitosha-bistritsa-i-cherno-more-zavarshiha-naravno-11.html", "text": "Витоша Бистрица и Черно море завършиха наравно 1:1 в мач от последния за годината 20-ти кръг на Първа лига. Резултатът откри капитанът на гостите Георги Илиев в 20-ата минута, а в 73-ата минута Ивайло Лазаров от отбора на Витоша изравни. Витоша заема 11-ото място във временното класиране на Първа лига, а Черно море са шести. Днес се играят още два мача от същия кръг: \r\nЛокомотив Пловдив – Ботев Враца \r\nБерое - Левски", "date": "2018.12.15", "title": "Спорт: Витоша Бистрица и Черно море завършиха наравно 1:1"}
{"url": "http://www.focus-news.net/news/2018/12/15/2602126/sofiya-ogromno-zadrastvane-se-e-obrazuvalo-po-bul-sitnyakovo-v-posoka-rumanskoto-posolstvo.html", "text": "Огромно задръстване се е образувало по бул. „Ситняково“ в посока Румънскотo посолство, съобщи слушател на  Радио „Фокус“.  Трафикът в столица е натоварен по всички основни улици и булеварди, както и около големите търговски центрове.", "date": "2018.12.15", "title": "София: Огромно задръстване се е образувало по бул. „Ситняково“ в посока Румънскотo посолство"}
{"url": "http://www.focus-news.net/news/2018/12/15/2602129/pres-24-makedoniya-vnezapno-e-pochinal-kmetat-na-ohrid-yovan-stoyanovski.html", "text": "Внезапно на 48-годишна възраст е починал кметът на Охрид Йован Стояновски, съобщава македонското електронно издание „Прес 24“ \r\nЙован Стояновски се почувствал зле и бил откаран в критично състояние в болницата в Охрид, но там е починал.  \r\nТой е кмет на града от 20 октомври 2017 година след победа на първия тур на местните избори. Преди това е бил общински съветник от листите на СДСМ. Стояновски е бил професор във факултета по туризъм и хотелиерство в Охрид.  Юлиян Марков", "date": "2018.12.15", "title": "„Прес 24“ (Македония): Внезапно е починал кметът на Охрид Йован Стояновски"}
{"url": "http://www.focus-news.net/news/2018/12/15/2602130/varna-realizirana-be-nova-donorska-situatsiya-v-sv-marina-koyato-dari-zhivot-na-dvama-tezhko-bolni-balgari.html", "text": "В операционните на УМБАЛ „Света Марина“ във Варна бе реализирана поредна донорска ситуация. Това съобщиха от пресцентъра на  Медицински университет – Варна . Семейството на 54-годишна жена, изпаднала в мозъчна смърт вследствие на хеморагичен мозъчен инсулт, прие благородното решение и дари възможност за нов живот на двама тежко болни българи. „Донорската ситуация е резултат от 40 часа труд на екипи от „Св. Марина“ – Варна“, каза проф. д-р Вилиян Платиканов, началник на Клиника по анестезиология и интензивно лечение. Изпълнителната агенция по трансплантации координира екипи от ВМА и УМБАЛ „Александровска“, които са транспортирани със самолет C-27J „Spartan“ на Военновъздушните сили до УМБАЛ „Света Марина“ – Варна, където е била извършена експлантацията на органите. По-късно екип на проф. Владов във ВМА извърши трансплантация на черен дроб на 31-годишен пациент, а екип на доц. Янев извърши бъбречна трансплантация на 54 годишен мъж в УМБАЛ „Александровска“. ИАТ и медицинските екипи на УМБАЛ „Св. Марина“ – Варна, ВМА София и УМБАЛ „Александровска“ изказват своите съболезнования към близките, както и уважението си към тях за взетото хуманно решение в този тежък момент.", "date": "2018.12.15", "title": "Варна: Реализирана бе нова донорска ситуация в „Св. Марина“, която дари живот на двама тежко болни българи"}
{"url": "http://www.focus-news.net/news/2018/12/15/2602132/georgi-anastasov-tsplr-asenovgrad-trudat-i-postoyanstvoto-sa-nay-vazhnite-neshta-za-razvitieto-na-detskiya-talant.html", "text": "Трудът и постоянството са най-важните неща за развитието на детския талант. Това каза за  Радио „Фокус“ – Пловдив  Георги Анастасов, директор на Центъра за подкрепа и личностно развитие „Васил Левски“ в Асеновград. По думите му, колкото и да е талантливо едно дете, ако то не развива таланта си в годините, този талант ще остане нереализиран. „Също много важен момент са и учителите, при които ще попадне този талант, защото голяма част от децата, обучавали и обучаващи се в нашите форми, са пожелали да продължат да се развиват професионално. Изведнъж това, което са искали да правя съвсем на шега, впоследствие става тяхна професия“, коментира Георги Анастасов. Той посочи, че нa децата от Центъра за подкрепа и личностно развитие в Асеновград се дават достатъчно възможности да изявяват таланта си. „Ние се изявяваме не само в Асеновград, а и в много други съседни общини, в различни фестивали и концерти. Активните изяви на децата ще продължат и през следващата година“, каза Анастасов. Той е категоричен, че възпитаниците на Центъра за подкрепа и личностно развитие в Асеновград израстват като опит и талант с всяка изминала година. „От всички конкурси, в които взехме участие, се завърнахме с много награди. Това е изключително признание както за техния труд, така и за труда на техните преподаватели“, коментира директорът. По повод предстоящата 2019 година, Георги Анастасов каза, че тя ще бъде изпълнена с много възможности за изява на таланта на децата от Центъра. „След две години предстои да отбележим и юбилей, тъй като Центърът за подкрепа и личностно развитие в Асеновград е създаден през 1953 година“, добави той. Във връзка с Kоледните и Новогодишните празници, той пожела на всички да бъдат живи, здрави и да реализират мечтите си. \r\nТони МИХАЙЛОВ", "date": "2018.12.15", "title": "Георги Анастасов, ЦПЛР-Асеновград: Трудът и постоянството са най-важните неща за развитието на детския талант"}
{"url": "http://www.focus-news.net/news/2018/12/15/2602131/bbc-poslanikat-na-turtsiya-v-bagdad-e-privikan-v-mvnr-na-irak-da-dava-obyasneniya-za-bombardirovki-na-turskata-armiya.html", "text": "Посланикът на Турция в Багдад – Фатих Йълдъз, е привикан спешно във външното министерство на Ирак да дава обяснения за въздушните удари на турската армия в страната, предаде  турско езичната  версия на ВВС .  \r\nВ четвъртък срещу петък ВВС на Турция предприеха масирана атака в северните планински райони на Ирак срещу позиции на Кюрдската работническа партия (ПКК). Официален Багдад реагира остро срещу нарушаването на въздушното пространства на страната. „Силно порицаваме това нарушаване на въздушното пространство на Ирак от турски бойни самолети и нанесените удари по цели в някои райони, при които има жертви и материални загуби”, се посочва в декларацията на МВнР, връчена на турския посланик. \r\nТрансграничната операция на турските ВВС беше извършена в райони източно от река Ефрат и наблюдавана от Командния център на ВВС от министъра на националната отбрана Хулуси Акар и командващите видовете въоръжени сили. Използвани са повече от 20 бойни самолети и са унищожени над 30 цели. Турската авиация е актувала райони в планината Сенджар – на 85 километра от  границата на сирийска територия; както и в планината Караджак – на 165 километра от границата.  Георги Димов", "date": "2018.12.15", "title": "BBC: Посланикът на Турция в Багдад е привикан в МВнР на Ирак да дава обяснения за бомбардировки на турската армия"}
{"url": "http://www.focus-news.net/news/2018/12/15/2602133/dots-veselka-toncheva-mnogobroyni-koledni-atelieta-ochakvat-svoite-gosti-v-natsionalniya-etnografski-muzey.html", "text": "Многобройни коледни ателиета очакват своите гости в Националният етнографски музей. Това каза в интервю за седмичното обзорно предаване „Метроном“ на  Радио „Фокус“  доц. Веселка Тончева от Институт за етнология и фолклористика с Етнографски музей – БАН.  Коледните работилници са подходящи, както за деца така и за възрастни, в тях гостите ще могат да изработят коледни картички, сурвачки, освен това ще се пекат обредни хлябове, добави доц. Тончева. Тя поясни, че за всяка инициатива има специалисти, които ще разказват за символиката на различните дейности и ще напътстват гостите при изработването им. Доц. Веселка Тончева поясни, че Националният етнографски музей осигурява на място всички необходими материали за изработката на коледните предмети и хлябове. „Идеята е образователната дейност в музея да бъде регулярна, а не само кампанийна по празниците. Идеята е целогодишно да има програма, която да бъде свързана и с училищата. Така че тепърва ще можем и да разказваме, и да популяризираме тази дейност, защото ученето и преживяването на традицията, особено от децата, е нещо много важно.  Този образователен център е замислен с много широки дейности. Както казах свързан е не само с определени календарни празници, а изобщо с широки познания за българския фолклор и българската традицията, така че ние наистина ще го популяризираме“, поясни тя. Доц. Веселка Тончева допълни, че  във фолклорната ни традиция по-голямата част от обредността и обичаите преди Игнажден и Коледа имат магична сила. По думите ѝ хората са вярвали, че всичко, което правят ще предопредели следващата им година, така че  тя да  бъде плодородна  и здрава.", "date": "2018.12.15", "title": "Доц. Веселка Тончева: Многобройни коледни ателиета очакват своите гости в Националния етнографски музей"}
{"url": "http://www.focus-news.net/news/2018/12/15/2602135/varna-voennomorskiyat-muzey-predstavya-izlozhba-s-nay-interesnite-eksponati-dareni-prez-2018-godina-na-19-dekemvri.html", "text": "Военноморският музей във Варна представя изложба с най-интересните експонати, дарени през 2018 година. Това съобщиха за  Радио „Фокус“ – Варна  от Военноморски музей – Варна. Традиционната годишна изложба „По пътя към морската история“, която представя голяма част от дарените вещи, документи и снимки, включени в музейния фонд през 2018 година, ще бъде открита на 19 декември от 11.00 часа. Посетителите ще могат да видят множество любопитни и ценни експонати, сред които е ръкописът „Военноморска история“ от 1930 година с автор контраадмирал Иван Вариклечков. Вниманието привличат албумите с отразените дейности на военния флот от първата половина на ХХ век, снимки на випуски на Морското училище, както и на  отделни личности, свързани с морската ни история. Ще бъде показан и ценен архив от снимки и документи, които дават нови подробности за околосветското плаване на капитан Георги Георгиев. Част от изложбата е и почетната траурна лента от погребалния венец на героя от Първата балканска война капитан I ранг Георги Купов. Сред интересните технически средства, с които изложбата среща посетителите, са батитермограф от оборудването на Спасителния кораб „Протео“, оптиката от стария фар на Варненското пристанище, чиято кула е част от външната експозиция на музея и светещата глава на плаващ буй със слънчево захранване. \r\nМарияна ВАЛЕНТИНОВА", "date": "2018.12.15", "title": "Варна: Военноморският музей представя изложба с най-интересните експонати, дарени през 2018 година на 19 декември"}
{"url": "http://www.focus-news.net/news/2018/12/15/2602121/afp-dvama-zaginali-zaradi-blokadi-na-patishta-vav-frantsiya-ot-protestirashtite-zhalti-zhiletki.html", "text": "Водач в Белгия е загинал заради блокада на път във Франция от протестиращите „жълти жилетки“, предава  AFP .  \r\nШофьор e загинал в събота след като се е ударил в камион, който е намалявал скоростта заради пътна блокада от протестиращи \"жълти жилетки\", съобщи служител на местната власт, цитиран от агенцията \r\nИнцидентът се е случил в района на Еркелин в Белгия, близо до границата с Франция на кръстопът между пътищата N40 и N54 \"след блокада във Франция, предизвикана от\" жълтите жилетки \", съобщиха властите в Северна Франция. \r\nПри друг инцидент 44-годишна жена е загинала в района на френския град Соасон, отново заради пътна блокада от протестиращи, съобщава France info. \r\nТова е седми смъртен случай, свързан с протестите на \"жълтите жилетки\" във Франция, започнали на 17 ноември тази година.  Юлиян Марков", "date": "2018.12.15", "title": "AFP: Двама загинали заради блокади на пътища във Франция от протестиращите „жълти жилетки“"}
{"url": "http://www.focus-news.net/news/2018/12/15/2602134/kiriyakos-mitsotakis-nikoga-nyama-da-ratifitsirame-dogovora-ot-prespa.html", "text": "В Атина по време на 12-ия конгрес на \"Нова Демокрация лидерът ѝ Кириякос Мицотакис е заявил отново, че партията му никога няма да ратифицира Договора от Преспа, предава  “Макфакс“ . \r\nОтново повтарям от нашия 12-ти конгрес, че „Нова демокрация“ няма да ратифицира Договора от Преспа. Нито сега, нито в следващия парламент, каза лидерът на опозиционната партия на Гърция, Кириякос Мицотакис, цитиран от агенцията.  \r\nВ реч на партийния конгрес той обвини премиера Алексис Ципрас, че е разделил гръцкия народ и никога не се е опитал да създаде условия за национален консенсус за решаване на националните въпроси, и е направил сделка с Европа, за да няма орязване на пенсиите. \r\nСпоред него едно е здрав патриотизъм и друго - квазипатриотизъм и е поискал от гражданите да не позволят истинския патриотизъм да бъде опетнен. Той поиска гражданите  \"да изпратят сметката на Ципрас на изборите, които според него трябва да се проведат възможно най-рано, а хората с гласа си да кажат дали искат или не Споразумението от Преспа\".  Юлиян Марков", "date": "2018.12.15", "title": "Кириякос Мицотакис: Никога няма да ратифицираме Договора от Преспа"}
{"url": "http://www.focus-news.net/news/2018/12/15/2602136/sofiya-dvizhenieto-po-am-lyulin-v-posoka-pernik-pri-km-9-se-osashtesvyava-v-edna-lenta-poradi-avariral-tezhkotovaren-avtomobil.html", "text": "Движението по АМ \"Люлин\" в посока Перник при км 9 се осъщесвява в една лента, поради аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Движението се регулира от полицията.", "date": "2018.12.15", "title": "София: Движението по АМ \"Люлин\" в посока Перник при км 9 се осъщесвява в една лента, поради аварирал тежкотоварен автомобил"}
{"url": "http://www.focus-news.net/news/2018/12/15/2602137/sport-kaysa-makaraynen-specheli-starta-ot-svetovnata-kupa-po-biatlon-v-hohfiltsen.html", "text": "Трикратната носителка на Световната купа Кайса Макарайнен (Финландия) направи три наказателни обиколки, но въпреки това спечели трета победа за сезона от Световната купа по биатлон. Макарайнен победи в преследването на 10 км в австрийския зимен център Хохфилцен. Финландката измина трасето за 30:53.1 минути, след като пропусна три мишени в четирите си стрелби. \r\nСъстезанието премина без българско участие, след като Десислава Стоянова не стартира.", "date": "2018.12.15", "title": "Спорт: Кайса Макарайнен спечели старта от Световната купа по биатлон в Хохфилцен"}
{"url": "http://www.focus-news.net/news/2018/12/15/2602139/bsp-stotitsi-pochetoha-pametta-na-shestte-yastrebincheta.html", "text": "Стотици жители и гости на община Антоново отдадоха почит на жертвите на фашизма в Националния детски комплекс в село Ястребино. Това съобщиха от  пресцентъра на БСП.  На 20 декември 2018 г. се навършват 75 години от разстрела на 18 души от малкото село, между които и 6 деца – Надежда, Иван и Стойне Калайджийски, Цветанка и Ценка Димитрови и Димитринка Стоичкова. \r\nНа възпоменателния събор, организиран от Инициативен комитет, присъстваха вицепрезидентът Илияна Йотова, зам.-председателят на БСП Деница Златева, депутатите от левицата Светла Бъчварова, Георги Андреев, Красимир Янков и Лало Кирилов, членът на Изпълнителното бюро на БСП Вяра Емилова, цялото ръководство на МО на социалистите, представители на Българския антифашистки съюз. Присъстваха и много представители на левицата от област Търговище, зам.-кметът на община Антоново Неджатин Мустафов, както и членове на местния Инициативен комитет, оглавяван от Димитър Максимов. \r\nДеница Златева представи обръщение от името на председателя на НС на БСП Корнелия Нинова. „Силата на историческата памет е тази, която събира и обединява днес различни поколения в Националния детски комплекс – Ястребино на възпоменателния събор за 75-та годишнина от разстрела на шестте ястребинчета. Събитие, което ни кара да си спомним разигралата се ужасна трагедия на поляната край малкото село в Тозлука, където посред бял ден, без съд и присъда, е отнет животът на 18 души. А между тях и шест деца, чиито невинни очи за последен път поглеждат синьото небе“, се казва в обръщението на Корнелия Нинова. „Неволно се питаме: Защо?! Кому е нужно? Нали децата осмислят живота ни, дават сили и заряд на нашето съществуване, държат ни будни в настоящето, изпълват ни с оптимизъм за  бъдещето! По този повод си припомняме последните думи – послание на чешкия борец срещу нацизма Юлиус Фучик, казани преди 75 години: - Хора, обичам ви, бдете! Защото фашизмът в своите европейски разновидности е бил един и същ - античовешки. Затова е историческата памет. Тя ни  показва оня урок на историята, който е нужен, за да знаем къде е границата между доброто и злото, между приятелството и предателството, между достойнството и безчестието, между истината и лъжата. Гради ни живия мост от миналото към бъдещето. И днес, когато почитаме невинните жертви, трябва да помним миналото, за да не се повтарят кървавите страници от историята ни и не за мъст и реваншизъм. В този смисъл е и посоченото преди време от академик Николай Тодоров: „Насилието ражда насилие. Затова не повик на възмездие ни е нужен, а повик на помирение, на национално съгласие”, се казва още в обръщението на Нинова. \r\nУченици от ОУ „Христо Ботев“ в Антоново представиха композиция, пресъздаваща трагедията с децата от Ястребино, а след това стотиците гости на честването поднесоха своите венци и цветя пред паметника на жертвите от селото, съпроводени от армейски духов оркестър.", "date": "2018.12.15", "title": "БСП: Стотици почетоха паметта на шестте ястребинчета"}
{"url": "http://www.focus-news.net/news/2018/12/15/2602141/predsedatelyat-na-pg-na-gerb-tsvetan-tsvetanov-shte-uchastva-v-tseremoniyata-po-ofitsialnoto-otkrivane-na-ski-sezona-v-bansko.html", "text": "Председателят на ПГ на ГЕРБ и зам.-председател на партията Цветан Цветанов ще участва в церемонията по официалното откриване на ски сезона в Банско, съобщиха от пресцентъра на  партията . Събитието ще се проведе на 15 декември 2018 г. (събота) от 18.00 часа на площад „Никола Вапцаров” в Банско. На събитието ще присъстват още евродепутатът от ГЕРБ/ЕНП Асим Адемов, народният представител от ГЕРБ-Благоевград и областен координатор на партията Даниела Савеклиева и колегата й от Банско Алекандър Мацурев. \r\nНа 16 декември 2018 г. (неделя) в 9.00 часа заместник-председателят на ГЕРБ ще участва в семинар „Европа на кръстопът – предизвикателства пред България преди евровота”. Форумът ще се проведе в хотел „Лъки Банско” в Банско, като негов организатор е евродепутатът от ГЕРБ/ЕНП Асим Адемов. В семинара ще участват народните представители и кметовете на ГЕРБ от Благоевградска област, ръководствата на общинските структури на партията в областта и общински съветници. Гост-лектори на форума ще бъдат народният представител и областен координатор на ГЕРБ-Благоевград Даниела Савеклиева и народните представители Десислава Атанасова и Делян Добрев.", "date": "2018.12.15", "title": "Председателят на ПГ на ГЕРБ Цветан Цветанов ще участва в церемонията по официалното откриване на ски сезона в Банско"}
{"url": "http://www.focus-news.net/news/2018/12/15/2602140/tass-generalniyat-sekretar-na-oop-e-prizoval-arabskite-strani-da-prekratyat-otnosheniyata-si-s-avstraliya.html", "text": "Саиб Арикат, генерален секретар на Изпълнителния комитет на Организацията за освобождение на Палестина, призова арабските страни да прекратят отношенията си с Австралия, която реши да признае Западен Йерусалим за столица на Израел. Съответното изявление, съобщено от новинарския портал Dunya Al Watan, той направи в събота, като коментира действията на австралийските власти, предава  TACC . \r\nАрикат се обърна към арабските страни с искане \"да изпълнят решенията, взети на срещите на арабските лидери, които задължават всички арабски държави да прекратят отношенията си с всяка държава, която признава Ерусалим за столица на еврейската държава\". Генералният секретар на Изпълнителния комитет на ООП категорично осъди решението на австралийското правителство, заявявайки, че \"Ерусалим като цяло и определянето на неговия статут са най-важният въпрос [в процеса на разрешаване на конфликта с Израел]\". \r\nАвстралийският премиер Скот Морисън заяви по-рано, че правителството на страната му официално признава Западен Йерусалим като столица на Израел, но засега няма да прехвърли посолството си от Тел Авив.  Юлиян Марков", "date": "2018.12.15", "title": "ТАСС: Генералният секретар на ООП е призовал арабските страни да прекратят отношенията си с Австралия"}
{"url": "http://www.focus-news.net/news/2018/12/15/2602138/veliko-tarnovo-nagrada-za-doblestna-postapka-poluchi-paten-politsay-v-ramkite-na-izdanieto-politsay-na-godinata-2018.html", "text": "Награда за доблестна постъпка получи пътен полицай от Велико Търново в рамките на изданието  „Полицай на годината 2018“. Това съобщиха за  Радио „Фокус“ – Велико Търново  от пресцентъра на Областна дирекция на МВР – Велико Търново. Георги Василев е младши автоконтрольор в група „Организация на движението, пътен контрол и превантивна дейност“ към сектор „Пътна полиция“. През октомври тази година пътният полицай намерил портмоне със солидна сума пари, документи и кредитни карти, което върнал благополучно на неговата собственичка – млада жена. В портфейла нямало телефон или адрес, но младият автоконтрольор Георги Василев се върнал в службата си, установил самоличността й, и се свързал с нея, за да й върне намерените вещи. Наградата му бе връчена от директора на Главна дирекция „Гранична полиция“ гл. комисар Светлан Кичиков. На церемонията присъстваха главния прокурор на Република България Сотир Цацаров, неговия заместник Иван Гешев,  директора на Националната следствена служба Борислав Сарафов, началника на Националната служба за охрана ген. майор Данчо Дяков, политическото и професионално ръководство на МВР, директори на главни, областни, специализирани и административни дирекции, бивши министри, главни секретари и директори на структури на МВР.  \r\nМария НЕДЕВА", "date": "2018.12.15", "title": "Велико Търново: Награда за доблестна постъпка получи пътен полицай в рамките на изданието  „Полицай на годината 2018“"}
{"url": "http://www.focus-news.net/news/2018/12/15/2602142/veliko-tarnovo-narodniyat-predstavitel-ot-gerb-stanislava-stoyanova-privetstva-uchastnitsite-v-natsionalniya-konkurs-za-vokalno-i-tantsovo-izkustvo-zvezden-sblasak.html", "text": "Народният представител от ГЕРБ Станислава Стоянова бе официален гост на Националния конкурс за вокално и танцово изкуство „Звезден сблъсък“, който се организира от търновския музикален педагог Петя Василева и за четвърта поредна година се провежда във Велико Търново. Това съобщиха от пресцентъра на  ПП ГЕРБ – Велико Търново . „Днес тук виждаме младите таланти на България, които са превърнали културата на грацията и песента в свое житейско призвание. Горда съм, че Велико Търново е градът – домакин на това прекрасно събитие – това е и признание за високото място, което старата столица на България заема като средище за развитие на националната култура. Благодаря на Музикално студио „Елита“ и неговия директор г-жа Петя Василева, че успяват да се справят с организацията и промоцията на това важно събитие. Този техен успех ги нарежда сред съвременните рицари на националната ни култура! Успех и на добър час!“ каза в приветствието си към участниците Станислава Стоянова. Конкурсът се провежда ще се проведе и утре в голяма зала на Община Велико Търново и в него участват повече от 210 млади таланти от всички краища на България. В края на март тази година, по инициатива на народния представител децата от музикална школа „Елита“ изнесоха концерт в Народното събрание под мотото „Гласовете на Търновград с любов към Родината“. Повод бе празника на старата столица, а старта на концерта бе даден лично от председателя на Народното събрание Цвета Караянчева.", "date": "2018.12.15", "title": "Велико Търново: Народният представител от ГЕРБ Станислава Стоянова приветства участниците в националния конкурс за вокално и танцово изкуство „Звезден сблъсък“"}
{"url": "http://www.focus-news.net/news/2018/12/15/2602144/sofiya-vazstanoveno-e-dvizhenieto-na-am-lyulin-v-posoka-pernik-pri-km-9.html", "text": "Възстановено е движението на АМ \"Люлин\" в посока Перник при км 9. Това съобщиха от пресцентъра на  Агенция \"Пътна инфраструктура\"", "date": "2018.12.15", "title": "София: Възстановено е движението на АМ \"Люлин\" в посока Перник при км 9"}
{"url": "http://www.focus-news.net/news/2018/12/15/2602143/tass-v-ponedelnik-shte-se-provede-zasedanie-na-saveta-za-sigurnost-na-oon-za-kosovo.html", "text": "В понеделник ще се проведе заседание на Съвета за сигурност на ООН за Косово, пише руската агенция  ТАСС   и позовавайки се на дипломатически източници посочва, че Западът иска заседанието да се проведе при закрити врати, на което Русия се противопоставя. \r\n\"Групата западни страни не оспорват важността на свикването на това заседание, но предлагат то да се състои при закрити врати\", отбелязва същият източник, като добавя, че не е постигнат консенсус по този въпрос. \r\nДипломатически източник добави, че Русия и Сърбия са поискали да се проведе заседание \"заради създалата се ситуация, след като парламентът в Прищина реши да трансформира Косовските сили за сигурност в армия\", противно на Резолюция 1244, която предвижда само присъствието на международни сили в Косово. \r\nСпоред ТАСС сръбският президент Александър Вучич трябва да пътува до Ню Йорк.  Юлиян Марков", "date": "2018.12.15", "title": "ТАСС:  В понеделник ще се проведе заседание на Съвета за сигурност на ООН за Косово"}
{"url": "http://www.focus-news.net/news/2018/12/15/2602145/irena-sokolova-pred-zheni-gerb-sofiya-oblast-politikata-s-zhensko-litse-dava-tolerantnost-tarpenie-i-vnimanie-kam-nuzhdite-na-vseki.html", "text": "Политиката с женско лице дава толерантност, търпение и внимание към нуждите на всеки, но категорично изисква удовлетворяващ краен резултат. Заложените в политическата програма на ГЕРБ ангажименти вече са част от изпълненото, но с подобряването на средата нарастват и изискванията и нуждите. Това заяви председателят на Жени ГЕРБ Ирена Соколова по време на регионален форум на ЖГЕРБ-София област, който се проведе в гр. Копривщица, съобщиха от пресцентъра на  партията . „С темата на днешния регионален форум “Национални политики – регионални решения: Социален прочит на актуалната политическа обстановка” отваряме пространството за анализ на реалните предизвикателства, избор на приоритети, възникващи проблеми и решения в настоящата политическа действителност в страната ни“, обясни Ирена Соколова. \r\n“Политическата ни активност като жени е осъзнат избор и целта е да придадем качество и подредим житейската ни среда с приоритетите и поведенията във всички сектори на развитие, такива, каквито изисква съвременността“, каза още председателят на ЖГЕРБ. „През 2009 г. минималната заплата беше 240 лв., а средната - 609 лв. През 2019 г. минималната заплата ще достигне 560 лв., а средната ще надхвърли 1200 лв. Минималната пенсия 2009 г. беше 124 лв., а от 1 юли догодина всички пенсии ще бъдат преизчислени и минималната ще стигне 220 лв. Брутният вътрешен продукт по време на управлението на Тройната коалиция беше едва 66,3 млрд. лв., а през 2019 г. ще стигне 116,4 млрд.“, информира Соколова и призова всички присъстващи да продължат активната си работа в интерес на гражданите.", "date": "2018.12.15", "title": "Ирена Соколова пред Жени ГЕРБ-София област: Политиката с женско лице дава толерантност, търпение и внимание към нуждите на всеки"}
{"url": "http://www.focus-news.net/news/2018/12/15/2602148/pazardzhik-vse-poveche-turisti-sa-privlecheni-ot-ski-pistata-v-mestnostta-starina-kray-yundola.html", "text": "Все повече туристи са привлечени от ски пистата в местността „Старина“ край Юндола  през зимните месеци, съобщи за  Радио „Фокус“ – Пазарджик  кметът на велинградското село Мехмед Местан. Ски пистата предлага и ски учители, лифт и ски оборудване, а в близост до нея има и чайна. „Ски пистата се поддържа от Лесотехническия университет, като на нея са пригодени всички условия за развитието на зимни спортове. Голям интерес има и към конната база в местността, която предлага зимна разходка с пони. Много от туристите отсядат в близката хижа „Христо Смирненски“ или се качват на хижа „Белмекен“, уточни Местан. Той каза, че останалите 3 писти в курорта също работят. Цените на нощувките във вилите и хижите са от 10 до 40 лв. Пътищата са почистени и опесъчени. \r\nРадослава МУРДЖЕВА", "date": "2018.12.15", "title": "Пазарджик: Все повече туристи са привлечени от ски пистата в местността „Старина“ край Юндола"}
{"url": "http://www.focus-news.net/news/2018/12/15/2602146/plovdiv-shesti-koleden-kros-do-asenovata-krepost-shte-se-provede-v-asenovgrad-na-16-dekemvri.html", "text": "Шести коледен крос до Асеновата крепост ще се проведе в Асеновград на 16 декември. Това каза за  Радио „Фокус“ – Пловдив  Мая Танева от Центъра за местни инициативи и развитие в Асеновград, който е основен организатор на събитието. Стартът на коледния крос ще бъде даден в 10.30 часа на 16 декември от централния площад „Акад. Николай Хайтов“. „Събитието няма състезателен характер. Ще се съберем да потичаме празнично до Асеновата крепост и обратно до централния площад. Няма такса за участие, няма нужда от предварително записване. Няма и абсолютно никакви ограничения откъм възраст“, каза още Мая Танева. Тя добави, че събитието утре ще е съпътствано и от томбола с подаръци, както и награда за най-атрактивен участник. „Интересът към коледния крос в Асеновград се увеличава с всяка изминала година. Това се случва с подкрепата на Общината, която ни включва не само в организацията на това, но и в други спортни събития“, коментира Танева. \r\nТони МИХАЙЛОВ", "date": "2018.12.15", "title": "Пловдив: Шести коледен крос до Асеновата крепост ще се проведе в Асеновград на 16 декември"}
{"url": "http://www.focus-news.net/news/2018/12/15/2602150/zheni-gerb-sofiya-oblast-provedoha-politicheski-forum-v-koprivshtitsa.html", "text": "Структурата на Жени ГЕРБ в София област проведе политически форум на тема \"Национални политики - регионални решения: Социален прочит на актуалната политическа обстановка в страната, живота в малките населени места, политиците и бъдещето на България и Европа\", съобщиха от пресцентъра на  партията . На събитието присъстваха председателят на ЖГЕРБ Ирена Соколова, областният клубен ръководител на ЖГЕРБ-София област Росица Иванова, Галя Георгиева - областен координатор на ГЕРБ-София област и народният представител от ГЕРБ-София област Валентин Милушев. Гост-лектори на конференцията бяха министърът на туризма Николина Ангелкова и зам.-министърът на труда и социалната политика Зорница Русинова. \r\nПо време на откриването на събитието кметът на Копривщица Генчо Герданов приветства участниците и разказа кратка история на града. “Културно-историческият туризъм е във фокуса на нашата работа през 2019 г. Копривщица заема важно място в българския туризъм. Въпреки че София област разполага само с Боровец и Копривщица като традиционни туристически дестинации, туристите за миналата година са били над 270 000. Трябва обаче да се работи върху дестинации като Долна баня, Пчелин и Костенец заради хубавата природа и минералните извори там\", посочи министър Ангелкова. На свой ред Зорница Русинова отбеляза, че инвестициите в сферата на труда и социалната политика са показателни за стремежа на правителството да осигури достойни възнаграждения и добри условия за работа на гражданите.", "date": "2018.12.15", "title": "Жени ГЕРБ-София област проведоха политически форум в Копривщица"}
{"url": "http://www.focus-news.net/news/2018/12/15/2602147/antonio-lopes-v-pismo-kam-ministar-predsedatelya-boyko-borisov-priemaneto-na-gerb-v-tsentristkiya-demokratichen-internatsional-e-priznanie-za-usiliyata-na-vsichki-hora-v-partiyata.html", "text": "Приемането на ГЕРБ в Центристкия демократичен интернационал е признание за усилията на всички хора в партията. Това се посочва в официално писмо от генералния секретар на Центристкия демократичен интернационал Антонио Лопес до председателя на ГЕРБ и министър-председател на България Бойко Борисов, предадоха от  пресцентъра на ГЕРБ .Убедени сме, че активното ви участие в нашата работа и дейности ще обогати и засили нашите неспирни усилия да консолидираме демокрацията в света и да създаваме по-справедливи и по-проспериращи общества.  \r\nПо време на среща на Изпълнителната комисия на Центристкия демократичен интернационал, провела се на 26 ноември 2018 г., кандидатурата на ГЕРБ за членство в организацията бе единодушно одобрена.", "date": "2018.12.15", "title": "Антонио Лопес в писмо към министър-председателя Бойко Борисов: Приемането на ГЕРБ в Центристкия демократичен интернационал е признание за усилията на всички хора в партията"}
{"url": "http://www.focus-news.net/news/2018/12/15/2602149/ria-novosti-v-ukrayna-se-e-razbil-iztrebitel-na-vvs-na-ukrayna-pilotat-e-zaginal.html", "text": "В района на Житомир се е разбил изтребител  на Украински военновъздушни сили Су-27, според украинския Генерален щаб, цитиран от  РИА Новости \r\nИнцидентът е станал около 15:00 часа местно време (съвпада с българското), когато самолетът, изпълняващ редовния полет е захождал за кацане. \r\n\"Пилотът е загинал. Обстоятелствата и причините за инцидента се разследват\", се казва в съобщението на украинския Генерален щаб. \r\nТова е втората въздушна катастрофа в Украинските  военновъздушни сили в последно време. През октомври Су-27УБ се разби в района на Виница по време на мисия в рамките на съвместното учение с НАТО \"Чисто небе - 2018\". И двамата пилоти на борда загинаха, като единият беше американски пилот от Националната гвардия на САЩ.  Юлиян Марков", "date": "2018.12.15", "title": "РИА Новости: В Украйна се е разбил изтребител на ВВС на Украйна, пилотът е загинал"}
{"url": "http://www.focus-news.net/news/2018/12/15/2602151/sport-machestar-siti-pobedi-evartan-s-31-v-mach-ot-17-iya-krag-na-premiar-ligata-na-angliya.html", "text": "Футбол: Мачестър Сити победи Евъртън с 3:1 в мач от 17-ия кръг на Премиър лигата на Англия. Габриел Жезус отбеляза в 22-ата и 50-ата минута, Доминик Калвърт-Люин намали за 2:1 в 65-ата минута. В 69-ата минута Рахим Стърлин оформи крайното 3:1 за „Гражданите“. Манчестър Сити излезе на първо място във временното класиране с 44 точки, но следващият го Ливърпул има 42 точки и мач по-малко. Евъртън зае седмото място с 24точки, но следващите го три отбора могат да го задминат след изиграване на всички мачове от кръга. Днес предстоят още мачове от Премиър лигата на Англия.", "date": "2018.12.15", "title": "Спорт: Мачестър Сити победи Евъртън с 3:1 в мач от 17-ия кръг на Премиър лигата на Англия"}
{"url": "http://www.focus-news.net/news/2018/12/15/2602152/plovdiv-kmetat-na-grada-ivan-totev-se-vklyuchi-v-dobrovolcheska-kampaniya-na-fondatsiya-plovdiv-2019.html", "text": "Кметът на града инж. Иван Тотев се включи в доброволческа информационна кампания на Фондация „Пловдив 2019“. Това съобщиха за  Радио „Фокус“ – Пловдив  от пресцентъра на Общината. Кметът, заедно с доброволци, изпълнителният директор на Фондацията Кирил Велчев и част от екипа са информирали гражданите за програмата и са раздавали брошури за откриващия уикенд на „Пловдив – Европейска столица на културата“, който ще се проведе на 11, 12 и 13 януари и включва над 30 събития. В рамките на тези три дни ще се проведат много и разнообразни събития в различни пространства, открити и закрити сцени в града, чиято кулминация ще е в съботната вечер на 12 януари 2019 година със спектакъла „Ние сме всички цветове“. Книжки с пълната програма ще се разпространяват в търговската мрежа на няколко от веригите супермаркети в града. По време на днешната инициатива някои от гражданите са се записали като доброволци в „Пловдив – Европейска столица на културата 2019“.  Над 1000 човека, включително и от чужбина, вече са се включили в доброволческата програма на Фондация „Пловдив – 2019“. Кметът Иван Тотев е изразил своето уважение и благодарност на всички, които подкрепят общата кауза. Процесът е отворен и Фондацията продължава да набира доброволци, които да се включат както в откриващото събитие, така и в събитията през цялата следваща година. Най-лесно записването става чрез сайта на Фондация „Пловдив 2019“. Хиляда от доброволците ще се качат на сцената на 12 януари 2019 година, като отделно в организацията на събитията тогава ще помагат около 400-450 души.", "date": "2018.12.15", "title": "Пловдив: Кметът на града Иван Тотев се включи в доброволческа кампания на Фондация „Пловдив 2019“"}
{"url": "http://www.focus-news.net/news/2018/12/15/2602155/afp-izbuhnaha-parvi-sblasatsi-po-shanz-elize.html", "text": "Първи сблъсъци между \"жълтите жилетки\" и полицията станаха в събота следобед по Шанз-Елизе, единственото място, където има протестиращи в Париж  и е във фокуса на вниманието от началото на новия ден на протести, съобщи журналист от  AFP .  \r\nВ напрегната среща лице в лице, силите за сигурност са били обградени и замеряни с камъни, реагираха със изстрелване на гумени куршуми  и гранати със сълзотворен газ, за да отблъснат \"жълтите жилетки\". \r\nБутилки и павета бяха хвърляни по силите за сигурност, но ситуацията остана под контрол, и далеч от силните сблъсъци, наблюдавани през предходните два уикенда в същия район на Париж. \r\nПо данни на френското вътрешно министерство в днешните протести в цяла Франция участват около 33 хиляди протестиращи, а в Париж по Шанз-Елизе се намират едва около 500 протестиращи, което е много по-малко от миналата седмица.  Юлиян Марков", "date": "2018.12.15", "title": "AFP: Избухнаха първи сблъсъци по Шанз-Елизе"}
{"url": "http://www.focus-news.net/news/2018/12/15/2602153/burgas-normalna-e-patnata-obstanovka-v-oblastta.html", "text": "Нормална е пътната обстановка в областта. Това съобщи за  Радио „Фокус“ – Бургас  дежурният служител от Областно пътно управление – Бургас. Пътищата са влажни. Няма  затворени проходи. В областния център движението също се осъществява нормално. Няма образувани колони от автомобили. По-натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“. Интензивен е трафикът в района на кръстовището с кръгово движение на входа на Бургас, както и по бул. „Захари Стоянов“ по пътя към ж. к. „Меден Рудник“. \r\nМария КУРТЕВА", "date": "2018.12.15", "title": "Бургас: Нормална е пътната обстановка в областта"}
{"url": "http://www.focus-news.net/news/2018/12/15/2602154/pazardzhik-koleden-bazar-dopalva-praznichnoto-nastroenie-v-grada.html", "text": "Коледен базар допълва празничното настроение в Панагюрище, предаде репортер на  Радио „Фокус“-Пазарджик . Базарът работи едва от три дни, но вече е сред предпочитаните места за жителите и гостите на града. Красиво украсената елха придава допълнително празнично настроение на всички минувачи. В петте къщички-павилиони всеки ден от 10 до 18.30 часа се предлагат ръчно изработени подаръци и бижута, коледна украса, играчки, сувенири. За доброто настроение на малки и големи почти всеки ден се изявяват и аниматори – членовете на Общинския ученически парламент и на клубовете по интереси при Центъра за подкрепа за личностно развитие-Панагюрище, които организират забавни игри. \r\nРадослава МУРДЖЕВА", "date": "2018.12.15", "title": "Пазарджик: Коледен базар допълва празничното настроение в града"}
{"url": "http://www.focus-news.net/news/2018/12/15/2602157/martin-terziev-agronom-nepravilnoto-izpolzvane-na-saotveten-mineralen-tor-mozhe-da-smuti-razvitieto-na-edno-rastenie-osven-tova-mozhe-i-da-go-unishtozhi.html", "text": "Неправилното използване на съответен минерален тор, може да смути развитието на едно растение, освен това може и да го унищожи. Това каза за  Радио „Фокус“- Пирин  Мартин Терзиев, агроном. „Обработката на почвата започва с основната есенна дълбока оран, след това се извършват пролетни обработки. При обичайно време дълбочината на пролетните обработки се движи между 15-18 см, някои и по-малко 10-12 см, но при топло време, когато изпарението на почвата, чрез което се освобождава от влагата се налага обработките да бъдат първо минимализирани (по-малко обработки) и на по-малка дълбочина, с цел да се прекъсне само изпарението от горния почвен орен пласт и да се запази тази влага в горния почвен слой“, каза Терзиев. По думите му там където е коренообитаемият слой на растенията, така че разликата не е особена, но все пак трябва да си дадем сметка, че колкото повече обработваме на по-голяма дълбочина, толкова повече изваждаме влагата от по-долните слоеве на почвата и тя се изпарява по-лесно и така растенията започват много по-рано да страдат заради липса на достатъчно влага. \r\nЛора КАЛЧЕВА", "date": "2018.12.15", "title": "Мартин Терзиев, агроном: Неправилното използване на съответен минерален тор, може да смути развитието на едно растение, освен това може и да го унищожи"}
{"url": "http://www.focus-news.net/news/2018/12/15/2602156/gabrovo-aktsiya-po-praznichno-ukrasyavane-na-domovete-na-vazrastni-hora-se-provezhda-v-obshtinata.html", "text": "Акция по празнично украсяване на домовете на самотно живеещи възрастни хора се случва в община Габрово и социалните услуги за възрастни хора в града. Тя се осъществява от доброволци от Младежкия съвет по наркотични вещества (МСНВ) – „коледните внучета“, които ще получат съдействие от екипа на Домашния социален патронаж и екипа на Общинския съвет по наркотични вещества (ОСНВ), уточниха за  Радио „Фокус“  – Велико Търново  организаторите. \"Кампанията е в ход до 21 декември. Младежите с помощта на деца от ОУ „Неофит Рилски“, педагогическия съветник Петя Тошкова и екипа на ОСНВ приготвиха и изпекоха домашни меденки и коледни сладки. Домакин на кулинарните изпълнения беше Дневният център за стари хора. Сладките ще бъдат дарени на самотните възрастни хора. За старите хора от социалните услуги, доброволците са осигурили фабрично приготвени сладкарски изделия. Приключи дарителската акция на кампанията „Коледни внучета“, която започна във всички габровски училища. Децата и младежите се включиха активно в акцията и дариха коледни сувенири, картички и украса\", обясниха още организаторите. \"Голяма част от подаръците са ръчно изработени от тях. Със събраните средства от благотворителния концерт „Ангелски сърца“ и базара към него, „коледните внучета“ закупиха живи елхички, коледни звезди и сладки. В подкрепа на кампанията доброволците от Младежки съвет по наркотични вещества получиха помощ и сътрудничество от всички габровци и ученици\", посочиха те.  \r\nМария НЕДЕВА", "date": "2018.12.15", "title": "Габрово: Акция по празнично украсяване на домовете на възрастни хора се провежда в Общината"}
{"url": "http://www.focus-news.net/news/2018/12/15/2602159/blagoevgrad-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в областта – автомагистрала „Струма“ и главен път Е-79, както ѝ по второкласен път – 19 Симитли – Гоце Делчев особено в посока Банско. През деня няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа, съобщиха за  Радио „Фокус“ – Пирин  от Областно пътно управление – Благоевград. В региона не се извършват ремонтни или друг вид дейности по пътищата, поради което няма ограничения за леките и товарни автомобили. Стационарни камери има в района на Монца и в град Кресна. \r\nЛивия НИНОВА", "date": "2018.12.15", "title": "Благоевград: Интензивен е трафикът по основните пътни артерии в областта"}
{"url": "http://www.focus-news.net/news/2018/12/15/2602160/plovdiv-natovareno-e-dvizhenieto-po-uchastaka-na-am-trakiya-v-oblastta-v-mnogo-rayoni-vidimostta-e-namalena-poradi-magla.html", "text": "Натоварено е движението по участъка на АМ „Тракия“ в Пловдивска област, съобщиха за  Радио „Фокус“ – Пловдив  от Областното пътно управление. Интензивен трафик се отчита и по пътищата Пловдив-Карлово и Пловдив-Асеновград. Пътните настилки на територията на областта са предимно мокри, в усойните и планински райони – обработени срещу заледявания и проходими при зимни условия. На много места видимостта е намалена поради мъгла, като се призовават водачите да шофират с повишено внимание и съобразена скорост, както и да не предприемат рискови маневри. Проходът Троян-Кърнаре е отворен за движение на всички моторни превозни средства. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено и движението на камиони с обща маса над 12 тона по пътя Поповица-Болярци. До 20 декември движението по пътя Югово-Лъки ще се осъществява в една лента, поради пропадане на част от пътното платно. Опасност от свличане на земна и скална маса има по направленията Асеновград-Смолян, Юговско ханче-Югово-Лъки-Здравец и Кричим-Стамболийски, предупреждават от Областното пътно управление. \r\nТрафикът на територията на града се осъществява с нормална интензивност и без затруднения към този час. По-засилено автомобилно движение се отчита по булевардите „Христо Ботев“, „Цар Борис III Обединител“, „Източен“, „Руски“, „Шести септември“ и „Васил Априлов“, както и по входно-изходните артерии. Пътищата на територията на града са предимно мокри, но нормално проходими. \r\nТони МИХАЙЛОВ", "date": "2018.12.15", "title": "Пловдив: Натоварено е движението по участъка на АМ „Тракия“ в областта, в много райони видимостта е намалена поради мъгла"}
{"url": "http://www.focus-news.net/news/2018/12/15/2602162/blagoevgrad-detskiyat-koleden-panair-sabra-malki-tvortsi-v-grada.html", "text": "Стотици деца твориха в първия ден на Коледния панаир в Благоевград. Ателиетата на фондация „EASY ART”, които са разположени във фоайето на бившия Младежки дом, отново предизвикаха огромен интерес у малчуганите, съобщиха от пресцентъра на  Общината . В рамките на панаира, който продължава и утре, с помощта на аниматори, децата имат възможност ръчно да изработят различни неща. Сериозен интерес предизвиква ателието за изработка на коледни свещи, като всяко дете може да направи празнична свещ по свой дизайн, в различни цветове и декорации. Малчуганите изработват и атрактивни коледни играчки, както и красиви елхи от хартия. И тази година е разположено традиционното ателие за сладки, където децата могат да украсят свои кулинарни шедьоври. В програмата са включени още и архитектурна работилница, ателие за снежни човеци, преспапиета. Коледният панаир продължава и през утрешния ден, като началото му е от 10.00 часа.", "date": "2018.12.15", "title": "Благоевград: Детският Коледен панаир събра малки творци в града"}
{"url": "http://www.focus-news.net/news/2018/12/15/2602161/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2018.12.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/12/15/2602163/veliko-tarnovo-ogranicheno-za-motorni-prevozni-sredstva-nad-35-tona-e-dvizhenieto-po-patya-mezhdu-selata-cheshma-i-kesarevo.html", "text": "Ограничено за моторни превозни средства над 3,5 тона е движението по пътя между селата Чешма и Кесарево поради намален габарит на пътното платно. Срокът на организацията на движение е до 11 януари 2019 година, уточниха за  Радио „Фокус“ – Велико Търново  от Областно пътно управление. Обходният маршрут е Чешма-Сливовица-Горско Ново село-Джулюница-Кесарево. Интензивно, но без задръствания е движението във Велико Търново. Пътните настилки в града са мокри, времето е облачно, температурата на въздуха е 3 градуса. По-натоварен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Всички светофарни уредби към момента работят нормално. \r\nИнтензивен е трафикът в цялата област. Пътните настилки са предимно мокри, на места хлъзгави, но обработени и проходими при зимни условия. Тежки инциденти до момента не са регистрирани, но органите на реда призовават водачите все пак да карат внимателно. \r\nОтворен за движение е Прохода на Републиката. Въпреки това там остава в сила предупреждението за опасност от падащи камъни. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище yчастък от път Царски извор – Драганово, обходният маршрут е през село Сушица. Не се допуска преминаване на товарни автомобили над 10 тона през прохода Твърдица – Елена. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nМария НЕДЕВА", "date": "2018.12.15", "title": "Велико Търново: Ограничено за моторни превозни средства над 3,5 тона е движението по пътя между селата Чешма и Кесарево"}
{"url": "http://www.focus-news.net/news/2018/12/15/2602165/prokuraturata-shte-razsledva-za-koruptsionni-shemi-okolo-shefa-na-kat-kazanlak.html", "text": "Лекари от съдебна медицина потвърдиха версията на разследващите, че причина за смъртта на началника на Пътната полиция в Казанлък Тодор Николов е огнестрелна рана в дясното слепоочие, предава  БНР. \r\nЗаради откритите в района на произшествието пачки с пари обаче от прокуратурата ще разследват и евентуални корупционни схеми, съобщи районният прокурор на Казанлък Таня Димитрова. \"Намирането на пари около самоубил се човек, това е някаква индикация за корупционни практики. Ние сме длъжни да направим разследването и ще го направим. В районната прокуратура на този етап не са постъпвали някакви конкретни сигнали срещу този човек\", посочи тя. \r\nНа около 40 метра от простреляното тяло на началника на КАТ бяха открити няколко пачки с банкноти, български левове с номинал 100 и 20 лева. \r\nОт съдебна медицина отказаха да съобщят дали Тодор Николов е страдал от нелечимо заболяване, което евентуално би могло да бъде причина за фаталното му решение. Основната версия, по която продължават да разследват смъртта му остава самоубийство.  \r\nВтори оглед се извършва днес на мястото, където вчера той беше открит мъртъв, прострелян в личния си автомобил край село Бузовград. \r\nКупето на автомобила, в което бе намерен прострелян Тодор Николов, е било заключено, а вътре, освен оръжието, с което е произведен изстрелът, е открит и един от трите телефона, които той е имал, съобщи по-рано наблюдаващият прокурор Таня Димитрова. „Намерени са три пачки банкноти с различен номинал, револверът в кожен калъф, намери се и оприличено в този момент на тефтерче, което представлява картонен свитък. Тепърва то ще бъде анализирано дали има отношение към разследването, дали има информация, която се отнася към разследването“, каза тя. \r\nПо време на инцидента началникът на Пътна полиция е бил облечен с униформа.", "date": "2018.12.15", "title": "Прокуратурата ще разследва за корупционни схеми около шефа на КАТ-Казанлък"}
{"url": "http://www.focus-news.net/news/2018/12/15/2602166/sport-lokomotiv-plovdiv-pobedi-botev-vratsa-sas-40.html", "text": "Футбол: Локомотив Пловдив победи Ботев Враца със 4:0 в мач от последния за годината 20-ти кръг на Първа лига. Головете отбелязаха Бирсент Карагерен, Валим Посинкович – два и Ален Ожболд. С победата Локомотив Пловдив изпревари Ботев Враца и зае осмото място, а Ботев остана девети. Играе се мача Берое – Левски.", "date": "2018.12.15", "title": "Спорт: Локомотив Пловдив победи Ботев Враца със 4:0"}
{"url": "http://www.focus-news.net/news/2018/12/15/2602164/varna-19-dushi-sa-izsledvani-v-kabineta-za-anonimno-i-bezplatno-konsultirane-za-spin-prez-poslednata-sedmitsa.html", "text": "19 души са преминали и изследвани в кабинета за анонимно и безплатно консултиране за СПИН във Варна през последната седмица. Това съобщиха за  Радио „Фокус“ – Варна  от Регионалната здравна инспекция. За периода от 7 до 13 декември регистрираната в инспекцията остра заразна заболеваемост се движи в характерните за сезона граници. Регистрирани са 16 случая на чревни инфекции срещу 27 от предходната седмица, като през настоящите дни чревните инфекции са представени от 15 ентероколита и 1 салмонела. От въздушно – капкови инфекции /без грип и ОРЗ/ са регистрирани 52 лица срещу 54 за предходната седмица, представени от 45 случая на варицела, 6 случая на скарлатина и 1 случай на менингит. Извършени са 32 броя епидемиологични проучвания на болни с остри заразни болести. \r\nМарияна ВАЛЕНТИНОВА", "date": "2018.12.15", "title": "Варна: 19 души са изследвани в кабинета за анонимно и безплатно консултиране за СПИН през последната седмица"}
{"url": "http://www.focus-news.net/news/2018/12/15/2602167/mvnr-ot-18-dekemvri-turtsiya-vavezhda-promeni-pri-preminavaneto-na-tezhkotovarni-avtomobili-prez-gkpp-kapakule-i-gkpp-hamzabeyli.html", "text": "По информация от Генералното консулство на Република България в Одрин, считано от 18 декември 2018 г. Турция въвежда промени при преминаването на тежкотоварни автомобили през ГКПП „Капъкуле“ (“Капитан Андреево“ от българска страна) и ГКПП „Хамзабейли“ (“Лесово“ от българска страна). Това съобщиха от  пресцентъра на Министерството на външните работи.  Промените са свързани със задължителното пренасочване на тежкотоварните автомобили, превозващи стоки за износ от/през Турция с крайна дестинация България от ГКПП „Капъкуле“ към ГКПП „Хамзабейли“. Изключение се допуска единствено за тежкотоварните автомобили, подлежащи на ветеринарен контрол, които ще продължат да преминават през ГКПП „Капъкуле“. Промените касаят всички тежкотоварни автомобили, отговарящи на горепосочените условия, без оглед на тяхната национална регистрация. \r\nМотивите за въвеждането на посочените промени се обосновават с необходимостта от облекчаване на трафика и ограничаване на дългите опашки от тежкотоварни автомобили на ГКПП „Капъкуле“.", "date": "2018.12.15", "title": "МВнР: От 18 декември Турция въвежда промени при преминаването на тежкотоварни автомобили през ГКПП „Капъкуле“ и ГКПП „Хамзабейли“"}
{"url": "http://www.focus-news.net/news/2018/12/15/2602168/pazardzhik-zatrudneno-e-dvizhenieto-po-visokite-uchastatsi-po-patya-ot-sveti-konstantin-kam-grada.html", "text": "Затруднено е движението във високите участъци по пътя от Свети Константин към Пазарджик, предаде слушател на  Радио „Фокус“-Пазарджик . Участъците са заледени, а в ниската част на област Пазарджик движението е затруднено от гъста мъгла. Водачите на автомобили да шофират с повишено внимание.", "date": "2018.12.15", "title": "Пазарджик: Затруднено е движението по високите участъци по пътя от Свети Константин към града"}
{"url": "http://www.focus-news.net/news/2018/12/15/2602170/predstoyashti-sabitiya-v-stranata-za-16-dekemvri-agentsiya-fokus.html", "text": "*** \r\nОт 10.00 до 18.00 часа на ул. „Оборище“, зад храм-паметника „Ал. Невски“, ще се състои коледен фермерски базар. \r\n*** \r\nОт 11.00 часа в Литературен клуб перото ще се състои тематичен уъркшоп за деца и техните родители: „Какво трябва да знаем, когато посещаваме концерт?“. \r\nВ същия час ще бъде открита книжарница „Перото“.  \r\nОт 18.00 часа в клуба ще се проведе коледен концерт НЧ „Г. С. Раковски 1927“.  \r\n*** \r\nОт 19.00 часа в зала 1 на НДК ще се играе спектакълът „Лешникотрошачката“.   \r\n*** \r\nОт 10.00 часа на централния площад ще бъде поставено началото на Шести коледен крос до Асеновата крепост. \r\n*** \r\nВ 10.30 часа на пл. „Акад. Николай Хайтов“ ще се постави началото на Шести коледен крос до Асеновата крепост.  \r\n*** \r\nОт 11.00 часа от Пътеката на здравето  ще стартира Christmas Run 2018.  \r\n*** \r\nОт 9.00 часа в хотел „Лъки Банско” заместник-председателят на ГЕРБ Цветан Цветанов ще участва семинар „Европа на кръстопът – предизвикателства пред България преди евровота”. \r\n*** \r\nВ сгрдата на бившия Младежки дом детски коледен панаир ще посрещне децата на Благоевград през целия ден, за да бъдат част от Коледни ателиета \r\n*** \r\nОт 17.30 часа на пл. „Тройката“ децата ще могат да се срещнат с дядо Коледа. Срещите ще продължат до 23 декември.  \r\n*** \r\nОт 11.00 часа в Държавен куклен театър „Дора Габе“ – Добрич ще се играе спектакъл „Дядо Коледа, къде си ?“.  \r\n*** \r\nОт 11.00 часа в Огледална зала „Нели Божкова“ ще се състои концерт „Детски хор и приятели“.  \r\n*** \r\nОт 11.30 часа в зала „Съединение“ в ще се състои концерт с творби на Йохан Себастиан Бах. \r\n*** \r\nВ 14.00 часа в клуба на ВМРО в града ще се проведе обсъждане на важните теми и ще бъде направена равносметка на изтичащата 2018 година. \r\n*** \r\nОт 16.00 часа в спортна зала „Иван Вазов“ ще се проведе благотворителен концерт в подкрепа на бебето Мая. \r\n*** \r\nОт 10.00 до 14.00 часа при Античния форум „Августа Траяна“ ще се проведе игра на открито за децата на града, която ще ги потопи в историята на Рождество със силна доза зимно празнично приключение. \r\n*** \r\nОт 11.00 часа в храма „Св. Св. Константин и Елена“ в селото ще се проведе Рожденственска работилница.", "date": "2018.12.15", "title": "Предстоящи събития в страната за 16 декември (Агенция „Фокус“)"}
{"url": "http://www.focus-news.net/news/2018/12/15/2602171/pregled-na-mezhdunarodnite-novini-do-18-chasa-agentsiya-fokus.html", "text": "Германският железопътен оператор \"Deutsche Bahn\" и основният му профсъюз заявиха в събота, че са постигнали споразумение, след като стачки нарушиха движението на влаковете по-рано тази седмица, предава  AFP . \r\nПрофсъюзът, който представлява повечето от 160 хиляди работещи в компанията, е постигнал 6.1% увеличение на заплатите като цяло - 3,5%, платими от юли 2019 г. и 2,6% от юли 2020 г. \r\nСиндикатът първоначално поиска 7,5% увеличение на заплатите, докато компанията предлагаше  5,1%, припомня агенцията. \r\nСлужителите също ще получат еднократно плащане от 1000 евро точно преди първата фаза на  увеличението на заплатите, съобщиха от профсъюза. \r\n*** Международната рейтингова агенция \"Фич\" потвърди дългосрочния кредитен рейтинг на Турция като „ВВ” с „негативна” тенденция, пише  вестник „Джумхуриет” .  \r\nКато причина се посочват „чувствителните” моменти при формирането на външните дългове в светлината на политическите и геополитическите развития след сериозния срив в стойността на  турската лира.  Посочва се, че в сравнение с други страни, инфлацията в Турция е висока, а темповете на икономически ръст – „вълнообразни”. Обръща се внимание, че ”негативната” тенденция е в резултат на   вътршената политика; а „комплицираните рискове в настройката на икономиката” са провокирани от геополитическите рискове и глобалните финансови условия, посочва още „Джумхуриет” \r\n*** Водач в Белгия е загинал заради блокада на път във Франция от протестиращите „жълти жилетки“, предава  AFP .  \r\nШофьор e загинал в събота след като се е ударил в камион, който е намалявал скоростта заради пътна блокада от протестиращи \"жълти жилетки\", съобщи служител на местната власт, цитиран от агенцията \r\nИнцидентът се е случил в района на Еркелин в Белгия, близо до границата с Франция на кръстопът между пътищата N40 и N54 \"след блокада във Франция, предизвикана от\" жълтите жилетки \", съобщиха властите в Северна Франция. \r\nПри друг инцидент 44-годишна жена е загинала в района на френския град Соасон, отново заради пътна блокада от протестиращи, съобщава France info. \r\nТова е седми смъртен случай, свързан с протестите на \"жълтите жилетки\" във Франция, започнали на 17 ноември тази година. \r\n*** В Атина по време на 12-ия конгрес на \"Нова Демокрация лидерът ѝ Кириякос Мицотакис е заявил отново, че партията му никога няма да ратифицира Договора от Преспа, предава  “Макфакс“ . \r\nОтново повтарям от нашия 12-ти конгрес, че „Нова демокрация“ няма да ратифицира Договора от Преспа. Нито сега, нито в следващия парламент, каза лидерът на опозиционната партия на Гърция, Кириякос Мицотакис, цитиран от агенцията.  \r\nВ реч на партийния конгрес той обвини премиера Алексис Ципрас, че е разделил гръцкия народ и никога не се е опитал да създаде условия за национален консенсус за решаване на националните въпроси, и е направил сделка с Европа, за да няма орязване на пенсиите. \r\nСпоред него едно е здрав патриотизъм и друго - квазипатриотизъм и е поискал от гражданите да не позволят истинския патриотизъм да бъде опетнен. Той поиска гражданите  \"да изпратят сметката на Ципрас на изборите, които според него трябва да се проведат възможно най-рано, а хората с гласа си да кажат дали искат или не Споразумението от Преспа\". \r\n*** Саиб Арикат, генерален секретар на Изпълнителния комитет на Организацията за освобождение на Палестина, призова арабските страни да прекратят отношенията си с Австралия, която реши да признае Западен Йерусалим за столица на Израел. Съответното изявление, съобщено от новинарския портал Dunya Al Watan, той направи в събота, като коментира действията на австралийските власти, предава  TACC . \r\nАрикат се обърна към арабските страни с искане \"да изпълнят решенията, взети на срещите на арабските лидери, които задължават всички арабски държави да прекратят отношенията си с всяка държава, която признава Ерусалим за столица на еврейската държава\". Генералният секретар на Изпълнителния комитет на ООП категорично осъди решението на австралийското правителство, заявявайки, че \"Ерусалим като цяло и определянето на неговия статут са най-важният въпрос [в процеса на разрешаване на конфликта с Израел]\". \r\nАвстралийският премиер Скот Морисън заяви по-рано, че правителството на страната му официално признава Западен Йерусалим като столица на Израел, но засега няма да прехвърли посолството си от Тел Авив. \r\n*** В района на Житомир се е разбил изтребител  на Украински военновъздушни сили Су-27, според украинския Генерален щаб, цитиран от  РИА Новости \r\nИнцидентът е станал около 15:00 часа местно време (съвпада с българското), когато самолетът, изпълняващ редовния полет е захождал за кацане. \r\n\"Пилотът е загинал. Обстоятелствата и причините за инцидента се разследват\", се казва в съобщението на украинския Генерален щаб. \r\nТова е втората въздушна катастрофа в Украинските  военновъздушни сили в последно време. През октомври Су-27УБ се разби в района на Виница по време на мисия в рамките на съвместното учение с НАТО \"Чисто небе - 2018\". И двамата пилоти на борда загинаха, като единият беше американски пилот от Националната гвардия на САЩ. \r\n*** Избран е предстоятел на  бъдещата независима Украинска православна църква, предава  TACC .  \r\nМитрополит Епифаний  - Переяславски и Белоцерковски, който преди това е бил епископ на неканоничната Киевска патриаршия, е избран за ръководител на новата църковна структура. \r\n\"Поздравявам всички за създаването на автокефалната  поместна православна църква на Украйна, която току-що е учредена в „Света София\", каза той, като се обърна към присъстващите на площад \"София\" след края на Обединителния събор \r\nВ събота в Киев, в катедралата \"Света София\", под патронажа на Цариградската патриаршия и с активното участие на украинските власти, се проведе събор на който участваха архиереи, свещеници и миряни  от двете досега неканонични църкви –Украинска православна църква-Киевски патриархат и Украинска автономна православна църква, както и двама митрополити от каноничната Украинска православна църква-Московски патриархат. \r\nЦелта на събора е създаването в Украйна на нова поместна православна църква, отделена от Московската патриаршия. Формално тази структура ще има автокефален статус, но всъщност тя ще бъде оглавявана от Константинополската патриаршия. \r\n***", "date": "2018.12.15", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/12/15/2602175/pazardzhik-politseyski-patrul-s-registratsionen-nomer-1205-e-razpolozhen-na-vhoda-na-grada-ot-avtomagistrala-trakiya-pri-zatvora.html", "text": "Полицейски патрул с регистрационен номер 1205 е разположен на входа на града от автомагистрала „Тракия“, при затвора, предаде репортер на  Агенция „Фокус“ .", "date": "2018.12.15", "title": "Пазарджик: Полицейски патрул с регистрационен номер 1205 е разположен на входа на града от автомагистрала „Тракия“, при затвора"}
{"url": "http://www.focus-news.net/news/2018/12/15/2602176/predsedatelyat-na-pg-na-pp-gerb-tsvetan-tsvetanov-se-sreshtna-s-kmeta-na-bansko-georgi-ikonomov.html", "text": "Председателят на ПГ на ПП ГЕРБ и зам.-председател на партията Цветан Цветанов се срещна с кмета на Банско Георги Икономов преди официалното откриване на новия ски сезон, съобщиха от  пресцентъра на партията.  На срещата присъстваха народните представители Даниела Савеклиева, Александър Мацурев и Десислава Атанасова и част от кметския екип.  \r\nПо време на разговора бяха обсъдени отличните условия и добрите възможности, които Банско предлага за развитие на зимния туризъм и които през последните години превърнаха Банско в предпочитана дестинация. Отчетено бе и че е наложително да се продължат усилията за реализиране на проекта за втори кабинков лифт.", "date": "2018.12.15", "title": "Председателят на ПГ на ПП ГЕРБ Цветан Цветанов се срещна с кмета на Банско Георги Икономов"}
{"url": "http://www.focus-news.net/news/2018/12/15/2602172/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от  Агенция \"Пътна инфраструктура\" .  \r\nI.Метеорологична обстановка: \r\nТемпературите са в интервала от - 3° до + 7°. \r\nВремето над страната е облачно. \r\nСлаб вятър духа в областите Силистра, Търговище, Ловеч, Русе, Варна, Шумен, Разград, Смолян и. \r\nСлаб дъжд вали в областите: Благоевград, Видин Силистра и София. \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м. в района на Дюлински проход   \r\n- до 100 м. в районите на Пирдоп, Гълъбец,  Рижки проход, Витиня, Люляк и Телиш \r\n- до 150 м. в районите на Скравена, АМ Тракия, гр.Шипка, Павел Баня, Мъглиж, Стара Загора, Плевен, Чирпан и Богданово. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nОбласт Стара Загора: \r\nДвижението по АМ  ,,Тракия“ от км 156 до км 167  посока София  се осъществява  в изпреварващата лента поради ремонт на асфалтовата настилка. Срок от 08:00 ч. до 17:00 ч. от 15.12.2018 до 21.12.2018 г.   \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 17.12.2018 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението по път I-9 от км 180+000 до км 202+000  в участъка „Обзор - Слънчев бряг” се осъществява с повишено внимание поради частични ремонтни дейности по асфалтовата настилка. Участъка е сигнализиран с пътни знаци. Срок до 30.12.2018 г.             \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка „Провадия-Айтос” се осъществява от дясно по посока на движението поради стеснен участък на пътното платно.Участъкът е сигнализиран с пътни знаци и ограничение на скоростта от 30 км/ч. Срок до 31.12.2018 г. \r\nПът III-795: Движението по път III-795 от км 45+000 до км 47+000 в участъка „Малина - АМ,,Тракия” се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 от км 5+000 до км 14+000 в участъка „Черница - Сунгурларе - Славянци”  поради ремонтни дейности на асфалтовата настилка.Участъка е сигнализиран с пътни знаци.  Срок до 31.12.2018 г \r\nПът ІІІ –7909: Движението по път III-7909 от км 19+800 до км 26+000  в участъка „Равнец - Трояново” от км 19+800 до км 26+000 се осъществява в една лента поради полагане на хоризонтална маркировка. Участъка е сигнализиран с пътни знаци.  Срок до 31.12.2018 г.                                            \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 17.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 17.12.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 17.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът  III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 17.12.2018 г. \r\nПът III-6601: Движението по път III-6601 от кръстовище за с. Бояджик до с. Межда в участъка от км 25+270 до км 25+070 се осъществява двупосочно в една лента,поради изсичане на храсти. Участъка е сигнализиран с пътни знаци. Срок: 17. 12. 2018г.; \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.15", "title": "Актуална пътна обстановка"}
{"url": "http://www.focus-news.net/news/2018/12/15/2602173/nikolina-dzhanovska-hudozhnik-tvortsite-ot-starata-stolitsa-sa-poslanitsi-na-veliko-tarnovo-ne-samo-v-evropa-no-i-po-sveta.html", "text": "Творците от старата столица са посланици на Велико Търново не само в Европа, но и по света. Това обобщи за  Радио „Фокус“ – Велико Търново  художничката и член на регионалното представителство на Съюза на българските художници Николина Джановска. Тя уточни, че голяма част хората, които посещават старата столица заради забележителностите й, се отбиват и да разгледат изкуството, създадено от местни артисти. „Имахме тази година една поредица от събития, посветена на 70-годишнината на търновската група и при последното ни представяне в София много от колегите ни – художници, както и гостите на изложбата, останаха очаровани от това, че експозицията преобладаваше с творци, които творят в последните 10 години – млади художници. Това по някакъв начин обновява духа не само на групата, но и на града“, посочи още Николина Джановска. Тя коментира и, че отминаващата година е била тежка за артистите, но и изключително удовлетворяваща, защото 70-годишният живот на групата е бил обхванат с произведения на творци от няколко поколения. Всички организирани събития са били много добре приети. \r\nЛуиза ТРАНЧЕВА", "date": "2018.12.15", "title": "Николина Джановска, художник: Творците от старата столица са посланици на Велико Търново не само в Европа, но и по света"}
{"url": "http://www.focus-news.net/news/2018/12/15/2602178/sport-hanover-96-zagubi-u-doma-ot-bayern-s-04-v-mach-ot-15-iya-krag-na-bundesligata.html", "text": "Футбол: Хановер 96 загуби у дома от Байерн  с 0:4 в мач от 15-ия кръг на Бундеслигата. Головете отбелязаха Джошуа Кимих, Давид Алаба, Серж Набри и Роберт Левандовски. Байерн Мюнхен заема третото място във временното класиране на Бундеслигата с 30 точки, а Хановер 96 е последен, 18-ти, като има само 10 точки. Днес се играха още четири мача от този кръг: \r\nАугсбург – Шалке 04  1:1 \r\nФортуна Дюселдорф – Фрайбург  2:0 \r\nХофенхайм – Борусия Мьонхенгладбах  0:0 \r\nЩутгарт – Херта Берлин  2:1 \r\nВ 19:30 започва мачът Борусия Дортмунд – Вердер Бремен.", "date": "2018.12.15", "title": "Спорт: Хановер 96 загуби у дома от Байерн  с 0:4 в мач от 15-ия кръг на Бундеслигата"}
{"url": "http://www.focus-news.net/news/2018/12/15/2602180/ruse-okolo-5-kilometrova-opashka-ot-kamioni-na-izhod-se-e-obrazuvala-na-gkpp-dunav-most-ruse.html", "text": "Около 5-километрова опашка от камиони на изход се е образувала на ГКПП „Дунав мост – Русе“, съобщи слушател на  Радио \"Фокус\".", "date": "2018.12.15", "title": "Русе: Около 5-километрова опашка от камиони на изход се е образувала на ГКПП „Дунав мост – Русе“"}
{"url": "http://www.focus-news.net/news/2018/12/15/2602181/pazardzhik-bchk-zapochna-poetapno-razdavane-na-individualni-paketi-s-hranitelni-produkti-v-oblastta.html", "text": "Българският Червен кръст- Пазарджик започна поетапно раздаване на индивидуални пакети с хранителни продукти в Пазарджишка област, съобщи за  Радио „Фокус“-Пазарджик  Живко Дишков, председател на БЧК-Пазарджик. По думите му от днес се откриват три пункта в  град Пазарджик. Пункт № 1 – ул .“Васил Левски „№ 58 /у-ще „Климент Охридски“. Пункт № 2 –  ул. „Д. Греков“ №5  /Пенсионерски клуб № 3 моста на Лютата /. Пункт № 3 – ул. „Хан Крум „ № 11.   Раздаването ще се извършва от служители и доброволци на  БЧК в 18 пункта  в цялата област. Той допълни, че всички правоимащи, включени в списъците на Агенцията за социално подпомагане, ще получат по 24кг от 16 вида хранителни продукти  , като спагети, леща, захар, гювеч, зелен фасул , лютеница, грах, зрял боб, конфитюр, ориз, олио и др. Продуктите се получават срещу документ за самоличност и подпис при спазване на всички изисквания на Регламента за защита на личните данни. До края на декември ще се отварят пунктовете в общините Сърница, Батак, Белово, Лесичово и Велинград. Всички останали общини ще стартират раздаването през януари 2019г. \r\nРадослава МУРДЖЕВА", "date": "2018.12.15", "title": "Пазарджик: БЧК започна поетапно раздаване на индивидуални пакети с хранителни продукти в областта"}
{"url": "http://www.focus-news.net/news/2018/12/15/2602179/veliko-tarnovo-bchk-zapochna-razdavaneto-na-hranitelnite-produkti-za-krayno-nuzhdaeshti-se-litsa.html", "text": "БЧК започна раздаването на хранителните продукти за крайно нуждаещи се лица от град Велико Търново. Това съобщи за  Радио „Фокус“ – Велико Търново  Димитър Русев, директор на Регионалната структура на БЧК във Велико Търново. Раздаването на продуктите от хранителната програма на ЕС стартира само за град Велико Търново. От месец януари то ще стартира във великотърновските села.Пунктът в старата столица се намира на ул. „Марно поле“ №14. Работното време е от 9 до 14 часа. Право на помощта в града имат 1169 човека, а в селата на територията на община Велико Търново – 735.Те ще получат общо 24 кг. храна. Ще бъдат раздадени 16 продукта – спагети, говеждо в собствен сос, леща, захар, гювеч, зрял фасул, лютеница, грах, стерилизирани домати, говеждо, кюфтета в бял сос, херинга, пиле фрикасе, конфитюр, ориз и олио. \r\nТова е първи транш на програмата за 2017 година. Очаква се раздаването на хранителните пакети в цялата област да приключи до 28 февруари 2019 година. \r\nНадежда КРЪСТЕВА", "date": "2018.12.15", "title": "Велико Търново: БЧК започна раздаването на хранителните продукти за крайно нуждаещи се лица"}
{"url": "http://www.focus-news.net/news/2018/12/15/2602177/pazardzhik-magla-zatrudnyava-vidimostta-po-pazardzhishkiya-uchastak-na-avtomagistrala-trakiya.html", "text": "Мъгла затруднява видимостта по пазарджишкия участък на автомагистрала „Тракия“, предаде репортер на  Агенция „Фокус“ . Видимостта е до 70-80 метра. В областта вали и дъжд.  \r\n\"Фокус\" призовава водачите да шофират внимателно и със скорост, съобразена с пътните условия.", "date": "2018.12.15", "title": "Пазарджик: Мъгла затруднява видимостта по пазарджишкия участък на автомагистрала „Тракия“"}
{"url": "http://www.focus-news.net/news/2018/12/15/2602182/the-washington-examiner-donald-tramp-se-razdeli-s-ministara-na-vatreshnite-raboti-rayan-zink.html", "text": "Президентът на САЩ Доналд Тръмп се раздели с министъра на вътрешните работи Райън Зинк, пише американското издание  The Washington Examiner .  \r\nЗинк e обект на разследване на Министерството на правосъдието за злоупотреба със служебно положение. Тръмп е завявал по-рано, че не иска да уволнява Зинк и ще продължи да преразглежда обвиненията срещу него. \r\nЗинк твърди, че не е участвал в каквото и да било неправомерно деяние, заявявайки, че е сътрудничил с Инспектора по вътрешните работи във връзка с обвиненията, че е замесен в сделка за недвижими имоти, включваща Дейвид Лесър, президент на петролния гигант Халибъртън. \r\nЗинк е вторият министър  с портфолио в енергетиката, който подаде оставка, след като Скот Прюит, бивш администратор на Агенцията за опазване на околната среда, също бе замесен в скандал, включващ злоупотреба с обществени средства и неприемливо  пътуване.  Юлиян Марков", "date": "2018.12.15", "title": "Thе Washington Examiner: Доналд Тръмп се раздели с министъра на вътрешните работи Райън Зинк"}
{"url": "http://www.focus-news.net/news/2018/12/15/2602174/telma-makedoniya-razlichni-sa-ochakvaniyata-na-prishtina-i-belgrad-za-badeshtiya-dialog-sled-sazdavaneto-na-kosovska-armiya.html", "text": "Различни са очакванията на Прищина и Белград за бъдещия диалог след създаването на Косовска армия, пише на своята страница скопският телевизионен канал  “Телма“ .  \r\nВъпреки, че еуфорията в Прищина все още продължава,  нейните близки съюзници, с изключение на САЩ, не са щастливи заради вчерашното решение на парламента да приеме законите за формиране на Косовска армия. Прищина обаче се надява, че евентуалният напредък в преговорите с Белград ще намали разочарованието на Брюксел и НАТО. \r\n„Отношенията на Косово с НАТО ще бъдат по-чувствителни през следващите седмици и месеци. Но ако се постигне окончателно споразумение между Косово и Сърбия през следващите месеци, тогава отношенията между Косово и НАТО ще се върнат на пътя, който ще създаде възможност за Косово да придвижи своята евроатлантическа интеграция, казва анализаторът Лабинот Грейчевчи от Изследователския институт за развитие и европейски въпроси. \r\nНо след вчерашните събития Сърбия не е убедена, че Косово действително някога е искало нормализиране на отношенията. Сръбският президент Вучич обвини, че зад всичко, което се случва в Косово, стоят САЩ, Великобритания и Германия. \r\n„Поради факта, че албанците с това решение застрашават мира и стабилността в целия регион на Западните Балкани, както и тези, които спонсорираха това тяхно поведение, Сърбия изпрати искане за провеждане на извънредно заседание на Съвета за сигурност на ООН“, каза Вучич. \r\nТова заседание вероятно ще се състои в понеделник. Но 15 държави-членки на Съвета за сигурност на ООН вече проведоха неофициална среща по искане на Сърбия. \r\nВъпреки че вчерашното решение предизвика нови напрежения в отношенията между Белград и Прищина, Косово не смята, че армията ще навреди на процеса на нормализация в дългосрочен план. \r\n„Това е процес, който ще продължи десетилетие или повече. В този контекст бих казал, че въздействието, прякото въздействие на това решение, ще повлияе на диалога между Косово и Сърбия. По някакъв начин смятам, че това може да ускори процеса между Косово и Сърбия, казва Грейчевчи. \r\nБрюксел още веднъж потвърди, че решението на Прищина е прибързано. Еврокомисарят по разширяването Йоханес Хан поиска спиране на провокациите. Говорейки за виенското радио \"Ое1\" той каза, че изминалото лято все още имало динамика в диалога и че са били обсъждани възможните елементи на договора, но тази инерция след последните ходове на двете страни е изчезнала.  Юлиян Марков", "date": "2018.12.15", "title": "„Телма“  (Македония): Различни са очакванията на Прищина и Белград за бъдещия диалог след създаването на Косовска армия"}
{"url": "http://www.focus-news.net/news/2018/12/15/2602185/sofiya-15-metra-e-vidimostta-pri-vakerel-na-am-trakiya-poradi-gasta-magla.html", "text": "15 метра е видимостта при Вакерел на АМ “Тракия” поради гъста мъгла, предаде репортер на  Агенция “Фокус” . Водачите да се движат със съобразена с пътните условия скорост и повишено внимание.", "date": "2018.12.15", "title": "София: 15 метра е видимостта при Вакерел на АМ “Тракия” поради гъста мъгла"}
{"url": "http://www.focus-news.net/news/2018/12/15/2602183/sofiya-zhena-e-blasnata-ot-avtomobil-na-krastovishteto-na-ul-georgi-s-rakovski-i-ul-neofit-rilski.html", "text": "Жена е блъсната от автомобил на кръстовището на ул. „Георги С. Раковски“ и ул. „Неофит Рилски“, предаде репортер на  Агенция „Фокус“.  На място е пристигнал екип на Спешна помощ. Движението в района се регулира от „Пътна полиция“.", "date": "2018.12.15", "title": "София: Жена е блъсната от автомобил на кръстовището на ул. „Георги С. Раковски“ и ул. „Неофит Рилски\""}
{"url": "http://www.focus-news.net/news/2018/12/15/2602184/sofiya-do-50-metra-zaradi-magla-e-ogranichena-e-vidimostta-mezhdu-ihtiman-i-vakarel.html", "text": "До 50 метра заради мъгла е ограничена е видимостта между Ихтиман и Вакарел, предаде репортер на  Агенция „Фокус“.  По автомагистрала „Тракия“ се извършва опесъчяване. По цялата магистрала вали дъжд и има мъгла.", "date": "2018.12.15", "title": "София: До 50 метра заради мъгла е ограничена е видимостта между Ихтиман и Вакарел"}
{"url": "http://www.focus-news.net/news/2018/12/15/2602169/tass-izbran-e-predstoyatel-na-badeshtata-nezavisima-ukrainska-pravoslavna-tsarkva.html", "text": "Избран е предстоятел на  бъдещата независима Украинска православна църква, предава  TACC .  \r\nМитрополит Епифаний  - Переяславски и Белоцерковски, който преди това е бил епископ на неканоничната Киевска патриаршия, е избран за ръководител на новата църковна структура. \r\n\"Поздравявам всички за създаването на автокефалната  поместна православна църква на Украйна, която току-що е учредена в „Света София\", каза той, като се обърна към присъстващите на площад \"София\" след края на Обединителния събор \r\nВ събота в Киев, в катедралата \"Света София\", под патронажа на Цариградската патриаршия и с активното участие на украинските власти, се проведе събор на който участваха архиереи, свещеници и миряни  от двете досега неканонични църкви –Украинска православна църква-Киевски патриархат и Украинска автономна православна църква, както и двама митрополити от каноничната Украинска православна църква-Московски патриархат. \r\nЦелта на събора е създаването в Украйна на нова поместна православна църква, отделена от Московската патриаршия. Формално тази структура ще има автокефален статус, но всъщност тя ще бъде оглавявана от Константинополската патриаршия.  Юлиян Марков", "date": "2018.12.15", "title": "ТАСС: Избран е предстоятел на  бъдещата независима Украинска православна църква"}
{"url": "http://www.focus-news.net/news/2018/12/15/2602186/sofiya-30-godishnata-zhena-blasnata-na-peshehodna-pateka-e-s-leki-naranyavaniya-i-e-hospitalizirana.html", "text": "30-годишната жена, блъсната на пешеходна пътека, е с леки наранявания и е хоспитализирана. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Сигналът към Спешна помощ е получен в 18.30. В 18.33 линейката е пристигнала на мястото на инцидента. Жената е с леко нараняване на гърба. На място са извършени необходимите действия и е хоспитализирана в УМБАЛ „Царица Йоанна – ИСУЛ“.", "date": "2018.12.15", "title": "София: 30-годишната жена, блъсната на пешеходна пътека, е с леки наранявания и е хоспитализирана"}
{"url": "http://www.focus-news.net/news/2018/12/15/2602188/iha-turtsiya-izdirvana-s-nagrada-ot-15-mln-turski-liri-teroristka-ot-daesh-se-predade-na-gkpp-s-granitsata-s-irak.html", "text": "Терористката от ДАЕШ Айшенур Инджи, издирвана чрез „синия” бюлетин с награда от  1.5 млн. турски лири(250 хиляди евро) се предаде на турските сили за сигурност, предаде  информационната агенция Ихляс хабер ажансъ (ИХА) . Това е станало днес към 13.40 часа на ГКПП Хабур на турско-иракската граница в провинция Шърнак. Айшенур Инджи се е сражавала в редиците на ДАЕШ в Сирия. Била е разкрита и „дешифрирана” от лица, поддържали връзки с районите, където ДАЕШ развива дейност, посочва още ИХА.  Георги Димов", "date": "2018.12.15", "title": "ИХА: Турция: Издирвана с награда от 1.5 млн. турски лири терористка от ДАЕШ се предаде на ГКПП с границата с Ирак"}
{"url": "http://www.focus-news.net/news/2018/12/15/2602190/plovdiv-154-proverki-izvarshi-riosv-prez-mesets-noemvri.html", "text": "154 проверки извърши РИОСВ – Пловдив през ноември 2018 г. Това съобщиха от  РИОСВ - Пловдив . Близо 40 % от тях са извънредни. На фирмите са дадени 60 предписания за отстраняване на констатирани нарушения. Съставени са 11 акта за административни нередности, от които 5 са за неизпълнение на предписания. Издадени са 7 наказателни постановления, с които на фирми са наложени санкции и глоби в размер на 66 000 лв. Най-голямата от тях е на „Монди Стамболийски“ ЕАД за установено неизпълнение на условия в издадени комплексни разрешителни. Тя е в размер на 50 000 лв. Екоинспекцията е наложила текуща месечна санкция на „Би Ей Глас България“ АД за наднормени замърсявания на въздуха в размер на 868,19 лв. При проверката е установено, че предприятието изпуска отпадъчни газове от ванна пещ с концентрации по показател азотни оксиди над емисионната норма, определена в комплексното разрешително. Съставени са 4 акта на компании, които нарушават предписанията на екоинспекцията за опазване чистотата на въздуха. \r\nСъбраните суми от санкции и глоби през месеца са на стойност 34 826 лева. Една трета от събраните средства – 12 291 лв., са преведени на общините, в които са позиционирани обекти - замърсители на околната среда. Най-голямата сума е за община Садово –  4 207 лв., следвана от Пловдив – 3 088 лв. и Карлово – 1 919 лв. Тези средства трябва да бъдат използвани от местните администрации за екологични проекти. \r\nИзвършени са проверки на 7 защитени територии и зони в областта, като не са установени нарушения на режима, определен със заповедите за обявяването им и Закона за защитените територии. Проведен е и мониторинг на дива коза в землището на село Лилково по маршрути, съгласно утвърден график от Изпълнителната агенция по околна среда. Резултатите от мониторинга ще се публикуват в Националната система за мониторинг на биологичното разнообразие към ИАОС. \r\nНа „зеления“ телефон са подадени 53 сигнала, които са проверени от експертите на РИОСВ – Пловдив. Голяма част от тях са неоснователни. Тези, които не са от компетентността на инспекцията са препратени до контролни органи и институции за предприемане на действия.", "date": "2018.12.15", "title": "Пловдив: 154 проверки извърши РИОСВ през месец ноември"}
{"url": "http://www.focus-news.net/news/2018/12/15/2602187/prezidentat-rumen-radev-e-na-ofitsialno-poseshtenie-v-hashemitsko-kralstvo-yordaniya-po-pokana-na-kral-abdula-ii-bin-al-huseyn.html", "text": "Президентът Румен Радев е на официално посещение в Хашемитско кралство Йордания по покана на крал Абдула II бин ал-Хусейн. Това съобщиха от  прессекретариата на държавния глава . Той  посети съоръжението за научни експерименти SESAME, което е единствено по рода си в Близкия изток. Учредена от девет държави и под егидата на ЮНЕСКО, лабораторията цели да предостави възможност за изследвания в редица сфери и същевременно да насърчи международното научно сътрудничество.", "date": "2018.12.15", "title": "Президентът Румен Радев е на официално посещение в Хашемитско кралство Йордания по покана на крал Абдула II бин ал-Хусейн"}
{"url": "http://www.focus-news.net/news/2018/12/15/2602208/futbol-rezultati-ot-sreshtite-v-angliyskata-premiar-liga.html", "text": "Футбол: Завършиха шест от седемте мача в английската Премиър лига. В момента се играе второ полувреме на последната среща. Ето и резултатите: \r\nМанчестър Сити-Евъртън 3:1, на полувремето 1:0 за Манчестър Сити.  \r\nКристал Палас-Лестър 1:0, на полувремето 1:0 за Кристал Палас. \r\nТотнъм-Бърнли 1:0, на полувремето 0:0. \r\nУотфорд-Кардиф 3:2, на полувремето 1:0 за Уотфорд. \r\nУулвърхямптън-Борнемут 2:0, на полувремето 1:0 за Уулвърхямптън. \r\nХъдърсвил-Нюкасъл Юн 0:1, на полувремето 0:0. \r\nВ момента се играе второто полувреме от срещата между Фулъм и Уест Хям. Резултатът в 53-тата минута е 0:2 за Фулъм.", "date": "2018.12.15", "title": "Футбол: Резултати от срещите  в английската Премиър лига"}
{"url": "http://www.focus-news.net/news/2018/12/15/2602191/prezidentat-rumen-radev-prizova-za-potvarzhdavane-na-politicheskata-podkrepa-za-izgrazhdaneto-na-mezhdunaroden-institut-za-ustoychivi-tehnologii-na-balkanite.html", "text": "Центърът за научни експерименти SESAME в Йордания е изключително  съоръжение, което доказва, че когато няколко държави от региона се обединят в името на науката и развитието на високите технологии, получат подкрепата на ЕС и на ЦЕРН, нещата са възможни. Това заяви президентът Румен Радев, който в първия ден от официалното си посещение в Йордания разгледа  високотехнологична лаборатория, единствена по рода си в Близкия Изток, предадоха от  прессекретариата на държавния глава .  \r\nПрезидентът припомни, че от година и половина подпомага усилията за изграждане на Международен институт за устойчиви технологии в Югоизточна Европа. „Примерът, че държавите от Близкия Изток могат да се обединяват, е достатъчно показателен. И ние можем да подходим по същия начин и да имаме център, който да внедрява най-високи технологии и да ни позволява да извършваме изследвания в различни области на науката - физика, химия, ядрена физика - до медицина и археология“, заяви Румен Радев. Президентът посочи, че когато се взимат решения за инвестиране на средства, не трябва да се мисли само за магистрали. Те са кръвоносната система на икономиката, но трябва да се мисли и за инвестиции в човешкия капитал, в наука, в лаборатории за научни изследвания. „Ние сме членове на Европейския съюз и все още не можем да направим така, че да получим помощ за такива инвестиции, а получават страни, които не са членове на ЕС“, посочи държавният глава.  \r\nПрезидентът припомни, че на „Дондуков“ 2 беше проведена среща на Управляващия комитет за създаването на Международен институт в Югоизточна Европа и беше взето решение да се сключи меморандум за разбирателство от всички правителствени ръководители от Балканите през месец май, по  време на срещата на върха ЕС-Западни Балкани в София, но това не се случи. Ще продължаваме да работим за това, радвам се, че имаме подкрепата и на йорданската страна, можем да сътрудничим, на проф. Ролф Хойер, който ще окаже методическа помощ и на ЦЕРН за внедряване на технология, каза Румен Радев. Учредена от девет държави и под егидата на ЮНЕСКО, лабораторията SESAME цели да предостави възможност за изследвания в редица сфери и същевременно да насърчи международното научно сътрудничество.", "date": "2018.12.15", "title": "Президентът Румен Радев призова за потвърждаване на политическата подкрепа за изграждането на Международен институт за устойчиви технологии на Балканите"}
{"url": "http://www.focus-news.net/news/2018/12/15/2602158/afp-noviyat-most-v-genua-shte-bade-postroen-v-ramkite-na-edna-godina.html", "text": "Новият мост в Генуа ще бъде построен в рамките на една година, заяви кметът на града Марко Бучи, цитиран от  AFP , след като започна разрушаване на срутилия се мост. \r\n\"Целта е да се завърши  разрушаването достатъчно бързо, за да може строителството на новия мост да започне\", каза Марко Бучи. \"Целта е да започнат строителните работи до 31 март, което ще ни позволи да имаме мост за Коледа\". \r\nСекция от виадукт на магистрала А10 се срути в Генуа през август, като множество превозни средства бяха затрупани в развалините му. При инцидента загинаха 43-ма души и десетки бяха ранени.  Юлиян Марков", "date": "2018.12.15", "title": "AFP: Новият мост в Генуа ще бъде построен в рамките на една година"}
{"url": "http://www.focus-news.net/news/2018/12/15/2602189/ofitsialno-be-otkrit-ski-sezon-bansko-2018-2019-godina.html", "text": "Официално бе открит ски сезон Банско 2018-2019 година, предаде репортер на  Радио \"Фокус\"-Пирин.  На официалната церемония присъстваха председателят на ПГ на ГЕРБ и зам.-председател на партията Цветан Цветанов, народният представител от ГЕРБ-Благоевград и областен координатор на партията Даниела Савеклиева, заместник-министърът на туризма Любен Кънчев, кметът на Банско Георги Икономов и много други официални лица и гости на града. Началото на откриването бе поставено със светлинно шоу, което се състоя на площад \"Никола Вапцаров\" в града. След това на сцената се качиха кукери, които изгониха лошите сили и пожелаха още по-добър  ски сезон в Банско. Преди това на сцената се изявиха редица фолклорни състави от Банско. Ски сезонът бе открит от кмета на община Банско Георги Икономов. Събитието бе последвано от заря, която огря небето. По главните улици на града преминаха кукери, които приканваха хората да се включат във официалното откриване.  \r\nЛора КАЛЧЕВА", "date": "2018.12.15", "title": "Официално бе открит ски сезон Банско 2018-2019 година"}
{"url": "http://www.focus-news.net/news/2018/12/15/2602210/plovdiv-unikalna-za-balgariya-multifunktsionalna-zala-kosta-forev-shte-bade-otkrita-v-gradskata-biblioteka-paisiy-hilendarski-v-asenovgrad-na-20-dekemvri.html", "text": "Уникална за България мултифункционална зала „Коста Форев“ ще бъде открита в Градската библиотека „Паисий Хилендарски“ в Асеновград на 20 декември. Това каза за  Радио „Фокус“ – Пловдив  Милена Марковска, директор на културната институция, като уточни, че официалното откриване ще се състои от 17.30 часа. „Самата зала е част от проекта „Трансформиране на стаята на приказките в мултифункционална зала „Коста Форев“, който се реализира от Градската библиотека „Паисий Хилендарски“ с партньорството на Общината. Идеята за промяна на концепцията на Стаята на приказките е с цел опазване и популяризиране на културно-историческото наследство. Идеята се роди преди 3 години, като в хода на изпълнение на проекта тя претърпя редица подобрения“, каза Марковска. По думите й Стаята на приказките в библиотеката е създадена преди повече от 30 години, почти със откриването на новата сграда на културната институция. „Своя незабравим отпечатък в нея оставя самобитният асеновградски художник Коста Форев, като безвъзмездно създава уникални композиции и стенописи на едни от най-популярните приказни герои. С течение на времето от климатичните условия част от стенописите са унищожени, а други са повредени. Проектът, който изпълнихме, не само промени цялостната концепция на пространството, но по иновативен начин посетителите ще могат да се потопят в света на приказките през погледа на художника“, посочи Милена Марковска. Директорът на Градската библиотека „Паисий Хилендарски“ в Асеновград обясни, че работата по проекта е преминала през три етапа –  цялостен ремонт на залата и трансформирането й в едно ново и по-светло пространство, след което реставрация на стенописите от дъщерята на художника Коста Форев – Ламбриана и дигитализиране на културно-историческото наследство. „Уникалното в проекта е, че мултифункционалната зала ще изпълнява и функциите на мини-музей на художника. Тя ще бъде място за събития и инициативи в различен формат – изложби, срещи, представяния на книги и автори, обучения, а също така и вълшебна кутия, в която приказките ще оживяват. „Приказките оживяват“ е иновативен проект, свързан със съвременните технологии. С помощта на мобилната технология „разширена реалност“ всеки приказен герой от паната ще бъде разпознат от специално мобилно приложение, способно да стартира автоматични и предварително подготвени видеоклипове, анимации към тях, представящи съдържанието на приказката, главните герои и сюжета в рамките на 3 минути“, разказа Милена Марковска. Тя добави, че библиотеката се е погрижила децата да имат на разположение таблет с въртящ се статив, за да попаднат „във вълшебното царство на смесената действителност от оживяващи приказки“. Работи се и с детски педагог, който ще помогне на децата да се адаптират към подобна иновация и да развият интереса към многообразното запознаване с изкуството. С помощта на мобилната технология „разширена реалност“ ще бъдат виртуално реставрирани липсващите стенописи. \r\n„Доста дълго време работихме върху проекта. Изискваше се изкусно старание, за да може да огледаме всеки един детайл, тъй като реставрацията на стенописите и извършването на цялостен ремонт в една такава зала е доста трудоемко и е изключителна отговорност. Изключително съм щастлива от факта, че библиотеката ще бъде място, в което ще си спомняме за асеновградския художник Коста Форев. Неговото творчество е безкрайно богатство за Асеновград, за Пловдив и за страната ни.  Искрено се надявам, че чрез този уникален проект, който изпълнихме, ще можем да се представим и пред света“, коментира Марковска. Тя каза още, че мултифункционалната зала „Коста Форев“, която ще бъде официално открита на 20 декември, ще демонстрира уникален за България и света начин на употреба на съвременните технологии. „Залата ще съхранява паметта, традициите и същевременно ще използва новите технологии. Това ще даде отпечатък върху визията на библиотеката. Тя ще стане още по-ориентирана към съвремието“, смята Марковска. Тя допълни, че новата зала ще бъде от огромно значение и за местната общност, тъй като ще представлява още едно пространство за срещи, изяви и културен обмен. \r\nТони МИХАЙЛОВ", "date": "2018.12.15", "title": "Пловдив: Уникална за България мултифункционална зала „Коста Форев“ ще бъде открита в Градската библиотека „Паисий Хилендарски“ в Асеновград на 20 декември"}
{"url": "http://www.focus-news.net/news/2018/12/15/2602213/anna-konukova-otdel-zakrila-na-deteto-varna-81-sa-priklyuchenite-sluchai-po-reintegratsiya-na-deteto-v-semeystvoto-prez-izminaloto-devetmesechie.html", "text": "81 са приключените случаи по реинтеграция на детето в семейството през изминалото деветмесечие. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. Според анализа на дейностите по прилагане на мерки за закрила на детето на територията на община Варна и община Аксаково за периода от началото на годината до края на месец септември общият брой случаи на реинтеграция, по които е работено, е 89, като 24 от тях са нови, започнати през деветмесечието. От направения анализ на социалната работа по реинтеграция на децата може да се направи заключение, че тя е свързана с връщането им в биологичното семейство, с осиновяването им или с навършване на пълнолетие, посочи Анна Конукова. 18 деца са навършили пълнолетие и мерките им са били прекратени. В повечето случаи социалната работа при тях не прекъсва с навършване на пълнолетие. Децата от специализираните институции остават там до завършване на започнатото образование. Тези при роднините си също могат да получават месечна финансова подкрепа до завършване на средно образование, но не повече от 20-годишна възраст, а пълнолетните деца с увреждане, навършили пълнолетие, се поемат за работа от отдел „Хора с увреждания и социални услуги“. \r\nМарияна ВАЛЕНТИНОВА", "date": "2018.12.15", "title": "Анна Конукова, Отдел „Закрила на детето“ – Варна: 81 са приключените случаи по реинтеграция на детето в семейството през изминалото деветмесечие"}
{"url": "http://www.focus-news.net/news/2018/12/15/2602211/mvr-savetva-kak-da-razpoznaete-i-izbegnete-telefonna-izmama.html", "text": "МВР отново призовава под никакъв предлог гражданите да не предоставят пари или ценности на непознати, след обаждане по телефона. Това апелираха в сайта си  МВР . Независимо, че в много случаи униформени се намесват и предотвратяват телефонни измами, има хора, които се поддават на сценариите на измамниците и се лишават от спестяванията и ценностите си. Най-често използваната от измамниците схема е - „Оказване на помощ на полицията“. При всички положения, не се поддавайте на този сценарий, защото полицията никога не търси по телефона съдействие от гражданите и няма практика да им иска пари за целите на своите операции. При получаване на подобни обаждания е важно разговорът да бъде прекъснат и своевременно подаден сигнал на тел. 112, по възможност о друг апарат, а не този, от който е получено обаждането от измамниците. Измамниците използват и други сценарии, но при всички тях общото е едно – телефонно обаждане от непознат и искане на пари.  Измама е, ако обаждането по телефона е придружено със заплахи или се обади полицай за съдействие! Не трябва да се споделя лична информация и да се предоставят пари!", "date": "2018.12.15", "title": "МВР съветва как да разпознаете и избегнете телефонна измама"}
{"url": "http://www.focus-news.net/news/2018/12/15/2602209/nimh-zhalt-kod-za-snyag-i-poleditsi-e-v-sila-za-shest-oblasti-na-stranata-za-16-dekemvri.html", "text": "Жълт код за сняг и поледици е в сила за шест области на страната за 16 декември. Това сочи справка на сайта на  Националния институт по метеорология и хидрология (НИМХ) . Областите с предупреждение за снеговалежи са София, Перник и Кюстендил. В тези райони се очаква образуване на снежна покривка. В областите Видин, Враца и Монтана жълтият код е за сняг и поледици. По поречието на река Дунав също има условия за поледици.", "date": "2018.12.15", "title": "НИМХ: Жълт код за сняг и поледици е в сила за шест области на страната за 16 декември"}
{"url": "http://www.focus-news.net/news/2018/12/15/2602212/tass-poroshenko-obyavi-sazdavaneto-na-ukrainska-avtokefalna-pomestna-pravoslavna-tsarkva.html", "text": "Президентът на Украйна Петро Порошенко обяви, че в страната се създава  нова църковна структура – Автокефална поместна православна църква, съобщава  ТАСС .   \r\nСлед приключване на „обединителния“ събор той се е обърнал към присъстващите на Софийския площад в Киев с думите: \"Поздравявам всички със създаването на Автокефална постна православна църква на Украйна, която току-що бе създадена в „Света София“. В словото си Порошенко е припомнил и думите на украинския поет Тарас Шевченко: „ Украйна вече няма да пие московска отрова от московската чаша“.  \r\nЗа глава на новата църковна структура е избран Переяславският и Белоцерковски митрополит Епифаний, който до този момент е служил като епископ на неканоническия Киевски патриархат.   \r\nПрезидентът на Украйна е изтъкнал, че томосът за автокефалията на новата църковна структура на Украйна ще бъде предоставен от Константинополския патриарх в началото на януари 2019 година. \"Именно на него [митрополит Епифаний – бел. ТАСС] се пада почетната мисия заедно с украинския президент да замине за Константинопол в началото на януари, за да получи дългоочаквания томос \", е обявил пред участниците в събора президентът. Ивелина Ватова", "date": "2018.12.15", "title": "ТАСС: Порошенко обяви създаването на украинска Автокефална поместна православна църква"}
{"url": "http://www.focus-news.net/news/2018/12/15/2602192/", "text": "След като турският президент Реджеп Тайип Ердоган оповести провеждането на военна операция източно от река Ефрат в Сирия се наблюдава значително  раздвижване по границата с Турция, пише  вестник „Джумхуриет” . Това се отнася по-специално за района на Манбидж и е на фона на предупреждението на Ердоган към САЩ: „Ако не можете да го прочистите, ние ще влезем и там.”  \r\nТочно когато Ердоган произнасяше реч в град Денизли в Югозападна Турция, американските войници стояха на пост в района на Манбидж. За да „пазят” бойците от Отрядите за народна самозащита (ОНС) на Партията на демократичното единство (ПДЕ) на сирийските кюрди, които копаеха окопи и тунели в полите на планината. Моменти от сцените на „дежурството” на войниците от САЩ, докато бойците от ОНД изравят местността, са заснети от камери, посочва още ИХА.  Георги Димов", "date": "2018.12.15", "title": "„Джумхуриет”: Сирийските кюрди копаят окопи и тунели в района на Манбидж в Сирия, а американски войници ги пазят"}
{"url": "http://www.focus-news.net/news/2018/12/15/2602214/sliven-nova-partiya-stremyashta-se-da-zashtiti-sotsialno-slabite-shte-bade-uchredena-sas-slivensko-uchastie.html", "text": "Нова партия, стремяща се да защити социално слабите ще бъде учредена със сливенско участие. Това съобщи пред  Радио „Фокус“ – Сливен  Димитър Петров, представител на сливенската организация. Европейска народна партия България ще бъде учредена в началото на следващата година в НДК в столицата. Целта на учредителите и е да защитят интересите на всички български граждани, които в момента живеят на ръба на оцеляването, да преодолеят социалната несправедливост и изолираност на големи групи от населението. За целта със собствени средства и средства на симпатизанти представителите на бъдещата партия възнамеряват да строят социални кухни и медицински кабинети. Освен това учредителите ще предложат законодателни промени, с които да бъдат узаконени ромските квартали, за да може местното население да закупи парцелите, на които са построени домовете им и да ги легализират. Ще се работи и по премахване на гетата, както и на ромските училища, където изцяло липсвало качествено образование. Своите бъдещи партньори от Европейска народна партия България ще търсят не на политически, а на идеен принцип. Досега учредителите са успели да обединят около себе си близо 20 000 симпатизанти – роми, турци, българи и каракачани от Сливен, София, Дупница, Кюстендил, Самоков и други градове. За председател на партията е предложен Пламен Александров, треньор по бокс и бизнесмен в областта на текстила, дължи години работил и живял в Турция. \r\nЛюдмила ЙОРГОВА", "date": "2018.12.15", "title": "Сливен: Нова партия, стремяща се да защити социално слабите ще бъде учредена със сливенско участие"}
{"url": "http://www.focus-news.net/news/2018/12/15/2602216/plovdiv-izlozhbata-dim-istorii-za-tyutyuna-e-edno-ot-tsentralnite-sabitiya-sazdadeni-spetsialno-za-otkrivaneto-na-plovdiv-evropeyska-stolitsa-na-kulturata.html", "text": "Изложбата „ДИМ. Истории за тютюна” е едно от централните събития, създадени специално за откриването на Пловдив – Европейска столица на културата. Това съобщиха за  Радио „Фокус“- Пловдив  от Фондация „Пловдив 2019“. Чрез текстове, фотографии/видеа и предмети, и със своята иновативна сценография, изложбата дава възможност на публиката физически да съпреживее историята, да участва в разказа за историята на Пловдив и България през тютюна и тютюневата индустрия. Изложбата е посветена на хората, създали „Тютюневия град“, на работниците в него и на целия икономически и културен механизъм, движен от тютюна десетилетия наред. Разказът в нея обхваща последните близо 150 години история и се развива от никотиновите следи от Османската империя през Първото пловдивско изложение до македонското движение, работническите стачки, войните, външната политика на България и трусовете на системата. \r\nТютюнът, този традиционен поминък, навлязъл в българските земи още през 17 в. постепенно, от регионална ориенталска стока, се превръща в основен двигател за бързо икономическо развитие на младата българска държава, променяйки из основи градовете. Тютюнът е фонът, на който се развива и модернизира градският живот. Тютюневата индустрия превръща селяните в граждани, привличайки ги в редиците на работещите в тютюневите складове и фабрики, същото се случва и с изгонените след войните между 1912-18 г. беломорски българи. През струйката дим може да се видят процесите на еманципация и феминизация, обхванали жените в началото на 20 в., зараждането на цели съсловия в българското общество и социалното съзряване на други. Димът е основен персонаж в окопите по време на войните, в кафенетата, в които писатели, художници обсъждат заплетени интелектуални спорове, тютюн е неизменен образ в киното, но и в бунтарските интелектуални години на киното, оставайки си може би единствената наистина конвертируема стока, по всяко време и във всяка епоха извън пределите на България. \r\nПотапяйки се в историята, зрителите ще могат да чуят думите на тютюнотърговците Васил Кудоглу и Дончо Палавеев, на експерта Руси Генев, на тютюноработничките по време на ревизиите на Никола Господинов, на кооператорите и банковите инспектори, на въздържателните дружества и цитираните от търговците лекари, да видят оригинални видеозаписи от Балканската война, противопожарно учение във фабрика „Томасян” или дегустация на тютюни пред чуждестранни клиенти. \r\nИзложбата е подредена хронологично и тематично, като започва от епохата на Възраждането и първите следосвобожденски години в България, за да премине през всичките трансформации на обществото през връзката им с тютюна, войните, протестите, Възродителния процес, и да достигне до наши дни в работите на най-изявени съвременни български автори. \r\nИзложбата се реализира по идея на Светлана Куюмджиева, творчески директор на Европейска столица на културата 2019, като продукция на Фондация “Пловдив 2019”. Осъществява се в сътрудничество с Държавен архив – София, Държавен архив – Пловдив, Народна библиотека „Иван Вазов” – Пловдив, Национален военноисторически музей – София, Национален исторически музей – София, Национален литературен музей – София (Къща-музей „Димитър Димов”), Национален политехнически музей – София, Национална филмотека, Регионалния етнографски музей – Пловдив, Регионален исторически музей – Пловдив, Исторически музей – Асеновград, Исторически музей – Благоевград, Исторически музей – Смолян, Исторически музей – Хасково, Градска художествена галерия – Пловдив, Софийска градска художествена галерия, сайт „Изгубената България”, Архив на БНТ, Гражданска група „Станимашка Фотографчийница“, Илюстрация БѢло море. Консултанти: доц. д-р Михаил Груев, гл.ас.д-р. Борис Стоянов.", "date": "2018.12.15", "title": "Пловдив: Изложбата „ДИМ. Истории за тютюна” е едно от централните събития, създадени специално за откриването на Пловдив – Европейска столица на културата"}
{"url": "http://www.focus-news.net/news/2018/12/15/2602218/veliko-tarnovo-dve-mladi-hudozhnichki-specheliha-prizovi-mesta-mezhdunarodniya-konkurs-za-detska-risunka-s-ochite-si-vidyah-bedata.html", "text": "Две млади художнички от Велико Търново спечелиха призови места Международния конкурс за детска рисунка „С очите си видях бедата“. Това съобщиха за  Радио „Фокус“ – Велико Търново  от пресцентъра на Регионална дирекция „Пожарна безопасност и защита на населението“ – Велико Търново. Елица Мучинова спечели първото място в Международния конкурс за детска рисунка, а Симона Димова бе наградена с поощрителна награда. Момичетата са възпитанички на Професионална гимназия по строителство, архитектура и геодезия „Ангел Попов“ в старата столица, където изучават специалност „Интериорен дизайн“ при Даниела Петрова – учител по изобразително изкуство в гимназията. \r\nТържествената церемония за награждаване на победителите от заключителния етап на конкурса се проведе в Националния дворец на децата в  София. Победителите получиха грамоти и предметни награди, които им бяха връчени от зам.-министъра на вътрешните работи Милко Бернер, директора на Главна дирекция „Пожарна безопасност и защита на населението“ главен комисар Николай Николов и Таня Досева, директор на националния дворец на децата. \r\nКонкурсът за детска рисунка „С очите си видях бедата“ е включен в Националния календар за изяви по интереси на децата и учениците в направление „Изкуства”. Целите на конкурса са, заедно с проявата на творческите заложби на децата и учениците, да се пресъздадат със средствата на изобразителното изкуство познанията им за рисковете от бедствията и начините на поведение в критични ситуации. Да се възпита в тях готовност за оказване на помощ, съпричастие към проблемите на човека, желание за участие в доброволческа дейност, както и да се създаде интерес към професията на пожарникаря и спасителя. \r\nНаградените рисунки ще участват в благотворителни кампании и инициативи на ГДПБЗН-МВР, за което техните автори са дали своето съгласие. \r\nОбласт Велико Търново има изградени традиции при участието си в този конкурс и в завоюването на призови места. През изминалата 2017 г. две деца от областта спечелиха национални награди, като едната от тях бе дарена от своя автор за участие в благотворителен търг, организиран от ГДПБЗН-МВР за подпомагане на деца на загинали и пострадали при изпълнение на служебния си дълг служители на МВР. \r\nМария НЕДЕВА", "date": "2018.12.15", "title": "Велико Търново: Две млади художнички спечелиха призови места Международния конкурс за детска рисунка „С очите си видях бедата“"}
{"url": "http://www.focus-news.net/news/2018/12/15/2602221/shumen-nagradiha-pobeditelite-v-konkursa-ekokoleda-2018.html", "text": "На церемония в РИОСВ-Шумен бяха наградени победителите в конкурса „Екоколеда 2018“. Това съобщиха от  Регионалната инспекция по околната среда и водите- Шумен . Конкурсът се провежда всяка година и е за ръчно изработени коледна и новогодишна украса за елха и картички от екологични и отпадъчни материали. В него участваха 29 детски градини, 20 училища и  4 центъра за деца от Шуменска и Търговищка област, които се състезаваха в две категории. Победители в категория „коледна и новогодишна украса“ са възпитаниците на СУ „Ц. Церковски“ с. Никола Козлево, на второ място са учениците от  ОУ „Хр. Ботев“ – Търговище, трето място са малчуганите от ДГ „Пролет“ – Нови пазар. В категория „коледна и новогодишна картичка“ победители са учениците от СУ „Йоан Екзарх Български“ – Шумен, на второ място са малчуганите от ДГ „Златната рибка“- Шумен, трето място е за възпитаниците на ДГ „Приказка“ – Търговище.  Специални награди получиха децата от ДГ „Латинка“ – Шумен и НУ „Княз Борис I“  – Шумен. Всички участници получиха грамоти и сертификати за благодетел.", "date": "2018.12.15", "title": "Шумен: Наградиха победителите в конкурса „Екоколеда 2018“"}
{"url": "http://www.focus-news.net/news/2018/12/15/2602219/afp-chetirima-chlenove-ot-semeystvoto-na-atentatora-ot-strasburg-sa-pusnati-na-svoboda.html", "text": "Прокуратурата на Париж съобщи преди минути (след 21.30 ч. бълг. време – бел. ред.), че четирима членове на семейството на атентатора от Страсбург са освободени от ареста, съобщава  AFP . Ивелина Ватова", "date": "2018.12.15", "title": "AFP: Четирима членове от семейството на атентатора от Страсбург са пуснати на свобода"}
{"url": "http://www.focus-news.net/news/2018/12/15/2602220/futbol-rezultat-ot-posledniya-mach-v-angliyskata-premiar-liga.html", "text": "Футбол: Завърши и седмата среща, която се игра в събота в английската Премиър  лига.  \r\nТова е мачът между  Фулъм и Уест Хям. Той завърши 0:2. \r\nРезултатът на полувремето беше 0:2 за Уест Хям.", "date": "2018.12.15", "title": "Футбол: Резултат от последния мач в английската Премиър лига"}
{"url": "http://www.focus-news.net/news/2018/12/15/2602215/ria-novosti-timoshenko-opredeli-sazdavaneto-na-novata-tsarkva-prelomno-sabitie.html", "text": "Бившият премиер на Украйна Юлия Тимошенко определи създаването на „новата църква“ като събитие, към което украинската нация е вървяла векове , информира  РИА Новости . \r\n\"Това е преломно събитие! Събитие, към което украинската нация върви от векове \", е написала във Facebook Тимошенко. \r\nПо данни на украинските медии, на „обединителния събор“ в събота са присъствали само двама представители на Украинската православна църква, която е отказала участие в него.   \r\nОт Руската православна църква са заявили, че смятат „събранието“ в Киев с нищожно каноническо значение, а възможността Епифаний да бъде признат от православния свят за едва ли изпълнима задача.   \r\nЗа глава на  \"новата църква“ бе избран \"митрополитът\" от неканоническа църковна структура Епифаний Думенко. \r\nСъздаването на „украинската автокефална църква“ е било обявено на съботния „обединителен събор“ от президента на Украйна Петро Порошенко, съобщава РИА Новости.  Ивелина Ватова", "date": "2018.12.15", "title": "РИА Новости: Тимошенко определи създаването на „новата църква“ преломно събитие"}
{"url": "http://www.focus-news.net/news/2018/12/15/2602217/afp-zhaltite-zhiletkitryabva-da-osvobodyat-kragovoto-dvizhenie.html", "text": "Министърът на вътрешните работи на Франция Кристоф Кастанер заяви в събота, че след петдневната мобилизация, време е „жълтите жилетки“ да престанат да се „въртят в кръг“ и да освободят „кръстовищата“ на Франция, които са окупирали от 17 ноември, съобщава  AFP .  \r\n\"Особено местата с „кръгово движение“ трябва да се освободят, а безопасността на всички да се превърне в правило,\" е написал в Туитър френският вътрешен министър. \"Денят, който приключва добре, трябва да събере на едно място за диалог всички, които искат Франция да се промени\", е декларирал Кастанер. Ивелина Ватова", "date": "2018.12.15", "title": "AFP: „Жълтите жилетки“трябва да освободят кръговото движение“"}
{"url": "http://www.focus-news.net/news/2018/12/15/2602224/bbc-vatreshniyat-ministar-na-sasht-rayan-zink-napuska-administratsiyata.html", "text": "В края на годината вътрешният министър на САЩ Райън Зинк напуска поста си, съобщава британската радио-телевизионна корпорация  BBC . \r\nТова е обявил президентът Доналд Тръмп, като е пояснил, че това е последната смяна на висок пост в неговата администрация.   \r\nВ Туитър Тръмп е благодарил на Зинк за неговата служба с думите „той постигна много, докато беше на този пост“.  \r\nАмериканският държавен глава е заявил, че през следващата седмица ще посочи нов министър на вътрешните работи.   \r\nРайън Зинк е бивш военноморски „тюлен“ и бивш конгресмен от щата Монтана. Той е бил замесен в твърдения за нарушения на етиката. \r\nВътрешното министерство наблюдава федерални територии, включително и национални паркове като „Уелоустоун“ и „Йосемити“ . С аргумента, че извършва внимателни наблюдения в американските паркове, Зинк е извършвал скъпи пътувания с полицейски хеликоптери и частни джетове.  \r\nНа критика са подложени и огромни разходи в неговото министерство, например отчети за подмяната на три комплекта двойни врати в кабинета на вътрешния министър за близо 139,000  щатски долара. Самият Зинк по-късно е пояснил, че е договорил намаляване на цената им до 75,000 долара. \r\nБританската медия цитира вестник The New York Times, според който министърът е спрял разширението на казино Native American, след като се е срещнал с лобисти, противопоставящи се на този план. Той е обвиняван, че е извършвал нарушения и на  известния Закон Хач от 1939 година, съгласно който държавни служители нямат право да използват положението си, за да оказват влияние при провеждане на избори в страната.   Ивелина Ватова", "date": "2018.12.15", "title": "BBC: Вътрешният министър на САЩ Райън Зинк напуска администрацията"}
{"url": "http://www.focus-news.net/news/2018/12/15/2602223/futbol-rezultati-ot-ispanskata-laliga.html", "text": "Футбол: В съботния кръг от испанското футболно първенство ЛаЛига се играят четири срещи. Ето крайните резултати от приключилите три срещи: \r\nХетафе-Реал Сосиедад  1:0, на полувремето  - 1:0 за Хетафе \r\nВалядолид – Атл. Мадрид  2:3, на полувремето – 0:2 за Атл. Мадрид \r\nРеал Мадрид – Райо Валекано 1:0, на полувремето  - 1:0 за Реал Мадрид. \r\nЧетвъртата среща, между Ейбар и Валенсия, се играе в момента, като на полувремето Валенсия води с 1:0.", "date": "2018.12.15", "title": "Футбол: Резултати от испанската ЛаЛига"}
{"url": "http://www.focus-news.net/news/2018/12/15/2602222/reuters-vodenata-ot-sasht-koalitsiya-e-unishtozhila-dzhamiya-v-siriya-izpolzvana-kato-komanden-tsentar-ot-id.html", "text": "Ръководената от САЩ коалиция в събота е унищожила джамия в сирийския град Хаджин, съобщава  Reuters . \r\nАгенцията пояснява, че по сведения на американски военни, святото място е било използвано от „Ислямска държава“ („ИД“) като команден и контролен център. \r\nХаджин е последният голям град в ръцете на „Ислямска държава“ в анклава, източно от река Ефрат. От няколко месеца сирийските демократични сили, чийто авангард е кюрдската милиция, подкрепяни от коалицията, ръководена от САЩ, водят битка да отстранят джихадистите от района.   \r\nПо данни от коалицията, 16 тежко въоръжени бойци на „ИД“ са използвали джамията като база, от където да извършват нападения.“Този удар уби терористите, които представляваха надвиснала опасност и елиминира друга смъртоносна опасна операция на „ИД“, се казва в съобщението на американските военн. \r\nОще в петък Лилва Ал-Абдалах, говорителката за офанзивата в източната провинция Деир Ал-Зор, съобщи, че коалицията скоро ще си върне Хаджин.   \r\n„ИД“ изгуби почти цялата територия, която владееше през миналата година в Сирия, благодарение на отделни удари както от страна на подкрепяните от САЩ Сирийски демократични сили, така и от сирийската армия, поддържана от Русия.   Ивелина Ватова", "date": "2018.12.15", "title": "Reuters: Водената от САЩ коалиция е унищожила джамия в Сирия, използвана като команден център от „ИД“"}
