{"url": "http://www.focus-news.net/news/2017/10/04/2442958/sport-sportniyat-direktor-na-yuventus-e-diskvalifitsiran-za-dve-sedmitsi-zaradi-kritika-na-sistemata-za-videopovtoreniyata.html", "text": "Спортният директор на Ювентус Фабио Парати е дисквалифициран за две седмици заради критиката на видеоповторенията по време на мачовете.\r\nЮвентус в неделя завърши мача с  Аталанта при резултат 2:2. Във второ полувреме при резултат 2:1 за Ювентус съдията отмени гол на нападателя на туринския клуб Марио Манджукич след видео-повторение. След това Аталанта изравни. \r\nОсвен, че ще бъде дисквалифициран за две седмици, Парати трябва да плати глоба в размер на 20 хил. евро.   Виктор Турмаков", "date": "2017.10.04", "title": "Спорт: Спортният директор на Ювентус е дисквалифициран за две седмици заради критика на системата за видеоповторенията"}
{"url": "http://www.focus-news.net/news/2017/10/04/2442927/vitsepremierat-ekaterina-zaharieva-pristigna-v-solun.html", "text": "Заместник министър-председателят по правосъдната реформа и министър на външните работи Екатерина Захариева пристигна в Солун. Това съобщиха от пресцентъра на Министерството на външните работи. Захариева ръководи българската делегация на четиристранната министерска среща България - Гърция - Албания - Република Македония, която започва днес. \r\nВицепремиерът ще разговаря с колегите си външни министри Никос Кодзиас, Дитмир Бушати и Никола Димитров. След срещата си на 5 октомври те ще дадат обща пресконференция. \r\nОсвен първите дипломати на четирите страни, в Солун ще се срещнат и министрите на вътрешните работи и на енергетиката.  \r\nОсновен фокус на разговорите ще бъдат хуманитарните аспекти на миграционната криза, борбата с мрежите за незаконна миграция, управлението на граничния контрол, регионалното сътрудничество в сферата на енергетиката и инфраструктурната свързаност в региона.\r\nЧетиристранният формат се провежда за втори пореден път. Инициативата е на министъра на външните работи на Гърция. Първата среща беше организирана през април 2016 г. Тогава в Солун се събраха външните и вътрешните министри на България, Гърция, Албания и Република Македония. Срещата беше фокусирана върху засилването на диалога, разширяването на сътрудничеството и координацията при справянето с общите предизвикателства, произтичащи от бежанската и миграционната криза, както и върху укрепването на диалога и подобряването на граничното сътрудничество.\r\nБългария поставя регионалното сътрудничеството и свързаност като стратегически приоритет в своята външна политика. Контактите на високо и най-високо равнище между страните от региона винаги са били активни, но през последните шест месеца те са особено интензивни както по отношение на двустранни срещи, така и в рамките на различни регионални и международни формати.", "date": "2017.10.04", "title": "Вицепремиерът Екатерина Захариева пристигна в Солун"}
{"url": "http://www.focus-news.net/news/2017/10/04/2442928/gen-chavdar-chervenkov-otdelyaneto-na-kataloniya-shte-dovede-nesamneno-do-smushteniya-v-sotsialnite-otnosheniya-mezhdu-stranite-ot-es.html", "text": "Отделянето на Каталония ще доведе несъмнено до смущения в политическия, икономическия и културен живот на отношенията между страните от ЕС. Това коментира пред Радио \"Фокус\" ген. Чавдар Червенков, бивш ръководител на Военното разузнаване и министър на вътрешните работи в служебното правителство на Ренета Инджова.  Той изрази надежда за допълнителни усилия на европейските политици, за да се успокои ситуацията. Според него една независимост на Каталония, продължена от верижни реакции на сепаратистките движения, неизбежно ще ускори процесите за „Европа на две скорости“. Ген. Червенков допълни, че засилването на тези процеси не е в интерес на България.\r\n„Ние бихме искали да има Европа на една скорост и ние да берем заедно с другите плодовете от нашето членство в ЕС. И ако се достигне дотам, то няма да бъде добре не само за нас, а и за новите членове от Източна Европа. Премиерът Борисов така се застрахова и каза, че той не създава Балканска четворка с тази среща, която беше проведена между четиримата премиери вчера. Каквото и да говори, тук остава един привкус. Имаме Вишеградска четворка, сега Балканите се събират, без Македония и се обсъждат разни неща. Това може би автоматично води до Европа не на две, а на три или четири скорости, ако така продължат нещата“, коментира ген. Чавдар Червенков. Той изрази надежда ръководителите на Европейския съюз да вземат  разумни решения и да се потуши напрежението с Каталуния с компромиси, с отстъпки, с разговори, защото действията на инат и такива, които водят до разделение, според него вероятно ще имат непредсказуеми последствия за Европа.", "date": "2017.10.04", "title": "Ген. Чавдар Червенков: Отделянето на Каталония ще доведе несъмнено до смущения в социалните отношения между страните от ЕС"}
{"url": "http://www.focus-news.net/news/2017/10/04/2442929/tass-karles-puchdemon-podade-isk-sreshtu-glavniya-prokuror-na-ispaniya.html", "text": "Лидерът на Каталония Карлес Пучдемон подаде иск против главния прокурор на Испания Хосе Мануел Маса, заради това, че привика редица каталонски кметове на разпит като заподозрени, предава ТАСС .  \r\nПучдемон изрази недоволството си от факта, че прокуратурата е давала заповеди на полицията по време и преди референдума за независимост. Съдебният иск на каталонския лидер е подаден във Върховния съд на Каталония. Според Пучдемон, главният прокурор на Испания е злоупотребил с властта си и си е присвоил незаконно определени пълномощия. Симеон Миланов", "date": "2017.10.04", "title": "ТАСС: Карлес Пучдемон подаде иск срещу главния прокурор на Испания"}
{"url": "http://www.focus-news.net/news/2017/10/04/2442930/aleksandar-aleksandrov-sayuz-na-zarnoproizvoditelite-vidin-zasushavaneto-e-prichina-zemedelskite-stopani-da-otlagat-starta-na-dalbokata-oran-v-regiona.html", "text": "Засушаването е причина земеделските стопани да отлагат старта на дълбоката оран в региона, каза за Радио „Фокус“ – Видин Александър Александров, председател на Съюза на зърнопроизводителите във Видин. Той посочи, че в момента приключва прибирането на царевицата, като са останали малко площи, които още не са реколтирани. „Земеделските стопани започнаха и дълбоката оран, но засушаването им пречи. На някои места стопаните нарочно отлагат началото на оранта. Засушаването, освен на тазгодишната реколта, ще повлияе и на посевите за следващата година“, каза Александров. Той допълни, че около 10% от площите са изорани и при тези темпове може отсега да се предвиди, че приключването на дълбоката оран ще закъснее спрямо предвидените срокове.\r\nАнна ЛОЗАНОВА", "date": "2017.10.04", "title": "Александър Александров, Съюз на зърнопроизводителите-Видин: Засушаването е причина земеделските стопани да отлагат старта на дълбоката оран в региона"}
{"url": "http://www.focus-news.net/news/2017/10/04/2442931/dve-sa-otvorenite-tsenovi-oferti-za-tol-sistemata-obzor.html", "text": "Ценовите оферти на участниците в обществената поръчка за изграждането на тол системата бяха отворени. След оценяването на техническите оферти до участие са допуснати двама от общо шестимата участници. Предстои в кратък срок тръжната комисия да класира участниците въз основа на получената комплексна оценка на офертите. Възложителят АПИ ще се произнесе с решение за избор на изпълнител в законно установените срокове.\r\nОдобрените участници са: КАПШ ТРАФИК СОЛЮШЪНС и Консорциум „ТОЛ БЪЛГАРИЯ“. Отстранените участници са: Обединение „БГ ПЪТ“; ТОЛЛНЕТ АД, Чехия; СИЕЛА НОРМА АД и Обединение „ТЕЛЕТОЛ“ ДЗЗД. \r\nКАПШ ТРАФИК СОЛЮШЪНС има техническа оценка от 100 точки. Оценката му за функционалност и експлоатационни качества на системата, реализация на хардуерна система е 10 точки; за плана за изпълнение и управление на риска – 10 точки; за качество при изпълнение на поръчката – 10 точки. Предлаганата цена от този участник е 149 млн. 997 хил. лева без ДДС. \r\nКонсорциум „ТОЛ БЪЛГАРИЯ“ има техническа оценка от 66,67 точки. Този участник има оценка за функционалност и експлоатационни качества на системата, реализация на хардуерна система от 5 точки; за плана за изпълнение и управление на риска оценката е 5 точки; за качество при изпълнение на поръчката – 10 точки. Ценовата оферта за изпълнение на договора е 193 млн. 500 хил. лева. \r\nТОЛ системата ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Срокът за изпълнение на обществената поръчка е 19 месеца. Индикативната й стойност е 200 млн. лева без ДДС. Изграждането на системата ще бъде за сметка на избрания изпълнител. След успешното й внедряване изпълнителят ще възвърне своята инвестиция с пари от събраните приходи. \r\nБиляна ИВАНОВА", "date": "2017.10.04", "title": "Две са отворените ценови оферти за тол системата (ОБЗОР)"}
{"url": "http://www.focus-news.net/news/2017/10/04/2442932/veliko-tarnovo-sedma-donorska-situatsiya-za-tazi-godina-realiziraha-v-mobal-d-r-st-cherkezov.html", "text": "Седма донорска ситуация за тази година реализираха във в МОБАЛ „Д-р Ст. Черкезов“-Велико Търново. Това съобщи за Радио „Фокус“ – Велико Търново Ваня Паунова, отговаряща за връзки с обществеността в лечебното заведение. Тя каза, че вчера 67-годишен пациент е изпаднал в  мозъчна смърт, в следствие на исхемичен мозъчен инсулт. \r\n„Въпреки тежката си загубата, близките на мъжа взеха хуманното решение да дарят органите и така да спасят живота на други тежкоболни пациенти. Ръководството на областната болница и всички медицински специалисти и професионалисти по здравни грижи поднасят съболезнования на близките на донора, но и сърдечно им благодарят за силата и човечността, която проявиха в такъв труден и тежък момент. Техният близък е 9-ти случай на пациент, изпаднал в мозъчна смърт, от началото на 2017 година в стационара, но и седми реализиран донор“, уточни още Ваня Паунова. Експлантацията на органите е извършена днес, малко преди обяд, от два екипа – на  Военномедицинската академия  (ВМА) и Университетска болница (УБ) „Александровска“ в София. Предстоят трансплантации на черен дроб във ВМА и на бъбреците в УБ „Александровска“.\r\nЛуиза ТРАНЧЕВА", "date": "2017.10.04", "title": "Велико Търново: Седма донорска ситуация за тази година реализираха в МОБАЛ „Д-р Ст. Черкезов“"}
{"url": "http://www.focus-news.net/news/2017/10/04/2442933/afp-nyama-teroristichna-vrazka-v-las-vegas.html", "text": "Председателят на американската сенатска комисия по разузнаването заяви, че няма очевидна „терористична връзка“ в масовото убийство на 58 души в Лас Вегас, предава AFP.\r\n„Към този момент се радвам да заяви, че не изглежда да има терористична връзка“, каза сенатор Ричърд Бър.\r\nСпоред „Ислямска държава“ нападателят Стивън Падък е бил „войник“ на групировката, който е приел исляма неотдавна. Американските власти отхвърлиха това твърдение. Симеон Миланов", "date": "2017.10.04", "title": "AFP: Няма терористична връзка в Лас Вегас"}
{"url": "http://www.focus-news.net/news/2017/10/04/2442934/kyustendil-v-chast-ot-detskite-gradini-v-oblastta-e-zapochnalo-otoplyavane-na-pomeshteniyata.html", "text": "В част от детските градини в областта е започнало отоплението на помещенията. Това съобщи за Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите ѝ всеки директор на детско заведение преценява дали помещенията трябва да се отопляват сутрин, когато температурите навън са по-ниски, както и по какъв начин. На някои места се пуска за няколко часа парно, а на други климатици. Целта е температурата в помещенията да отговаря на нормите, в съответствие с възрастта на децата.\r\nВенцеслав ИЛЧЕВ", "date": "2017.10.04", "title": "Кюстендил: В част от детските градини в областта е започнало отопляване на помещенията"}
{"url": "http://www.focus-news.net/news/2017/10/04/2442935/the-national-oae-turskiyat-prezident-predupredi-che-shte-ima-oshte-merki-sreshtu-irakski-kyurdistan.html", "text": "Турският президент Реджеп Тайип Ердоган, който е в Техеран, предупреди, че ще има още мерки срещу Иракски Кюрдистан, пише емиратското издание The National.\r\n„Искаме сигурност и стабилност в Близкия изток. Референдумът за независимост на Иракски Кюрдистан е заговор на чужди страни и се отхвърля от Техеран и Анкара“, заяви иранският президент Хасан Роухани на срещата си с Ердоган.\r\nТой добави, че Турция и Иран „няма да приемат промяна на границите при никакви обстоятелства“.\r\n„Взехме някои мерки заедно с Иран и иракското правителство, но ще предприемем и по-силни стъпки“, каза Ердоган. Симеон Миланов", "date": "2017.10.04", "title": "The National (OAE): Турският президент предупреди, че ще има още мерки срещу Иракски Кюрдистан"}
{"url": "http://www.focus-news.net/news/2017/10/04/2442936/pazardzhik-d-r-fani-spiridonova-e-izbrana-za-lekar-na-godinata-za-oblastta.html", "text": "Д-р Фани Спиридонова е избрана за лекар на годината за област Пазарджик, съобщиха за Радио „Фокус” – Пазарджик от Регионалната колегия на Българския лекарски съюз в Пазарджик. Тя е педиатър и работи в една от частните болница в Пазарджик. \r\nЗавършила е медицина в Медицинска академия – София през 1975 г. От 1978 година работи в Детска клиника при тогавашната Окръжна болница град Пазарджик, а през 1982 г. придобива специалност педиатрия. От 1986 г. до 2003 г. е началник на Второ детско отделение с интензивен сектор в Окръжна болница – Пазарджик. Д-р Фани Спиридонова е член на Управителния съвет на Българската педиатрична асоциация. \r\nНаграждаването ще се проведе на 19 октомври на деня на Свети Иван Рилски в София. През миналата 2016 година за лекар на годината за Пазарджик бе избрана д-р Мария Пишмишева, завеждащ Инфекциозното отделение в Областната болница. Д-р Прокопи Копев пък стана лекар на годината на област Пазарджик на областно ниво. Той е хирург в частна болница в областния град.\r\nАлбена ЖИЛЕКОВА", "date": "2017.10.04", "title": "Пазарджик: Д-р Фани Спиридонова е избрана за лекар на годината за областта"}
{"url": "http://www.focus-news.net/news/2017/10/04/2442937/the-jerusalem-post-ayatolah-ali-hameney-zayavi-che-amerika-i-izraelpechelyat-ot-vota-za-nezavisimost-na-irakski-kyurdistan.html", "text": "Върховният лидер на Иран аятолах Али Хаменей заяви, че Турция и Иран трябва да спрат Иракски Кюрдистан от придобиването на независимост, предава The Jerusalem Post. Това стана, след като Хаменей се срещне с турския президент Реджеп Тайип Ердоган.\r\n„Турция и Иран трябва да предприемат нужните мерки срещу вота. Америка и Израел печелят от вота. Те искат да създадат нов Израел в региона. Вотът за сецесия на Иракски Кюрдистан е предателство към целия регион“, заяви иранският лидер. Симеон Миланов", "date": "2017.10.04", "title": "The Jerusalem Post: Аятолах Али Хаменей заяви, че „Америка и Израел“печелят от вота за независимост на Иракски Кюрдистан"}
{"url": "http://www.focus-news.net/news/2017/10/04/2442938/plovdiv-turskata-obshtnost-v-grada-shte-cherpi-s-gozbata-na-mira-v-denya-na-ashureto.html", "text": "Турската общност в Пловдив ще черпи с “гозбата на мира” в деня на ашурето, съобщиха за Радио „Фокус”-Пловдив от Фондация “Заедно”, представляваща най-старите етнически общности в Пловдив. Инициативата ще се състои този петък (6 октомври). Идеята е събитието да се превърне в традиция и да събира всяка есен представители на различни народности и религии в знак на мирно съжителство и солидарност. В деня на ашурето тази година всеки ще може да види как се приготвя “гозбата на мира” и да опита от нея абсолютно безплатно. Демонстрацията ще е точно в 12.00 ч. в петък пред Джумая джамия в центъра на Пловдив. Благотворителното начинание се организира с подкрепата на Генералния консул на Турция в града Хюсейин Ергани. Първата “Вечер на ашурето” се проведе при голям интерес през октомври миналата година в Дома на етносите, по идея на Ахмед Пехливан – председател на Мюсюлманското настоятелство в Пловдив и Сдружение „Йешилай“-България. Той е член и на Консултативния съвет към Фондация “Заедно”.\r\nСред всички народи ашурето е познато като “гозбата на мира”. Смята се, че това е най-старата позната рецепта за ястие в света. Легендата разказва, че то е било любимият десерт на Ной. Посланията на деня на ашурето са за мир, солидарност, разбирателство, състрадание, толерантност и хуманизъм в целия свят и затова ястието се нарича “гозба на мира”. По традиция с ашуре се черпят всички приятели, без оглед на техния произход и религия. \r\nПо време на първото издание на Панаира на кулинарното изкуство “Етно кухня на колела” през месец май т. г, ашурето бе едно от най-предпочитаните традиционни турски ястия.\r\nЦветана ТОНЧЕВА", "date": "2017.10.04", "title": "Пловдив: Турската общност в града ще черпи с “гозбата на мира” в деня на ашурето"}
{"url": "http://www.focus-news.net/news/2017/10/04/2442939/shumen-postaveni-sa-ustroystva-sas-zvukova-signalizatsiya-za-nezryashti-po-bul-simeon-veliki.html", "text": "Община Шумен постави на три възлови кръстовища звукови сигнализатори за незрящи. Това съобщиха от пресцентъра на Общината. Устройствата са монтирани за улеснение на хората с нарушено зрение и указват кога може да се пресича. Те са поставени на светофарните уредби на кръстовищата на бул. „Симеон Велики“ с ул. „Цар Асен“- пред РУСО, на бул. „Симеон Велики“ с ул. „Васил Друмев“- при бензиностанция ШЕЛ и на бул. „Симеон Велики“ с ул. Алеко Константинов“- до Кооперативния пазар. Сигнализаторите са саморегулиращи се спрямо околния шум и работят от 6.00 до 22.00 часа. Звуковите сигнали са в два различни тона за преминаване през двете платна на булеварда и се включват при зелена светлина. Уредбата е въведена в действие след одобрението на представители на Центъра за социална рехабилитация и интеграция на хора със зрителни увреждания в Шумен. Общата стойност, която общината е платила за купуването и монтирането на устройствата, е 10 000 лева.", "date": "2017.10.04", "title": "Шумен: Поставени са устройства със звукова сигнализация за незрящи по бул. „Симеон Велики“"}
{"url": "http://www.focus-news.net/news/2017/10/04/2442940/stolichna-obshtina-predpriema-merki-za-podobryavane-gradskata-sreda-sled-doklad-na-datski-arhitekt-obzor.html", "text": "Столична община предприема мерки за подобряване градската среда след доклад на датски архитект. Това стана ясно на прескоференция в сградата на Общината. През месец октомври 2016 г. по покана на кмета Йорданка Фандъкова са започнали работни контакти с датския архитект проф. Ян Геел, който изготви Доклад за състоянието на градската среда на централната градска част на София. Представители на Столичната община, Общинския съвет и граждани са обсъждали с екипа на проф. Геел състоянието и очакваните промени в града. Йорданка Фандъкова каза, че в документа се съдържат препоръки по четири направления. Това са градска идентичност – да се подобрят пешеходните и транспортните контакти с планината, минералните извори, историческите забележителности и др.; мобилност – подобряване начина на придвижване – чрез подобряване пешеходната мрежа, обществения транспорт, велоалеите и пешеходните зони, пешеходни пространства, свързани с паркове, градини и други обществени места; обществен живот – връщане на хората от моловете в града чрез подобряване градското пространство с множество функции; качество на публичното пространство – уеднаквяване дизайна на фасадите на сградите, пътна настилка по привлекателен начин. По думите на столичния кмет, чрез тази разработка София се нарежда сред градовете като Цюрих, Лондон, Стокхолм, Копенхаген, Ню Йорк, Истанбул, Москва, Шанхай и Берн, които в последните 10 години са работили и работят с проф. Геел. Тези градовете правят поетапни промени, за да постигнат целите от препоръките в докладите на датския архитект.\r\nКато силни страни в доклада Фандъкова посочи богатата зелена система на града, околните планини, културно-историческото наследство, минералните извори, но в същото време се препоръчва подобряване на средата – да е по-удобна и по-достъпна. След подробното запознаване с доклада от страна на Общината той ще бъде превърнат в програма за действия по отношение за мерките по подобряване средата за пешеходно движение, движението на градския транспорт и велосипедистите, намаляване автомобилния трафик от историческия център, подобряване на връзките с парковете и градските градини, оформяне на публичните пространства да са по-удобни и достъпни за хората. „Ще сформирам специален екип, който ще се ръководи от главния архитект на София арх. Здравко Здравков. В този екип ще влязат всички зам.-кметове, които отговарят за градската среда. Целта на този екип ще бъде да подготви програма с краткосрочни мерки с хоризонт 2020 г., със средносрочни мерки с хоризонт 2025 г. и дългосрочни – с хоризонт 2030 г. Тази задача е в синхрон с визията за развитие на София”, обясни Фандъкова. \r\nПо думите й докладът на проф. Ян Геел обръща внимание на промени в градската среда, в инфраструктурата и с промените в утвърдения начин на живот и поведение. По част от мерките вече се работи и има резултати. Като такива Фандъкова отбеляза удължаването и разширяването на пешеходните зони и въвеждане на „успокоено” движение по малките улици и историческия център на града; приетото на заседание на Общинския съвет удължаване пешеходната зона на бул. „Витоша” до бул. „Ал. Стамболийски” (ще влезе в сила от пролетта 2018 г.). В същото време в доклада се предлага тази пешеходна зона да се удължи и да бъде свързана с Ларгото и Градската градина. Сега тече процедура по избор на архитект, който да изготви проекта за пл. „Св. Неделя” след археологическите проучвания, каза още Фандъкова.\r\nРазвитието на зелената система е сред акцентите в доклада – по тази задача вече се работи, включително и с проекта за нова гора в землището на Суходол, посочи тя. Планирано е в рамките на три залесителни сезона ще бъдат засадени около 120 000 дървета. Разкриването и експонирането на културно-историческото наследство е също упоменато в доклада на проф. Геел. В тази връзка ще се разработва площадното пространство пред храма „Св. Неделя”, което ще предполага вписването на културно-историческото наследство в градската среда, обясни кметът на София.\r\nРазвитие на веломрежата предвижда докладът. Фандъкова подчерта, че в момента се работи по най-тежката задача – свързването на съществуващите велоалеи с градския център и преминаването през него. „Докато велоалеята по бул. „Кн. Ал. Дондуков” се чакаше и се приема добре от всички – то трябва да признаем, че вчера след като започна реализирането на такава в участък от ул. „Г.С. Раковски”, веднага имаше съпротива от страна на шофьорите. Затова сме длъжни да търсим баланса”, обясни Йорданка Фандъкова.\r\n„Много важна част от постигането на целите, посочени в доклада, са промените, които предложихме в Закона за устройство и застрояване на столична община”, каза още тя. Според текст от документа трябва да се даде възможност строителството в града да не затруднява визуалния достъп до Витоша. Очаква се в Народното събрание да бъде гласувано предложението на Общината за ограничаване височината на новостроящите се сгради. Предложено е новите сгради в пояса бул. „Цар борис III” – градски център – бул. „Драган Цанков”, „Ал. Малинов” и Околовръстен път да са с височина до 75 м, тези след Околовръстния път да са високи най-много 15 метра. Предложени са и зони, където да бъде разрешено построяването на небостъргачи.\r\nИнна ПЕЙЧЕВА", "date": "2017.10.04", "title": "Столична община предприема мерки за подобряване градската среда след доклад на датски архитект (ОБЗОР)"}
{"url": "http://www.focus-news.net/news/2017/10/04/2442941/sport-vladimir-morozov-s-dva-zlatni-medala-ot-doha.html", "text": "Руснакът Владимир Морозов спечели два златни медала в първия ден от първия етап на Световното първенство по плуване в спокойни води, който се провежда в катарската столица Доха. Руският спортист стана победител на разстояние 100 метра в свободен стил. Втори финишира германецът Дамиан Вирлинг.", "date": "2017.10.04", "title": "Спорт: Владимир Морозов с два златни медала от Доха"}
{"url": "http://www.focus-news.net/news/2017/10/04/2442571/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Стрелецът, изстрелял стотици куршуми по тълпата в Лас Вегас е използвал две  т.нар. устройства „Бъмп-сток“, които позволяват откатът на полуавтоматичното оръжие да се използва то да стреля като напълно автоматично, пише  San Francisco Chronicle. Този тип устройства са привлекли вниманието на властите на САЩ през последните години.\r\n„Този тип устройство, прикрепвано към приклада може да превърне полуавтоматична карабина, стреляща единично в оръжие, което може да изстрелва между 400 и 800 куршума в минута“, посочи калифорнийският сенатор Диан Файнщайн, която от дълго време е лобирала за забраната им. \r\nПолуавтоматичните оръжия изискват по едно дърпане на спусъка за всеки изстрелян куршум. При напълно автоматичната стрелба при дърпане на спусъка се постига непрекъсната стрелба. \r\nПокупката на автоматични оръжия е силно ограничено в САЩ от 30-те години на ХХ век. \r\n„Бъмп-сток“ устройствата позволяват откоса на полуавтоматичното оръжие да задейства автоматична стрелба. От правна гледна точка обаче, оръжието продължава да се смята за полуавтоматично. \r\n*** Президентът на Турция Реджеп Тайип Ердоган заяви, че страната му ще наложи допълнителни санкции  върху Кюрдското регионално правителство в Северен Ирак заради нелегалния референдум за независимост, предаде  Daily Sabah.\r\n„За момента сме наложили частично ембарго  върху Северен Ирак, но ако те не се вразумят, ще го увеличим“, заяви Ердоган по време на среща с депутати от управляващата Партия на справедливостта и развитието. „Инцидентите, случващи се в Сирия и Ирак не са независими от нас, те са свързани пряко с вътрешните ни дела“, добави той. \r\nАнкара е силно срещу идеята за независим Иракски Кюрдистан. Преди време Ердоган предупреди Кюрдското регионално правителство, че амбициите за независимост могат да доведат до широки санкции, които ще поставят Ербил в сложна ситуация. \r\n***  Външният министър на Иран Мохамад Джавад Зариф заяви, че е „важно“ Кюрдският автономен регион да влезе в преговори с централното правителство в Багдад. Той също така посочи, че референдумът за независимостта на областта от 25 септември е противоконституционен и че е заплаха за сигурността на Ирак, пише   Tehran Times.\r\n„Това решение заплашва сигурността на Ирак и на региона. Очакваме преговорите да започнат при уважение на конституцията на Ирак особено в постановленията ѝ за единството и териториалната цялост на страната, като неизменен принцип“, заяви министърът. \r\nПо-рано председателят на иранския парламент Али Лариджани заяви, че Иран „няма да приеме“ разделянето на съседните страни и посочи, че Техеран стои редом до иракското централно правителство. \r\n*** Руският министър на енергетиката Александър Новак заяви, че Саудитска Арабия и Русия ще установят нов енергиен инвестиционен фонд на стойност един милиард долара, посочвайки, че последните детайли ще бъдат обсъдени по време на посещението на саудитския крал Салман в Москва по-късно тази седмица, пише саудитският вестник   Asharq al-Awsat.\r\n„Тези действия попадат под усилията на двете страни да разширят сътрудничеството, предвид, че са сред най-големите производители на петрол. За мен е удоволствие, че преговорите се развиват не само в рамките на ОПЕК или дори отвъд ОПЕК, но и относно развитието на сътрудничеството в петрола, газта, електроенергията и възобновяемата енергия“, заяви Новак.  Той добави, че в момента редица руски компании проучват възможностите за сътрудничество със Саудитска Арабия. \r\n„Очаква се „Газпром Нефт“ и други компании да подпишат споразумения със саудитските си партньори“, добави министърът. \r\n***", "date": "2017.10.04", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/04/2442572/predstoyashti-sabitiya-v-stranata-za-4-oktomvri-agentsiya-fokus.html", "text": "***\r\nОт 10.00 часа в резиденция „Евксиноград“ ще се проведе заседание на Министерски съвет.\r\n***\r\nОт 09.00 часа ще започне редовното заседание на Народното събрание.\r\n***\r\nОт 09.30 часа ще се проведе заседание на Съдийската колегия на Висшия съдебен съвет.\r\n***\r\nОт 10.00 часа в сградата на Български червен кръст ще се проведе семинар на тема „Предизвикателствата пред пациентите в рематологията”.\r\n***\r\nОт 10.00 часа в Националния пресклуб на БТА ще бъдат представени резултатите от проведената в София международна експертна кръгла маса на тема \"Перспективи за сътрудничество между правоприлагащите органи на ЕС и гражданските разследващи групи за борба с трансграничната политическа корупция\".\r\n***\r\nОт 10.30 до 18.30 часа пред сградата на Министерството на земеделието, храните и горите ще се проведе фермерски пазар в рамките на фестивала „От нашата ферма – с любов за вас!“\r\n***\r\nОт 11.00 часа в Зала 1 на Столична община ще се проведе пресконференция, в която ще вземат участие Кметът на Столична община Йорданка Фандъкова, гл. архитект на СО арх. Здравко Здравков, Ян Геел и екипът му в състав Хенриет Вамберг и Лиза Мюлер. Пресконференцията предшества представянето на изготвения от световноизвестния датски урбанист проф. Ян Геел Доклад за състоянието на градската среда на централната градска част на гр. София.\r\n***\r\nОт 11.00 часа в Националния пресклуб на БТА ще се проведе пресконференция на тема: „Защо левкемията вече не е страшна диагноза?“. Организатор на пресконференцията е Българското медицинско сдружение по хематология (БМСХ).\r\n***\r\nОт 11.30 часа пред Министерски съвет Българският вегански съюз организира протест с искане за оставка на министъра на земеделието, храните и горите заради фермите за норки в България.\r\n***\r\nОт 12.00 часа в Националния пресклуб на БТА ще се състои премиерата на най-новата книга  на политолога проф. д.пол.н. Георги Манолов „Политическата реклама между реалността и манипулацията“.\r\n***\r\nОт 13.00 часа 14-и състав Специализирания наказателен съд ще заседава по делото срещу Георги Г. и Рашко А., на които са повдигнати обвинения за образуване и ръководене на организирана престъпна група.\r\n***\r\nОт 13.00 часа в зала „Сердика“ в „София Хотел Балкан“, заместник-министърът на енергетиката Жечо Станков ще вземе участие в първата от поредицата експертни дискусии за законодателни промени в електроенергийния сектор.\r\n***\r\nОт 13.30 часа 17-и състав Специализирания наказателен съд ще заседава по делото срещу Николай П. и Виктор И., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа 2-ри състав Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за убийство.\r\n***\r\nОт 14.00 часа 4-ти състав Специализирания наказателен съд ще заседава по делото срещу Веселка К. и Стефка И., на които са повдигнати обвинения за образуване и ръководене на организирана престъпна група.\r\n***\r\nОт 16.00 часа в зала 702 в сградата на Агенция „Пътна инфраструктура“ ще бъдат отворени ценовите оферти на участниците в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа.\r\n***\r\nОт 17.30 часа в Аула „Максима“ на Университета по архитектура, строителство и геодезия ще се състои публичното представянето на изготвения от световноизвестния датски урбанист проф. Ян Геел Доклад за състоянието на градската среда на централната градска част на гр. София.\r\n***\r\nОт 18.00 часа в Големия салон на Централното управление на БАН ще се състои литературна вечер, посветена на 90-годишния юбилей на поета Найден Вълчев.\r\n***\r\nОт 18.00 часа в заседателна зала на Театър Азарян, НДК, ще се проведе пресконференция по повод авторския спектакъл на Лилия Абаджиева „Ако нямах лоши сънища”. Началото на спектакъла е от 19.30 часа.\r\n***\r\nОт 18.00 часа, в зала „22-ри септември“ ще бъде представен документален филм и албум с творби на Христо Бараковски.\r\n***\r\nОт 11.00 часа в Арт клуб „Арлекин” ще бъде открита инициативата за реализацията на Арт ателие за младежи „Маските на сцената и в живота” под ръководството на проф. Сия Савинова.\r\n***\r\nОт 14.00 до 16.00 часа общинският съветник от ГЕРБ - Варна Пейчо Бюлбюлев ще се срещне с граждани в офиса на партията на ул. „Георги Бенковски” №1. \r\n***\r\nОт 17.30 часа в Регионална библиотека „П. Р. Славейков“ ще се състои представяне на новата книга на Николай Табаков „Ветровете ни мраморни“.\r\n***\r\nОт 10.00 часа в Конферентната зала на Община Враца ще се отворят ценовите предложения на участниците в обществена поръчка с предмет: „Изработване на проект Общ устройствен план на Община Враца, включващ Екологична оценка и Оценка за съвместимост в териториален обхват“. \r\n***\r\nОт 17.00 часа малка зала на Художествена галерия „Иван Фунев“ ще бъде открита изложба-живопис по повод 85 години от рождението на Людмил Младенов (Цвекето).\r\n***\r\nВ 10.00 часа при уширението на пътя между с. Янковци и кръстовището за с. Чавеи ще се състои символична първа копка за рехабилитацията на 12,6 км от път II-44 Драгановци – Габрово в област Габрово. На символичната първа копка ще присъства инж. Дончо Атанасов, председател на Управителния съвет на Агенция „Пътна инфраструктура“.\r\n***\r\nОт 18.00 часа в Художествена галерия „Владимир Димитров – Майстора” се открива самостоятелна изложба на Димо Колибаров, един от най – добрите и световнопризнати съвременни графици у нас.\r\n***\r\nОт 19.00 часа в офиса на ПП ГЕРБ кметство „Изток“ на улица „Благой Гебрев“ №20, общинските съветници Ивайло Богданов и Мирослава Николова ще имат приемен ден. \r\n***\r\nОт 10.30 часа кметът на Пловдив инж. Иван Тотев ще посети Общинския приют за безстопанствени кучета на \"Пазарджишко шосе\", 4-ти километър. Ще бъде инспектирано и новото разширение към стационара. \r\n***\r\nВ 11.30 часа кметът на Пловдив инж. Иван Тотев заедно със заместник-кмета по култура и туризъм Александър Държиков и директора на НБ \"Иван Вазов\" Димитър Минев ще открият новата инфраструктура за лица с намалена подвижност, която ще направи достъпа до сградата на библиотеката безпроблемен. \r\n***\r\nОт 4 до 7 октомври 2017 г. в гр. Пловдив в хотел „Холидей Инн“ ще се проведе 9-та Международната среща за туризъм. Официалното откриване е на 5 октомври, четвъртък, в 9.15 часа в конферентна зала „Филипопол“ на хотел „Холидей Инн“. \r\n***\r\nОт 4 ти до 5- ти октомври 2017 Карлово ще е домакин на Европейска конференция по екосистемни услуги. В рамките на проект ЕСМЕРАЛДА, финансиран по програма Хоризонт 2020 на Европейската комисия, ще бъдат представи резултатите от двегодишните изследвания върху разработването на методология за картиране и оценка на екосистемните услуги. \r\n***\r\nОт 18.00 със Среща на участниците и организаторите в Пловдив се откриват Международните фотографски срещи, които ще продължат до 26 октомври 2017 г. \r\n***\r\nОт 10.30 часа, в Заседателна зала на Община Русе, ще се проведе щаб във връзка с предстоящия зимен сезон. \r\n***\r\nОт 17.30 часа в голямата театрална зала на Доходно здание заместник-министърът на образованието и науката Таня Михайлова ще даде старт на Националните дни за учене през целия живот.\r\n***\r\nОт 17.30 часа в кв. „Кольо Ганчев“ ще се проведе народно веселие с Общински фолклорен ансамбъл „Загоре“.\r\n***\r\nОт 18.00 часа в зала „Байер“ ще бъде открита традиционна годишна изложба на старозагорските художници - Есенен салон 2017.\r\n***\r\nОт 18.00 часа в НЧ „Климент Охридски -1858“ ще бъде открита изложбата на Румен Желев  „Трансформи“.\r\n***\r\nОт 18.00 часа в Къща музей „Гео Милев“ ще се състои премиерата на дебютната поетична книга на Борислава Бонева  „Късчета време“, с участието на Георги Янев и Диана Найденова.\r\n***\r\nОт 18.30 часа в РБ „Захарий Княжески“ ще бъде открита  фотоизложба на Асоциацията на професионалните фотографи в Стара Загора.", "date": "2017.10.04", "title": "Предстоящи събития в страната за 4 октомври (Агенция „Фокус“)"}
{"url": "http://www.focus-news.net/news/2017/10/04/2442573/donald-tramp-sasht-shte-obmislyat-ogranicheniya-varhu-pravoto-za-pritezhanie-na-orazhie-s-vremeto.html", "text": "Американският президент Доналд Тръмп заяви във вторник, че Вашингтон ще обмисли ограничения върху правото за притежание на огнестрелно оръжие „с времето“, пише британският вестник The Guardian. Изявлението на държавния глава е направено във връзка с масовата стрелба в Лас Вегас, която уби 59 души и рани още 527 души. \r\n„Ще говорим относно оръжейни закони с времето“, каза Тръмп пред репортери, малко преди да излети за Пуерто Рико, за да се срещне с тамошното ръководство по повод на големите щети, които ураганът „Мария“ нанесе на острова. \r\nПо-рано президентът нарече случилото се в Лас Вегас „акт на чисто зло“, като обяви стрелеца за луд.  Цанко Цолов", "date": "2017.10.04", "title": "Доналд Тръмп: САЩ ще обмислят ограничения върху правото за притежание на оръжие „с времето“"}
{"url": "http://www.focus-news.net/news/2017/10/04/2442574/the-independent-streletsat-ot-las-vegas-e-prevel-100-000-dolara-po-smetka-vav-filipinite-dni-predi-napadenieto.html", "text": "Стивън Падок, който уби 59 души и рани още 527 по време на нападение в Лас Вегас в понеделник, е превел ок. 100 хил. долара по сметка във Филипините, родината на неговата приятелка, дни преди да извърши атаката. Това са разкрили от полицията, пише британското издание The Independent. Неговата приятелка Марилоу Дънли по това време е пребивавала в островната държава. Полицията се надява тя да успее да хвърли повече светлина върху причините за нападението, когато се върне в САЩ в сряда. \r\nРазследващите все още не са открили мотива на стрелеца, който се самоуби малко след като извърши нападението. В последните три години, Падок има повече от 200 трансакции по сметки на казина във Филипините. Последната такава е на стойност 100 хил. долара и е направена дни преди нападението.  Цанко Цолов", "date": "2017.10.04", "title": "The Independent: Стрелецът от Лас Вегас е превел 100 000 долара по сметка във Филипините дни преди нападението"}
{"url": "http://www.focus-news.net/news/2017/10/04/2442575/vladimir-putin-kataloniya-e-vatreshen-problem-za-ispaniya.html", "text": "Руският президент Владимир Путин заяви във вторник, че Москва се надява, че Мадрид ще успее да се справи с кризата след каталонския референдум, като изрази мнението, че проблемът е вътрешен за Испания, пише руското издание “Вести“. По думите на държавния глава „това е със сигурност вътрешно дела за испанското правителство“. Изявлението е направено по време на церемонията по стъпване в длъжност на новите международни посланици в Москва на трети октомври. \r\nВестникът припомня, че по време на вота, 90% от гласувалите пожелаха отделяне на Каталония от Испания, но Мадрид обяви гласуването за незаконно.  Цанко Цолов", "date": "2017.10.04", "title": "Владимир Путин: Каталония е вътрешен проблем за Испания"}
{"url": "http://www.focus-news.net/news/2017/10/04/2442576/deyvid-deyvis-velikobritaniya-e-podgotvena-za-eventualen-proval-na-pregovorite-za-brekzit.html", "text": "Дейвид Дейвис, британският министър преговарящ за Брекзит, заяви във вторник, по време на годишната конференция на Консервативната партия, че Великобритания е подготвена за евентуален провал на преговорите за Брекзит, пише Daily Express. \r\nПо време на изявлението си Дейвис нарече Брекзит „извънредна възможност“ за Лондон, като добави, че „ако преговорите не се получат, сме готови за алтернативата“. Според него, е време Великобритания да „се изправи на двата си крака и да се обърне към света“.  Цанко Цолов", "date": "2017.10.04", "title": "Дейвид Дейвис: Великобритания е подготвена за евентуален провал на преговорите за Брекзит"}
{"url": "http://www.focus-news.net/news/2017/10/04/2442577/kam-narodnoto-sabranie-shte-zaraboti-konsultativen-savet-po-zakonodatelstvoto-obzor.html", "text": "Към Народното събрание ще заработи Консултативен съвет по законодателството. Предлага се Съветът да включва 22 членове и да бъде оглавен от проф. Огнян Герджиков. Идеята за консултативния съвет бе представен от председателя на НС Димитър Главчев и от бъдещия му председател проф. Огнян Герджков. Димитър Главчев заяви, че това ще бъде консултативен орган, който ще подпомага работата на НС. По думите му идеята е той да има препоръчителен характер. „Ще започва действието си след първо гласуване на законопроектите по инициатива на председателя или по инициатива на председател на водеща комисия по законопроекта“, каза Главчев.  Проф. Огнян Герджиков от своя страна благодари за поканата и подчерта, че Съветът ще бъде съставен от изтъкнати юристи предимно от академичната общност на Софийския университет. Сред имената, потвърдили участие в Съвета са: проф. Анелия Мингова, проф. Валери Димитров, адвокат Даниела Доковска, проф. Ангел Калайджиев, Екатерина Матеева,проф. Сашо Пенов и други.\r\nДеница КИТАНОВА", "date": "2017.10.04", "title": "Към Народното събрание ще заработи Консултативен съвет по законодателството (ОБЗОР)"}
{"url": "http://www.focus-news.net/news/2017/10/04/2442578/karles-puchdemon-kataloniya-smyata-da-obyavi-nezavisimost-do-nyakolko-dni.html", "text": "Каталонският лидер Карлес Пучдемон, заяви късно във вторник, че Каталония смята да обяви независимост в рамките на няколко дни, пише британският вестник The Telegraph, като се позовава на интервю на Пучдемон, дадено пред BBC. По думите на каталонския лидер, регионалното правителство смята да „действа до края на тази или началото на другата седмица“. Пучдемон предупреди, че ако испанското правителство се намеси, това би било „грешка, която ще промени всичко“. \r\nИнтервюто е направено парарелно с изказването на испанския крал Фелипе VI, който нарече каталонския вот за независимост незаконен и недемократичен.  Цанко Цолов", "date": "2017.10.04", "title": "Карлес Пучдемон: Каталония смята да обяви независимост до няколко дни"}
{"url": "http://www.focus-news.net/news/2017/10/04/2442579/balgariya-komentari-v-svetovnite-medii-agentsiya-fokus.html", "text": "Българският и румънският министър-председатели Бойко Борисов и Михай Тудосе откриха на границата между двете страни пропускателен пункт между Липница и Кайнарджа. С новия граничен пункт броят им на румънско-българската граница се увеличава до десет, предаде  Transindex.ro.\r\nПрез пункта ще могат да преминават физически лица , както и превози на стоки до 3,5 тона. Забранява се превозът на опасни товари, живи животни и продукти за растителна защита от една държава в друга за този момент. Средствата за създаването на гранично-пропускателния пункт е осигурено от Европейския парламент и Европейския съвет в съответствие с правилата за свободно преминаване на границата на лица. \r\n\"Имам честта да си сътрудничат за премиера на Република България, което смятам, че е смислено по отношение на бъдещето на двете страни\", посочи Тудосе. На тържествената церемония присъстваха Кармен Дан и Валентин Радев, министрите на вътрешните работи на двете държави.\r\n*** Министър-председателите на България, Гърция и Румъния Бойко Борисов, Алексис Ципрас и Михай Тудосе дадоха подкрепата си на своя балкански съсед Сърбия за присъединяването ѝ към ЕС, посочвайки, че интеграцията на Западните Балкани ще гарантира регионалния мир и стабилност, предаде  Reuters.\r\n„Всички ние знаем, че естественото място на Сърбия е в Европейския съюз“, заяви Борисов след четиристранната среща на високо равнище в черноморския град Варна със своите колеги от Румъния и Гърция и с президента на Сърбия Александър Вучич. Борисов добави, че трите страни членки на ЕС ще работят заедно, за да укрепят мира и стабилността на Балканите и на Европа като цяло. \r\nБългария ще поеме ротационното шестмесечно председателство на ЕС от януари 2018 г., докато Румъния ще го поеме през 2019 г. \r\n*** Във вторник, 3 октомври, министър-председателят на Гърция Алексис Ципрас пристига на посещение във Варна, където ще се проведе тристранна среща на върха, припомня Independent Balkan News Agency. Освен представители на България и Гърция, в черноморския град ще пристигнат и такива на Румъния и Сърбия.\r\nСъгласно програмата на гръцкия премиер, във Варна Ципрас ще се срещне с българския си колега Бойко Борисов. По-късно ще бъде организирана пресконференция с всички лидери, участващи в срещата. Тя ще завърши с официална вечеря.\r\nЧетирите държави се стремят към засилване на икономическите, бизнес и енергийните отношения, припомня агенцията.\r\n*** Две български джебчийки са заловени на местопрестъплението, докато са крали портфейли в град Слима в Малта, пише местното издание  The Independent.\r\nЕдната от заловените жени е действала като наблюдател, докато другата е откраднала портфейл от дамска чанта. Полицията съобщава, че няколко румънски и български граждани са под наблюдение през последните дни, след като са постъпили доклади за няколко случая на откраднати вещи и портмонета по автобусни спирки и в автобуси.\r\nАрестът се е случил преди обяд в Слима. Жените са на възраст 23 и 36 години. Очаква се те да бъдат изпратени пред съда утре, на 4 октомври. Полицата сочи, че разследването в момента тече и че е увеличила патрулите в района. \r\n***", "date": "2017.10.04", "title": "България - коментари в световните медии (Агенция „Фокус\")"}
{"url": "http://www.focus-news.net/news/2017/10/04/2442580/izvestiya-nikolas-maduro-pristigna-v-moskva.html", "text": "Президентът на Венецуела Николас Мадуро пристигна в Москва късно във вторник, пише местното издание “Известия“. Държавният глава има насрочена среща със своя колега Владимир Путин и ще участва в „Руската енергийна седмица“, припомнят от вестника. Според Мадуро посещението му е с цел укрепване на двустранните отношения между Москва и Каракас. \r\nВенецуелският президент съобщи в социалната мрежа „Туитър“: „Пристигнах в Русия, за да продължа изграждането на дългосрочното сътрудничество в енергетиката и двустранните отношения“.  Цанко Цолов", "date": "2017.10.04", "title": "„Известия“: Николас Мадуро пристигна в Москва"}
{"url": "http://www.focus-news.net/news/2017/10/04/2442581/anadolu-agency-irak-se-obyavi-protiv-izprashtane-na-peshmergi-v-kirkuk.html", "text": "Багдад излезе със съобщение във вторник, в което се обяви против възможността Иракските Кюрди да изпратят допълнителни въоръжени сили, известни като пешмерги, в Киркук, предава Anadolu Agency. Премиерът на страната Хайдар ал Абади предупреди, че „мобилизационните действия“ в района са опасни, като добави, че „налагането на статукво със сила в спорните райони е неприемливо“. \r\nАгенцията напомня, че регионите на Киркук, Ниневия, Саладин и Дияла, са оспорвани между Багдад и Ербил. Автономното правителство на Иракски Кюрдистан изпрати свои военни сили в Киркук по време на проведения в града референдум за независимост, който бе обявен за незаконен от Багдад. Ербил обоснова решението си като нужно за осигуряване на безопасността на живеещите в града.  Цанко Цолов", "date": "2017.10.04", "title": "Anadolu Agency: Ирак се обяви против изпращане на пешмерги в Киркук"}
{"url": "http://www.focus-news.net/news/2017/10/04/2442582/el-pais-ispanskite-partii-ne-uspyaha-da-dostignat-edinodushie-otnosno-kataloniya.html", "text": "Управляващата в Испания Народна партия, работническата партия на страната и партийното движение „Граждани“, не успяха да достигнат до единодушие по отношение на Каталония, пише El Pais. След като в понеделник лидерите на трите политически формации се срещнаха за да обсъдят кризата след неделния каталонски референдум, се оказа, че трите партии нямат обща позиция по отношение на проблема. \r\nСпоред Испанската работническа партия, която е най-голямата опозиционна партия,  и нейния лидер Педро Санчес, проблемът може да се реши само чрез диалог между Мадрид и Барселона. Според Санчес, „диалогът е необходим днес повече от всякога“. \r\nМеждувременно лидерът на „Граждани“ Алберто Ривера, призова премиерът Мариано Рахой да приложи спрямо Каталония чл. 155 от Конституцията, който ще даде право на Правителството да наложи пряк контрол над региона, отнемайки автономните права на областта. \r\nДокато самият премиер, оглавяващ управляващата Народна партия, смята, че първо трябва да се изчакат действията на каталонския лидер Карлес Пучдемон и да се реагира според тях.   Цанко Цолов", "date": "2017.10.04", "title": "El Pais: Испанските партии не успяха да достигнат единодушие относно Каталония"}
{"url": "http://www.focus-news.net/news/2017/10/04/2442583/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Американският президент Доналд Тръмп заяви във вторник, че Вашингтон ще обмисли ограничения върху правото за притежание на огнестрелно оръжие „с времето“, пише британският вестник The Guardian. Изявлението на държавния глава е направено във връзка с масовата стрелба в Лас Вегас, която уби 59 души и рани още 527 души. \r\n„Ще говорим относно оръжейни закони с времето“, каза Тръмп пред репортери, малко преди да излети за Пуерто Рико, за да се срещне с тамошното ръководство по повод на големите щети, които ураганът „Мария“ нанесе на острова. \r\nПо-рано президентът нарече случилото се в Лас Вегас „акт на чисто зло“, като обяви стрелеца за луд. \r\n*** Стивън Падок, който уби 59 души и рани още 527 по време на нападение в Лас Вегас в понеделник, е превел ок. 100 хил. долара по сметка във Филипините, родината на неговата приятелка, дни преди да извърши атаката. Това са разкрили от полицията, пише британското издание The Independent. Неговата приятелка Марилоу Дънли по това време е пребивавала в островната държава. Полицията се надява тя да успее да хвърли повече светлина върху причините за нападението, когато се върне в САЩ в сряда. \r\nРазследващите все още не са открили мотива на стрелеца, който се самоуби малко след като извърши нападението. В последните три години, Падок има повече от 200 трансакции по сметки на казина във Филипините. Последната такава е на стойност 100 хил. долара и е направена дни преди нападението. \r\n*** Дейвид Дейвис, британският министър преговарящ за Брекзит, заяви във вторник, по време на годишната конференция на Консервативната партия, че Великобритания е подготвена за евентуален провал на преговорите за Брекзит, пише Daily Express. \r\nПо време на изявлението си Дейвис нарече Брекзит „извънредна възможност“ за Лондон, като добави, че „ако преговорите не се получат, сме готови за алтернативата“. Според него, е време Великобритания да „се изправи на двата си крака и да се обърне към света“. \r\n*** Каталонският лидер Карлес Пучдемон, заяви късно във вторник, че Каталония смята да обяви независимост в рамките на няколко дни, пише британският вестник The Telegraph, като се позовава на интервю на Пучдемон, дадено пред BBC. По думите на каталонския лидер, регионалното правителство смята да „действа до края на тази или началото на другата седмица“. Пучдемон предупреди, че ако испанското правителство се намеси, това би било „грешка, която ще промени всичко“. \r\nИнтервюто е направено парарелно с изказването на испанския крал Фелипе VI, който нарече каталонския вот за независимост незаконен и недемократичен. \r\n***", "date": "2017.10.04", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/04/2442584/tass-premierat-na-kanada-shte-poseti-sasht-i-meksiko.html", "text": "Премиерът на Канада Джъстин Трюдо, ще посети следващата седмица САЩ и Мексико, предавa ТАСС. Главната цел на държавният глава ще бъде продължаване на преговорите за Северноамериканското търговско споразумение, известно още като „НАФТА“. Това съобщиха от официалната канцелария на канадския министър-председател във вторник. \r\nТрюдо ще бъде във Вашингтон на 10 и 11 октомври, където ще се срещне с американския президент Доналд Тръмп. Визитата в Мексико е насрочена за 12 и 13 октомври. \r\nАгенцията припомня, че това ще е четвъртия кръг от преговори за „НАФТА“, като третите се проведоха между 23 и 27 септември в Отава.  Цанко Цолов", "date": "2017.10.04", "title": "ТАСС: Премиерът на Канада ще посети САЩ и Мексико"}
{"url": "http://www.focus-news.net/news/2017/10/04/2442585/reuters-beliya-dom-planira-da-poiska-29-miliarda-dolara-v-pomosht-na-puerto-riko.html", "text": "Белия дом планира да поиска финансова помощ в размер на 29 млрд. долара, предназначена за възстановяване на Пуерто Рико, предава Reuters. Това е съобщено от говорител на Белия дом във вторник. Очаква се предложението да бъде внесено за одобрение в Конгреса в сряда. \r\nАмериканският остров претърпя мащабни щети, нанесени от урагана \"Мария\". В следствие на природното бедствие електрозахранването на целия регион бе прекъснато, а ок. една трета от жителтие загубиха достъпа си до прясна вода.  Цанко Цолов", "date": "2017.10.04", "title": "Reuters: Белия дом планира да поиска 29 милиарда долара в помощ на Пуерто Рико"}
{"url": "http://www.focus-news.net/news/2017/10/04/2442586/vzglyadrusiya-turskiyat-prezident-shte-poseti-ukrayna.html", "text": "Турският президент Реджеп Тайип Ердоган ще пости Украйна, пише “Взгляд“. Това е обявено от украинското външно министерство. В съобщението се казва, че „в скоро време, президентът на Турция ще посети Украйна. Ще бъдат обсъдени няколко интересни възможности“. Външният министър на Киев Павло Климкин не изключи вероятността да се обсъди създаване на тристранно сътрудничество между Украйна, Турция и Азербайджан. Климкин определи възможността като „интересна идея“. \r\nВестникът напомня, че Ердоган се срещна с украинския държавен глава Петро Порошенко в края на септември, по време на срещата на 72-то Общо Събрание на ООН.  Цанко Цолов", "date": "2017.10.04", "title": "„Взгляд“(Русия): Турският президент ще посети Украйна"}
{"url": "http://www.focus-news.net/news/2017/10/04/2442587/sergey-lavrov-ima-vazmozhnost-za-podobryavane-na-otnosheniyata-sas-sasht.html", "text": "Руският външен министър Сергей Лавров изрази надеждата си, че има възможност за подобряване на отношенията между Москва и Вашингтон, пише “Московский Комсомолец“. Според първия дипломат на Русия, „има надежда“ за излизане от „изкуствено създадения застой“ в двустранните отношения, като обаче добави, че „това не зависи само от нас, но и от американската страна“.   Цанко Цолов", "date": "2017.10.04", "title": "Сергей Лавров: Има възможност за подобряване на отношенията със САЩ"}
{"url": "http://www.focus-news.net/news/2017/10/04/2442588/afp-pentagonat-podkrepi-reks-tilarsan.html", "text": "Министърът на отбраната на САЩ Джеймс Матис обяви, че Пентагонът подкрепя усилията на държавния секретар Рекс Тилърсън относно преговорите със Северна Корея, предава AFP. Това е заявил Матис във вторник, два дни след като американският президент Доналд Тръмп заяви, че Тилърсън си „губи времето“, в опити за преговори със Пхенян. \r\n„Министерството на отбраната напълно подкрепя държавният секретар Тилърсън в усилието да намери дипломатическо решение, но оставаме концентрирани върху защитата на САЩ и нашите съюзници“, каза Матис.  Цанко Цолов", "date": "2017.10.04", "title": "AFP: Пентагонът подкрепи Рекс Тилърсън"}
{"url": "http://www.focus-news.net/news/2017/10/04/2442589/diario-informacion-ispanskite-partii-podkrepiha-rechta-na-felipe-vi.html", "text": "Повечето големи партии, участващи в испанското Народно събрание, подкрепиха речта на краля на страната Фелипе VI, предава Diario Informacion. Говорителят на управляващата Народна партия Пабло Касадо, заяви, че посланието за “съгласие и отговорност“ трябва да бъде чуто от всички испанци. От Народната партия излязоха със становище, в което изразиха своето одобрение и подкрепа на казаното от Фелипе, а Алберто Ривера, лидер на формация „Граждани“, написа в социалната мрежа „Туитър“, че „кралят представлява нашето лице“. \r\nВ свое обръщение към страната във вторник, испанският крал заяви, че каталонския референдум е нелегален и недемократичен, като призова Мадрид да „поддържа конституционния ред“ в региона. По същото време, в което местни телевизии излъчваха обръщението, каталонския лидер Карлес Пучдемон даде интервю за BBC, в което заяви, че ръководството на областта смята да обяви независимост от Мадрид „до няколко дни“.  Цанко Цолов", "date": "2017.10.04", "title": "“Diario Informacion”:  Испанските партии подкрепиха речта на Фелипе VI"}
{"url": "http://www.focus-news.net/news/2017/10/04/2442590/sport-sebastian-fetel-shte-startira-v-sudzuka.html", "text": "Себастиан Фетел ще стартира на японската писта Судзука. Участието на състезателя на Ферари бе под въпрос, след като болидът на германеца понесе щети при катастрофа, по време на надпреварата за Гранд При на Малайзия. Стана ясно обаче, че е възможно Фетел да започне с пет места назад, като наказание заради катастрофата.", "date": "2017.10.04", "title": "Спорт: Себастиан Фетел ще стартира в Судзука"}
{"url": "http://www.focus-news.net/news/2017/10/04/2442591/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руският президент Владимир Путин заяви във вторник, че Москва се надява, че Мадрид ще успее да се справи с кризата след каталонския референдум, като изрази мнението, че проблемът е вътрешен за Испания, пише руското издание “Вести“. По думите на държавния глава „това е със сигурност вътрешно дела за испанското правителство“. Изявлението е направено по време на церемонията по стъпване в длъжност на новите международни посланици в Москва на трети октомври. \r\nВестникът припомня, че по време на вота, 90% от гласувалите пожелаха отделяне на Каталония от Испания, но Мадрид обяви гласуването за незаконно. \r\n*** Президентът на Венецуела Николас Мадуро пристигна в Москва късно във вторник, пише местното издание “Известия“. Държавният глава има насрочена среща със своя колега Владимир Путин и ще участва в „Руската енергийна седмица“, припомнят от вестника. Според Мадуро посещението му е с цел укрепване на двустранните отношения между Москва и Каракас. \r\nВенецуелският президент съобщи в социалната мрежа „Туитър“: „Пристигнах в Русия, за да продължа изграждането на дългосрочното сътрудничество в енергетиката и двустранните отношения“. \r\n*** Турският президент Реджеп Тайип Ердоган ще пости Украйна, пише “Взгляд“. Това е обявено от украинското външно министерство. В съобщението се казва, че „в скоро време, президентът на Турция ще посети Украйна. Ще бъдат обсъдени няколко интересни възможности“. Външният министър на Киев Павло Климкин не изключи вероятността да се обсъди създаване на тристранно сътрудничество между Украйна, Турция и Азербайджан. Климкин определи възможността като „интересна идея“. \r\nВестникът напомня, че Ердоган се срещна с украинския държавен глава Петро Порошенко в края на септември, по време на срещата на 72-то Общо Събрание на ООН. \r\n*** Руският външен министър Сергей Лавров изрази надеждата си, че има възможност за подобряване на отношенията между Москва и Вашингтон, пише “Московский Комсомолец“. Според първия дипломат на Русия, „има надежда“ за излизане от „изкуствено създадения застой“ в двустранните отношения, като обаче добави, че „това не зависи само от нас, но и от американската страна“.  \r\n***", "date": "2017.10.04", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/10/04/2442592/the-local-novi-razkritiya-za-sluchaya-s-kim-val.html", "text": "Полицията обяви, че е стигнала до нови разкрития относно смъртта на шведската журналистка Ким Вал, която бе намерена мъртва на брега на Копенхаген, пише местното издание на The Local Според информацията, Вал е била наръгана няколко пъти с нож. \r\nОрганите на реда обаче не знаят каква е причината за смъртта. Изданието напомня, че Вал бе в неизвестност няколко дни, след като посети Петер Мадсен, собственик на подводница, направена в домашни условия. В последствие тялото на Вал бе намерено на брега на Копенхаген с отрязани крайници. По-рано на подводницата на Мадсен бяха намерени записи, показващи убийството на жени по нетрадиционни начини.  Цанко Цолов", "date": "2017.10.04", "title": "The Local: Нови разкрития за случая с Ким Вал"}
{"url": "http://www.focus-news.net/news/2017/10/04/2442593/pregled-na-mezhdunarodnite-novini-do-6-chasa-agentsiya-fokus.html", "text": "Министърът на отбраната на САЩ Джеймс Матис обяви, че Пентагонът подкрепя усилията на държавния секретар Рекс Тилърсън относно преговорите със Северна Корея. Това е заявил Матис във вторник, два дни след като американският президент Доналд Тръмп заяви, че Тилърсън си „губи времето“, в опити за преговори със Пхенян. \r\n„Министерството на отбраната напълно подкрепя държавният секретар Тилърсън в усилието да намери дипломатическо решение, но оставаме концентрирани върху защитата на САЩ и нашите съюзници“, каза Матис. \r\n*** Турският президент Реджеп Тайип Ердоган ще пости Украйна. Това е обявено от украинското външно министерство. В съобщението се казва, че „в скоро време, президентът на Турция ще посети Украйна. Ще бъдат обсъдени няколко интересни възможности“. Външният министър на Киев Павло Климкин не изключи вероятността да се обсъди създаване на тристранно сътрудничество между Украйна, Турция и Азербайджан. Климкин определи възможността като „интересна идея“. \r\nЕрдоган се срещна с украинския държавен глава Петро Порошенко в края на септември, по време на срещата на 72-то Общо Събрание на ООН. \r\n*** Управляващата в Испания Народна партия, работническата партия на страната и партийното движение „Граждани“, не успяха да достигнат до единодушие по отношение на Каталония. След като в понеделник лидерите на трите политически формации се срещнаха за да обсъдят кризата след неделния каталонски референдум, се оказа, че трите партии нямат обща позиция по отношение на проблема. \r\nСпоред Испанската работническа партия, която е най-голямата опозиционна партия,  и нейния лидер Педро Санчес, проблемът може да се реши само чрез диалог между Мадрид и Барселона. Според Санчес, „диалогът е необходим днес повече от всякога“. \r\nМеждувременно лидерът на „Граждани“ Алберто Ривера, призова премиерът Мариано Рахой да приложи спрямо Каталония чл. 155 от Конституцията, който ще даде право на Правителството да наложи пряк контрол над региона, отнемайки автономните права на областта. \r\nДокато самият премиер, оглавяващ управляващата Народна партия, смята, че първо трябва да се изчакат действията на каталонския лидер Карлес Пучдемон и да се реагира според тях. \r\n*** Багдад излезе със съобщение във вторник, в което се обяви против възможността Иракските Кюрди да изпратят допълнителни въоръжени сили, известни като пешмерги, в Киркук. Премиерът на страната Хайдар ал Абади предупреди, че „мобилизационните действия“ в района са опасни, като добави, че „налагането на статукво със сила в спорните райони е неприемливо“. \r\nАгенцията напомня, че регионите на Киркук, Ниневия, Саладин и Дияла, са оспорвани между Багдад и Ербил. Автономното правителство на Иракски Кюрдистан изпрати свои военни сили в Киркук по време на проведения в града референдум за независимост, който бе обявен за незаконен от Багдад. Ербил обоснова решението си като нужно за осигуряване на безопасността на живеещите в града. \r\n*** Каталонският лидер Карлес Пучдемон, заяви късно във вторник, че Каталония смята да обяви независимост в рамките на няколко дни. Това е заяил Пучдемон в интервю, дадено пред BBC. По думите на каталонския лидер, регионалното правителство смята да „действа до края на тази или началото на другата седмица“. Пучдемон предупреди, че ако испанското правителство се намеси, това би било „грешка, която ще промени всичко“. \r\nИнтервюто е направено парарелно с изказването на испанския крал Фелипе VI, който нарече каталонския вот за независимост незаконен и недемократичен. \r\n*** Стивън Падок, който уби 59 души и рани още 527 по време на нападение в Лас Вегас в понеделник, е превел ок. 100 хил. долара по сметка във Филипините, родината на неговата приятелка, дни преди да извърши атаката. Това са разкрили от полицията. Неговата приятелка Марилоу Дънли по това време е пребивавала в островната държава. Полицията се надява тя да успее да хвърли повече светлина върху причините за нападението, когато се върне в САЩ в сряда. \r\nРазследващите все още не са открили мотива на стрелеца, който се самоуби малко след като извърши нападението. В последните три години, Падок има повече от 200 трансакции по сметки на казина във Филипините. Последната такава е на стойност 100 хил. долара и е направена дни преди нападението. \r\n*** Поне 700 хил. души са се включили в протеста, организиран във вторник в Барселона, като се позовава на данни от полицейските органи на автономната област. Демонстрацията бе организирана, след като близо 900 души бяха ранени по време не сблъсъци между правителствената полиция и местни жители, подкрепящи обявения за незаконен референдум за независимост на Каталония. Протестиращите искат Европейския съюз да се намеси като посредник в засилващия се конфликт между местни власти и правителството в Мадрид.\r\n*** Кралят на Испания Фелипе VI заяви по време на обръщение към страната във вторник, че референдумът за независимост, проведен в Каталония е „нелегален“ и „недемократичен“. Според него, Испания трябва да защити „конституционалния ред“ в региона. Кралят заяви още, че е наясно със съществуването на „голямо безпокойство в Каталония относно действията на властите. Заявявам на тези хора, че те не са сами“, визирайки желанието на местното правителство да обяви независимост на областта. \r\n***  Министърът на отбраната на САЩ Джеймс Матис заяви, че Ядреното споразумение с Иран е в интересите на Съединените щати. По този начин той посочи, че президентът на САЩ трябва да го подкрепи. \r\nДумите на Матис в подкрепа на споразумението от 2015 г. е в остър контраст с думите на Тръмп, че то е „срамно“. На въпрос по време на изслушване пред Сената дали смята, че договорът  съвпада с националните интереси, министърът отговори: „Да, сенаторе, смятам така“. \r\n„Ако потвърдим, че Иран спазва споразумението, ако определим, че то е в наш най-добър интерес, тогава със сигурност трябва да останем на него“, добави той. \r\n*** САЩ са изгонили от територията си 15 кубински дипломати заради мистериозните акустични атаки, поболели американски дипломати в Хавана. \r\n„Решението е направено заради неуспеха на Куба да предприеме необходимите мерки за защитата на нашите дипломати според задълженията си според Виенската конвенция“, заяви държавният секретар на САЩ Рекс Тилърсън. \r\n***", "date": "2017.10.04", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/04/2442594/noviyat-sastav-na-vss-ofitsialno-vstapi-v-dlazhnost-za-negov-predstavlyavasht-be-izbran-boyan-magdalinchev-obzor.html", "text": "На официална церемония в Съдебната палата новите 22 членове на VIII състав на Висшия съдебен съвет официално встъпиха в длъжност. На церемонията присъстваха правосъдният министър Цецка Цачева, която ще председателства заседанията на Съвета, зам.-председателят на парламента Явор Нотев, председателят на Комисията по правни въпроси Данаил Кирилов, народни представители, дипломати и магистрати. Присъстваха и тримата членове, влизащи в състав на ВСС по право – главният прокурор Сотир Цацаров, председателят на ВКС Лозан Панов и председателят на ВАС Георги Колев. От името на президента Румен Радев, който също бе сред поканените на церемонията, но не присъстваше, бе прочетен поздравителен адрес, с който той отправи пожелания за продуктивна работа на новия ВСС. \r\nПред събралите се гости на церемонията правосъдният министър Цецка Цачева заяви, че очакванията на хората към работата на новия ВСС са свързани с повече почтеност, справедливост и безпристрастност, които следва да бъдат оправдани. Тя подчерта, че историята на институцията е неразривно свързана с провежданата реформа в съдебната система, която определя и нелекия път на този сравнително нов орган, създаден с Конституцията от 1991 г. Цачева припомни, че действията в областта на съдебната реформа през последните години са съобразени с международните стандарти в областта на независимостта и ефективността на съдебната власт. Тя изрази надежда всеки съдия, прокурор и следовател да се чувства представен в този Висш съдебен съвет, избран за първи път по нови правила - при спазване на принципа „Един магистрат – един глас” за членовете от професионалната и квалифицирано мнозинство за избор на членове от професионалната квота. \r\nВ поздравителния си адрес на президентът Румен Радев пожела на новите членове на ВСС да бъдат активни участници в непрекъснатия процес на отстояване на независимостта на съдебната власт и достойнството на всеки един магистрат. Според държавния глава с последните промени на Конституцията Съвета черпи нова легитимност, която произлиза от новия си начин на съставяне – с пряк избор от всички съдии, прокурори и следователи и с квалифицирано мнозинство от народните представители. „Много важно е съветът да съумее да запази тази легитимност и доверието, с което тя е съпроводена”, се казва още в поздравителния адрес. В него държавният глава обръща внимание и на факта, че от новия състав на ВСС всички очакват издигане и насърчаване на подготвени магистрати, с високи морални качества.\r\nНовият състав на кадровия орган на съдебната система бе приветстван от още зам.-председателя на Народното събрание Явор Нотев. В словото си той заяви, че обществото очаква решение на своите проблеми и е „обърнало взор към съдебната система“. Той пожела на новите членове на Съвета да се ръководят изцяло от принципите на правото в своята работа, както и да не допускат политическо или икономическо влияние в нея.\r\nПредставляващият предходния състав на ВСС Димитър Узунов апелира към новият състав на Съвета да продължите утвърждаването на европейските стандарти в правораздаването и подчерта, че една от основните задачи пред него остава реформата на Съдебната карта, въвеждането на електронното правосъдие и отстояването на независимостта на магистратите. \r\nПред журналисти след церемонията бяха направени и първите коментари от встъпилите в длъжност членове на ВСС. „Започваме нещо, което дай Боже да е по-успешно и да има повече разбирателства”, заяви след встъпването в длъжност Севдалин Мавров – член на Съдийската колегия от професионалната квота. На въпрос от кого зависи да има повече разбирателство в работата на новия състав на Съвета, той отговори: „Първо – от нас. Второ – зависи и от това да приказваме по-малко, а да вършим повече”. Той обърна внимание и на предстоящата процедура по избор на председател на ВАС. „Според мен би трябвал да започне отначало, само че нека да изчакаме, защото трябва да мине през всички етапи една процедура, за да се завърши от конкретен орган”, подчерта Мавров. \r\nТезата, че процедурата трябва да започне отначало застъпи и друг член на съдийската колегия от професионалната квота – Цветинка Пашкунова. „Така мисля, защото е много трудно да гласуваме в нов състав, без да сме изслушали кандидатите. Просто да повторим, по предложението, едно повторно гласуване ми се струва, че няма да е достатъчно обективно”, заяви Пашкунова. Боян Магдалинчев от парламентарната квота пожела на новия състав на Съвета да работи спокойно и без конфронтация, защото според него интересът на гражданите и магистратите го налагат. \r\nПо-късно Пленумът на ВСС проведе първото си заседание, което започна с водосвет отслужен от Негово Високо Преподобие архимандрит Василий, протосингел на Софийската епархия. На него членовете определиха с 13 гласа „за“ Боян Магдалинчев за представляващ Висшия съдебен съвет. Другият номиниран кандидат Цветинка Пашкунова получи 9 гласа „за“, а трима от членове на Съвета гласуваха „против“ предложените номинации.\r\nБоян Магдалинчев -  член на Съдийската колегия от парламентарната квота, бе номиниран от председателя на Върховния административен съд Георги Колев, който се позова на неговия професионален опит като съдия, заместник – председател на ВАС, член на предходен състав на ВСС, на организационните му умения и авторитет в професионалните среди.\r\nИван ЛАЗАРОВ", "date": "2017.10.04", "title": "Новият състав на ВСС официално встъпи в длъжност, за негов представляващ бе избран Боян Магдалинчев (ОБЗОР)"}
{"url": "http://www.focus-news.net/news/2017/10/04/2442595/balkanite-tryabva-da-stanat-primer-za-mir-stabilnost-i-prosperitet-obzor.html", "text": "На Балканите сме се разбрали да няма велики, всички сме равни и трябва да развием отношенията си така, че да станем пример за мир, стабилност и просперитет. Това заяви министър-председателят Бойко Борисов на брифинг след четиристранната балканска среща, на която беше домакин в „Евксиноград“. В резиденцията българският премиер разговаря с  министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич.\r\nПремиерът Бойко Борисов изрази желание Балканите да излъчват мир, стабилност и просперитет, което е в интерес на хората и бизнеса в региона, както и допринася за реализирането на общи градивни проекти. „Искаме да помогнем на ЕС да не мисли за нашия регион, да не създаваме проблеми в региона ни. Помъдрели сме и търсим развитие, а не спорове“, каза още Борисов. По думите му естественото място на Сърбия е в ЕС. \r\nСръбският президент Александър Вучич благодари за подкрепата, която Сърбия получава по европейския й път. „За нас мирът и стабилността са най-важни“, изтъкна той и също подчерта значението на работата по инфраструктурните проекти между четирите държави. Вучич изрази надежда да бъде добър домакин на следваща среща в този формат в Белград. \r\nЧетирите държави можем да играем съществена роля за развитието на региона, заяви от своя страна министър-председателят на Гърция Алексис Ципрас. Той приветства българската инициатива да се проведе среща на върха за Западните Балкани в рамките на предстоящото ни председателство на Съвета на ЕС. Ципрас акцентира върху сътрудничеството на четирите държави в енергетиката, транспорта и управлението на кризи в сферата на сигурността. Ако мащабните проекти, за които говорим, се реализират, това ще промени хоризонта и ще даде друг размах на нашия регион, добави гръцкият премиер. \r\nМинистър-председателят на Румъния Михай Тудосе акцентира върху добросъседството и енергийната сигурност. По думите му четирите държави трябва да действат като един партньор по енергийните теми и да имат добра координация относно инфраструктурните проекти.\r\nПо-рано отново в резиденция „Евксиноград“ се проведе съвместно заседание на българското и румънското правителства. Форумът е продължение на добрия диалог и дългогодишното двустранно партньорство между България и Румъния, както и в рамките на Европейския съюз. Съвместното заседание приключи с подписването на двустранни документи в областта на транспорта, енергетиката, труда и социалната политика, вътрешните работи и икономиката. \r\nПред журналисти българският министър-председател Бойко Борисов обяви, че България и Румъния работят не само в полза на своите два народа, но и на всички в региона. По думите му решението да се изгражда инфраструктура и мостове или хидроенергийни съоръжения ще бъде взето след среща на ресорните министри от България и Румъния. Премиерът Борисов добави, че по различните проекти ще се търсят инвеститори, съвместно с румънската страна, като изтъкна, че тол системата и концесионирането ще дадат възможност след това съоръженията да се изплащат. Българският министър-председател приветства идеята на румънския си колега двете страни да излязат заедно на арабския и китайския пазар, за да могат да отговорят в по-висока степен на изискванията за количества и капацитет. Премиерът акцентира също върху темата за Балканите. По думите му фактът, че в следващата тройка за председателството на Съвета на ЕС, участва и Румъния, дава шанс Дунавската и Черноморската стратегии да придобият много реални измерения. Борисов беше категоричен, че България и Румъния работят не само в полза на своите два народа, но и на всички, давайки за пример коридор номер 8. Относно Шенген, Борисов заяви, че е България и Румъния ще продължат да работят по темата с такт и дипломация и без много емоции. От своя страна румънският министър-председател Михай Тудосе заяви: „Говорихме за инфраструктурата, но не като самоцел. Двете държави ще бъдат конкурентоспособни в Европа, ще предложим и по-добър живот на нашите граждани“. Той добави, че двете страни предлагат на ЕС една от най-безопасните граници и сътрудничеството им по отношение на реда може да служи за модел. По думите му България и Румъния са острови на стабилност и безопасност в региона.", "date": "2017.10.04", "title": "Балканите трябва да станат пример за мир, стабилност и просперитет (ОБЗОР)"}
{"url": "http://www.focus-news.net/news/2017/10/04/2442596/premierat-boyko-borisov-i-rumanskiyat-mu-kolega-mihay-tudose-otkriha-noviya-gkpp-kaynardzha-lipnitsa-obzor.html", "text": "Премиерът Бойко Борисов и румънският му колега Михай Тудосе откриха новия ГКПП Кайнарджа-Липница.\r\nПред журналисти Борисов изрази надежда, че ГКПП „Кайнарджа - Липница\" няма да е последният граничен пункт, който ще открием заедно с румънския премиер.  Според Бойко Борисов с този нов обект се дава възможност за взаимно развитие на търговия и туризъм. \"Предстои и откриването на нов мост на българо-румънската граница\", каза още той. „Днес цял ден двете правителства (румънското и българското) ще решаваме проблеми, които имаме, но изводът е, че колкото повече гранични пунктове се откриват, повече се улеснява населението, бизнеса, туризма, толкова повече се опознаваме“, каза Бойко Борисов. \r\nОт своя страна министър-председателят на Румъния Михай Тудосе заяви, че днешният ден отбелязва много важен момент за връзките между България и Румъния и е следствие на много усилия от страна на двете държави. \r\n Отварянето на граничния пункт е заложено още през 2003 г., когато правителството на Симеон Сакскобургготски договаря с румънската страна откриването на два нови пункта - край Кайнарджа и край село Северняк в добричката община Крушари. Граничният пункт е построен по проект, финансиран с 6 млн. евро от Програмата за трансгранично сътрудничество Румъния – България, която се администрира от Букурещ. От българска страна бе изграден 17 км път, който да свърже нашата територия с румънския общински център Липница. Българското шосе обаче бе с две платна, а румънското с 4 и заради разликата в габаритите пътят стоя затворен дълго време. По времето на служебния кабинет на Огнян Герджиков – през март 2017 г. беше договорено пунктът да работи от 8 до 20 часа, а през него да минават само автомобили с тегло до 3.5 тона, като тежкотоварният трафик остава забранен.\r\nПрез юли премиерът Бойко Борисов обсъди откриването на пункта с с румънския си колега Михай Тудосе, а на правителственото заседание миналата седмица правителството одобри решение за откриването на пункта Кайнарджа – Липница и одобри меморандума за започване на преговорите за третия мост между България и Румъния. На пункта ще има едно КПП, което ще се обслужва заедно от български и румънски гранични полицаи и митничари.\r\nСъгласно Регламент на Европейския парламент българските и румънските гранични полицейски органи следва да прилагат съвместен контрол на общите граници, при който преминаващите през сухопътните гранични пунктове лица и превозни средства следва да бъдат спирани само веднъж с цел извършване на проверки при влизане и излизане. По силата на Споразумението и в съответствие с Кодекса на шенгенските граници, шосейният граничен преход е изграден на румънска територия, като са предвидени съоръжения за гранични проверки както на румънските, така и на българските гранични полицейски органи.", "date": "2017.10.04", "title": "Премиерът Бойко Борисов и румънският му колега Михай Тудосе откриха новия ГКПП Кайнарджа-Липница (ОБЗОР)"}
{"url": "http://www.focus-news.net/news/2017/10/04/2442597/daily-sabah-turskiyat-prezident-e-na-ofitsialna-vizita-v-teheran.html", "text": "Турският президент Реджеп Тайип Ердоган е на посещение в Техеран в сряда, за да се срещне с иранския си колега Хасан Рохани, съобщава Daily Sabah. Двамата ще обсъдят двустранните отношения между държавите, както и някои проблеми от региона, пише още вестникът. Ердоган ще присъства и на четвъртата среща, посветена на турско-иранското сътрудничество на високо ниво, където се очаква главни теми да бъдат ситуацията в Сирия и възможните стъпки, които да се предприемат след кюрдския референдум за независимост.  Цанко Цолов", "date": "2017.10.04", "title": "Daily Sabah: Турският президент е на официална визита в Техеран"}
{"url": "http://www.focus-news.net/news/2017/10/04/2442598/ekathimerini-gartsiya-naznachi-nov-shef-na-agentsiyata-po-privatizatsiya.html", "text": "Гърция назначи нов шеф на Агенцията по приватизация, пише електронното издание на вестник Ekathimerini. Това е Рикардо Ламбирис, който ще встъпи в длъжност от 16 октомври. Назначението става след като старият лидер на институцията реши да се откаже от длъжността поради лични причини. \r\nПриватизация бе едно от условията, поставено пред страната, в замяна на получаването на спасителен заем през 2010 г., напомня вестника. До сега процесът не е напреднал много заради политическа съпротива.  Цанко Цолов", "date": "2017.10.04", "title": "Ekathimerini: Гърция назначи нов шеф на Агенцията по приватизация"}
{"url": "http://www.focus-news.net/news/2017/10/04/2442599/la-vanguardia-evropeyskata-komisiya-otkaza-da-bade-posrednik-v-katalonskata-kriza.html", "text": "Европейската комисия отказа да бъде посредник между Мадрид и Каталония, за решаване на кризата след каталонския вот за независимост, пише La Vanguardia. Според говорител на комисията: „Надяваме се всички да се успокоят и намерят решение“, но „това е вътрешно дело“ за Испания. Изданието припомня, че днес Европейската комисия ще проведе извънредна среща, за да обсъди ситуацията в испанския автономен район. Агенция \"Фокус\" припомня, че във вторник лидерът на регионалното правителство Карлес Пучдемон заяви в интервю за BBC, че Каталония ще провъзгласи независимост \"до дни\".  Цанко Цолов", "date": "2017.10.04", "title": "La Vanguardia: Европейската комисия отказа да бъде посредник в каталонската криза"}
{"url": "http://www.focus-news.net/news/2017/10/04/2442600/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес от северозапад облачността временно ще се увеличи и на отделни места, главно в планинските райони ще превали дъжд. Вятърът ще се ориентира от северозапад и ще е до умерен, в Дунавската равнина временно до силен. Минималните температури ще са между 4° и 9°, максималните – между 19° и 24°. За София - минимална 5°, максимална около 19°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма.\r\nАМ „Хемус“: област София:\r\nОграничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.; почистване на италиански улеи в участъка Каспичан-Невша от км 370+000 до км 372+000 северно платно посока Невша; оборка от км 362+600 до км 375+800 посока Невша в двете платна; рязане на храсти: от км 371+374 до км 371+761 южно платно посока Невша; северно платно от км 366+130 до км 365+791 посока Каспичан; от км 365+105 до км 364+752 посока Каспичан. Срок до  06.10.2017 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 10.10.2017 г.; Движение с повишено внимание в посока София от км 52+520 до км 51+920 след тунел Блатино, поради извършване на ремонтни дейности на пътното платно. Скоростта е ограничена до 70 км/час в разстояние на 200 м. Сигнализирано с пътни знаци, като движението се осъществява със съдействие на Пътна полиция. Срок от 8,00 до 18,30 часа на 04.10.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; ограничено движение по път І-1 Монтана-Враца, поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 10 тона. Срок до 30.11.2017 г.\r\nОбходен маршрут: от Видин е проход Петрохан-София.\r\nЗа пътуващите от Лом-Вирове-Монтана-Берковица-Проход Петрохан-София. \r\nобласт Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: Временно се ограничава движението от км 277+070 до км 279+127 в платното посока София, поради ремонтни дейности в участъка от км 277+610 до км 278+567. Движението се осъществява двупосочно в платното посока Перник. \r\nАлтернативни маршрути:\r\n- АМ „Люлин“-път II-18 /СОП/ и обратно;\r\n- път III-1801 /Перник-Големо Бучино-Мало Бучино/-път II-18 /СОП/ и обратно.\r\nСрок до 18.10.2017 г.; Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: Луковит-Златна Панега от км 141+000 до км 151+000 движение с повишено внимание – рязане на храсти. Срок до 04.10.2017 г.; от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+800 до км 52+000 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.10.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; Златни пясъци-Варна от км 90+800 до км 100+100 – ръчно косене. Срок до 06.10.2017г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.; \r\nРемонтни дейности: \r\nПът III-907 от км 17+000 до км 24+800 разклон Заберново-разклон Граматиково – частични ремонтни дейности на асфалтовата настилка. Срок до 06.10.2017 г.\r\nОПУ-Варна:\r\nВременно са въведени следните ограничения за движение на МПС:\r\nВОД на път II-29 Варна-Добрич изграждане на съоръжение от техническата инфраструктура при км 37+023 – тръбен  водосток  ф-1000. \r\nОбходен марщрут: Варна-Аксаково-път III-2902-Панорама-Куманово-път III-902-Оброчище-път II-71.  Срок до 06:00 ч. на 05.10.2017 г.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца-Криводол от км 1+000 до км 3+000 – профилиране на банкети. Движение с повишено внимание. Срок до 05.10.2017 г.; път III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nПът II-29 Варна-Добрич от км 25+830 до км 43+515 ограничено движение – ремонтни дейности. Срок до 05.10.2017г.\r\nОбходен маршрут: Път II-71 Добрич-Оброчище, път III-902 Кичево-Варна.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.; \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+000 ограничено движение в лявото платно, поради ремонтни дейности по настилката. Движението се осъществява двупосочно в дясното платно. Срок до 13.10.2017г.;път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента  в работните участъци поради ремонтни дейности по пътното платно. Срок до 25.11.2017г. \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІ-81 Боровци-Монтана – частични ремонтни дейности на асфалтовата настилка. Движението се осъществява в свободната  лента и се регулира от сигналисти. Срок до 05.10.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 06.10.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-Стезимировци от км 53+000 до км 65+000 –  ремонт на повредени площи в асфалтова настилката и  изсичане на храсти и млада гора. Срок до 06.10.2017 г.;\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nОграничено движение по път II-86 Пловдив-Асеновград, поради преместване на електрически далекопровод по следния график:\r\n- на 05.10.2017 г от 11:00 ч до 11:30 ч и от 13:30 ч до 14:00 ч.\r\nАвтомобилите ще изчакват на място.\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; път ІІІ-2001 Писанец-Ветово-Глоджево от км 15+600 до км 25+000 – движение с повишено внимание, поради ремонтни дейности на асфалтовата настилка. Движението се регулира от сигналисти. Срок до 06.10.2017 г.; път ІІІ-2003 Сеново-Глоджево от км 13+060 до км 16+300 – движение с повишено внимание, поради ремонтни дейности на асфалтовата настилка. Движението се регулира от сигналисти. Срок до 06.10.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-71 Силистра-Богорово-Средище-Добрич от км 15+540 до км 30+700 разклон с. Главан-разклон с. Каменци  –подмяна на еластични огради. Срок до 04.10.2017 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nОбходен маршрут:\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 05.10.2017 г.; \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-863 Соколовци-Момчиловци-Виево при км 8+767 – меха-низиран земен и скален изкоп за нов водосток. Срок до 06.10.2017 г.; път ІІІ-864 Проглед-Пампорово при км 3+900 – движение в една лента съобразно създадената организация, поради ремонтни дейности на подпорна стена. Срок до 06.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n- Първи етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Втори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Трети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Четвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Пети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на  30 км/час.;\r\n- Шести етап - връзка с АМ „Хемус” -  затваря се дясно платно от км 0+000 до км 0+489. Скоростта на движение се ограничава на  30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.04", "title": "Актуална пътна обстановка"}
{"url": "http://www.focus-news.net/news/2017/10/04/2442601/predstoyashti-mezhdunarodni-sabitiya-za-4-oktomvri-agentsiya-fokus.html", "text": "Европейският парламент ще обсъди кризата, предизвикана от референдума за независимост на Каталония.\r\n*** Шведската кралска академия на науките ще обяви лауреата на Нобеловата награда по Химия за 2017 година.\r\n*** Руският президент Владимир Путин ще посрещне своя венецуелски колега Николас Мадуро.\r\n*** Иракският министър-председател Хайред ал Абади пристига във Франция, за да обсъди с президента ѝ Еманюел Макрон събитията в Кюрдското регионално правителство.\r\n*** Европейският комисар по икономическите въпроси Пиер Московиси ще даде разяснения за готвената реформа на системата на ДДС в ЕС.\r\n*** Британският министър-председател Тереза Мей ще изнесе реч в последния ден от конференцията на Консервативната партия. \r\n*** Турският президент Реджеп Тайип Ердоган ще посети Техеран, за да обсъди с иранския си колега Хасан Роухани събитията в Иракски Кюрдистан.\r\n***", "date": "2017.10.04", "title": "Предстоящи международни събития за 4 октомври (Агенция „Фокус“)"}
{"url": "http://www.focus-news.net/news/2017/10/04/2442602/predstoyashti-sabitiya-v-stranata-za-4-oktomvri-agentsiya-fokus.html", "text": "***\r\nОт 10.00 часа в резиденция „Евксиноград“ ще се проведе заседание на Министерски съвет.\r\n***\r\nОт 09.00 часа ще започне редовното заседание на Народното събрание.\r\n***\r\nОт 09.30 часа ще се проведе заседание на Съдийската колегия на Висшия съдебен съвет.\r\n***\r\nОт 10.00 часа в сградата на Български червен кръст ще се проведе семинар на тема „Предизвикателствата пред пациентите в рематологията”.\r\n***\r\nОт 10.00 часа в Националния пресклуб на БТА ще бъдат представени резултатите от проведената в София международна експертна кръгла маса на тема \"Перспективи за сътрудничество между правоприлагащите органи на ЕС и гражданските разследващи групи за борба с трансграничната политическа корупция\".\r\n***\r\nОт 10.30 до 18.30 часа пред сградата на Министерството на земеделието, храните и горите ще се проведе фермерски пазар в рамките на фестивала „От нашата ферма – с любов за вас!“\r\n***\r\nОт 11.00 часа в Зала 1 на Столична община ще се проведе пресконференция, в която ще вземат участие Кметът на Столична община Йорданка Фандъкова, гл. архитект на СО арх. Здравко Здравков, Ян Геел и екипът му в състав Хенриет Вамберг и Лиза Мюлер. Пресконференцията предшества представянето на изготвения от световноизвестния датски урбанист проф. Ян Геел Доклад за състоянието на градската среда на централната градска част на гр. София.\r\n***\r\nОт 11.00 часа в Националния пресклуб на БТА ще се проведе пресконференция на тема: „Защо левкемията вече не е страшна диагноза?“. Организатор на пресконференцията е Българското медицинско сдружение по хематология (БМСХ).\r\n***\r\nОт 11.30 часа пред Министерски съвет Българският вегански съюз организира протест с искане за оставка на министъра на земеделието, храните и горите заради фермите за норки в България.\r\n***\r\nОт 12.00 часа в Националния пресклуб на БТА ще се състои премиерата на най-новата книга  на политолога проф. д.пол.н. Георги Манолов „Политическата реклама между реалността и манипулацията“.\r\n***\r\nОт 13.00 часа 14-и състав Специализирания наказателен съд ще заседава по делото срещу Георги Г. и Рашко А., на които са повдигнати обвинения за образуване и ръководене на организирана престъпна група.\r\n***\r\nОт 13.00 часа в зала „Сердика“ в „София Хотел Балкан“, заместник-министърът на енергетиката Жечо Станков ще вземе участие в първата от поредицата експертни дискусии за законодателни промени в електроенергийния сектор.\r\n***\r\nОт 13.30 часа 17-и състав Специализирания наказателен съд ще заседава по делото срещу Николай П. и Виктор И., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа 2-ри състав Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за убийство.\r\n***\r\nОт 14.00 часа 4-ти състав Специализирания наказателен съд ще заседава по делото срещу Веселка К. и Стефка И., на които са повдигнати обвинения за образуване и ръководене на организирана престъпна група.\r\n***\r\nОт 16.00 часа в зала 702 в сградата на Агенция „Пътна инфраструктура“ ще бъдат отворени ценовите оферти на участниците в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа.\r\n***\r\nОт 17.30 часа в Аула „Максима“ на Университета по архитектура, строителство и геодезия ще се състои публичното представянето на изготвения от световноизвестния датски урбанист проф. Ян Геел Доклад за състоянието на градската среда на централната градска част на гр. София.\r\n***\r\nОт 18.00 часа в Големия салон на Централното управление на БАН ще се състои литературна вечер, посветена на 90-годишния юбилей на поета Найден Вълчев.\r\n***\r\nОт 18.00 часа в заседателна зала на Театър Азарян, НДК, ще се проведе пресконференция по повод авторския спектакъл на Лилия Абаджиева „Ако нямах лоши сънища”. Началото на спектакъла е от 19.30 часа.\r\n***\r\nОт 18.00 часа в зала „22-ри септември“ ще бъде представен документален филм и албум с творби на Христо Бараковски.\r\n***\r\nОт 11.00 часа в Арт клуб „Арлекин” ще бъде открита инициативата за реализацията на Арт ателие за младежи „Маските на сцената и в живота” под ръководството на проф. Сия Савинова.\r\n***\r\nОт 14.00 до 16.00 часа общинският съветник от ГЕРБ - Варна Пейчо Бюлбюлев ще се срещне с граждани в офиса на партията на ул. „Георги Бенковски” №1. \r\n***\r\nОт 17.30 часа в Регионална библиотека „П. Р. Славейков“ ще се състои представяне на новата книга на Николай Табаков „Ветровете ни мраморни“.\r\n***\r\nОт 10.00 часа в Конферентната зала на Община Враца ще се отворят ценовите предложения на участниците в обществена поръчка с предмет: „Изработване на проект Общ устройствен план на Община Враца, включващ Екологична оценка и Оценка за съвместимост в териториален обхват“. \r\n***\r\nОт 17.00 часа малка зала на Художествена галерия „Иван Фунев“ ще бъде открита изложба-живопис по повод 85 години от рождението на Людмил Младенов (Цвекето).\r\n***\r\nВ 10.00 часа при уширението на пътя между с. Янковци и кръстовището за с. Чавеи ще се състои символична първа копка за рехабилитацията на 12.6 км от път II-44 Драгановци – Габрово в област Габрово. На символичната първа копка ще присъства инж. Дончо Атанасов, председател на Управителния съвет на Агенция „Пътна инфраструктура“.\r\n***\r\nОт 18.00 часа в Художествена галерия „Владимир Димитров – Майстора” се открива самостоятелна изложба на Димо Колибаров, един от най – добрите и световнопризнати съвременни графици у нас.\r\n***\r\nОт 19.00 часа в офиса на ПП ГЕРБ кметство „Изток“ на улица „Благой Гебрев“ №20, общинските съветници Ивайло Богданов и Мирослава Николова ще имат приемен ден. \r\n***\r\nОт 10.30 часа кметът на Пловдив инж. Иван Тотев ще посети Общинския приют за безстопанствени кучета на \"Пазарджишко шосе\", 4-ти километър. Ще бъде инспектирано и новото разширение към стационара. \r\n***\r\nВ 11.30 часа кметът на Пловдив инж. Иван Тотев заедно със заместник-кмета по култура и туризъм Александър Държиков и директора на НБ \"Иван Вазов\" Димитър Минев ще открият новата инфраструктура за лица с намалена подвижност, която ще направи достъпа до сградата на библиотеката безпроблемен. \r\n***\r\nОт 4 до 7 октомври 2017 г. в гр. Пловдив в хотел „Холидей Инн“ ще се проведе 9-та Международната среща за туризъм. Официалното откриване е на 5 октомври, в 9.15 часа, в конферентна зала „Филипопол“ на хотел „Холидей Инн“. \r\n***\r\nОт 4 до 5 октомври 2017 Карлово ще е домакин на Европейска конференция по екосистемни услуги. В рамките на проект ЕСМЕРАЛДА, финансиран по програма Хоризонт 2020 на Европейската комисия, ще бъдат представи резултатите от двегодишните изследвания върху разработването на методология за картиране и оценка на екосистемните услуги. \r\n***\r\nОт 18.00 със Среща на участниците и организаторите в Пловдив се откриват Международните фотографски срещи, които ще продължат до 26 октомври 2017 г. \r\n***\r\nОт 10.30 часа в Заседателна зала на Община Русе ще се проведе щаб във връзка с предстоящия зимен сезон. \r\n***\r\nОт 17.30 часа в голямата театрална зала на Доходно здание заместник-министърът на образованието и науката Таня Михайлова ще даде старт на Националните дни за учене през целия живот.\r\n***\r\nОт 17.30 часа в кв. „Кольо Ганчев“ ще се проведе народно веселие с Общински фолклорен ансамбъл „Загоре“.\r\n***\r\nОт 18.00 часа в зала „Байер“ ще бъде открита традиционна годишна изложба на старозагорските художници - Есенен салон 2017.\r\n***\r\nОт 18.00 часа в НЧ „Климент Охридски - 1858“ ще бъде открита изложбата на Румен Желев „Трансформи“.\r\n***\r\nОт 18.00 часа в Къща музей „Гео Милев“ ще се състои премиерата на дебютната поетична книга на Борислава Бонева „Късчета време“ с участието на Георги Янев и Диана Найденова.\r\n***\r\nОт 18.30 часа в РБ „Захарий Княжески“ ще бъде открита фотоизложба на Асоциацията на професионалните фотографи в Стара Загора.", "date": "2017.10.04", "title": "Предстоящи събития в страната за 4 октомври (Агенция „Фокус“)"}
{"url": "http://www.focus-news.net/news/2017/10/04/2442603/nimh-prez-stranata-shte-premine-slabo-izrazen-studen-front-maksimalnite-temperaturi-shte-sa-mezhdu-19-i-24.html", "text": "Днес през страната ще премине слабо изразен студен фронт. От северозапад облачността временно ще се увеличи и на отделни места, главно в планинските райони ще превали дъжд. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Мартин Славчев. Вятърът ще се ориентира от северозапад и ще е до умерен, в Дунавската равнина временно до силен. Максималните температури ще са между 19° и 24°, за София – около 19°. Атмосферното налягане е по-високо от средното за месеца и през деня слабо ще се понижи.\r\nПо Черноморието ще бъде предимно слънчево, но привечер и там ще се заоблачи. Ще духа до умерен вятър от юг-югоизток. Максималните температури ще са 18-19°. Вълнението на морето ще е 2-3 бала. Температурата на водата ще е 18–19°.\r\n  Над планините облачността ще е предимно значителна и на места, в масивите от Западна България, ще има слаби превалявания от дъжд. Ще духа умерен северозападен вятър. Максималната температура на височина 1200 метра ще е около 14°, на 2000 метра – около 7°.", "date": "2017.10.04", "title": "НИМХ: През страната ще премине слабо изразен студен фронт, максималните температури ще са между 19° и 24°"}
{"url": "http://www.focus-news.net/news/2017/10/04/2442604/voa-rusiya-zaplashi-sasht-s-otvetni-deystviya-zaradi-konsulstvoto-v-san-frantsisko.html", "text": "Руското външно министерство заплаши с ответни действия, заради решението на САЩ да претърси част от помещенията в празното руско консулство в Сан Франциско, съобщава радио Voice of America. Медията напомня, че миналия месец Вашингтон изгони персонала на сградата, като в части от нея бяха настанени американски официални лица. В понеделник обаче от Белия дом решиха да претърсят някои от стаите, където напусналия персонал е оставил свои вещи и оборудване. В официалната позиция на Русия се казва, че това е влизане взлом и нарушаване на националния суверенитет. \r\nСпоред съобщение на Москва: „Въпреки нашите предупреждения, американските власти не послушаха разума и не се отказаха от незаконните си намерения. Притежаваме правото да отвърнем“.  Цанко Цолов", "date": "2017.10.04", "title": "VOA: Русия заплаши САЩ с ответни действия заради консулството в Сан Франциско"}
{"url": "http://www.focus-news.net/news/2017/10/04/2442605/prezidentat-rumen-radev-shte-bade-na-ofitsialno-poseshtenie-v-republika-polsha.html", "text": "Държавният глава Румен Радев ще бъде на официално посещение в Република Полша днес и утре (5 октомври), по покана на своя полски колега президента Анджей Дуда, съобщиха от прессекретариата на държавния глава.\r\nВъв Варшава президентите на България и Полша ще проведат среща „на четири очи“, след което ще се състоят пленарните разговори между официалните делегации на двете държави. \r\nПо време на разговорите се очаква да бъдат обсъдени перспективите за задълбочаване на двустранните отношения между България и Полша, търговско-икономическото сътрудничество и партньорството в областта на образованието, науката и културата, въпроси от дневния ред на Европейския съюз, приоритетите на предстоящото Българско председателство на Съвета на ЕС, отношенията в областта на отбраната и сътрудничество в рамките на НАТО, въпроси на глобалната сигурност и миграцията.\r\nВ рамките на посещението си президентът Радев ще проведе срещи с министър-председателя Беата Шидло, маршала на Сейма Марек Кухчински и заместник-председателя на Сената Михал Северински.\r\nПрезидентите Румен Радев и Анджей Дуда ще открият във Варшава Полско-български икономически форум с участието на голям брой български фирми. \r\nВ Българския Културен Институт в полската столица, президентът Румен Радев ще участва в откриването на изложба и концерт.", "date": "2017.10.04", "title": "Президентът Румен Радев ще бъде на официално посещение в Република Полша"}
{"url": "http://www.focus-news.net/news/2017/10/04/2442606/parlamentat-shte-glasuva-ostavkata-na-narodniya-predstavitel-ot-gerb-delyan-dobrev.html", "text": "Парламентът ще гласува оставката на народния представител от ГЕРБ Делян Добрев. Това се посочва в проектопрограмата за работа на Народното събрание. Депутатът депозира оставката си в деловодството вчера. До оставката му се стигна след обвинения от Елена Йончева от БСП, че на ръководни позиции в Община Хасково работят негови роднини и близки. След разрастването на скандала с назначенията областните структури на ГЕРБ подкрепиха Добрев. Вчера стана ясно, че в ПГ на ГЕРБ няма окончателно решение дали оставката да бъде подкрепена в пленарна зала. \r\nНародните представители ще гласуват финалния доклад за работата на Временната комисия за проучване на процедурата за нов боен самолет. Комисията беше създадена на 28 юни по предложение на ГЕРБ. На заседанията й бяха изслушани всички министри на отбраната за периода от 2010 до 2017 година, с изключение на служебния министър Стефан Янев. В доклада комисията предлага частично рестартиране на процедурата за нов изтребител, като Министерството на отбраната трябва да реши на какъв етап да бъде върнат проектът. \r\nГодишният доклад за състоянието на националната сигурност през 2016 година също ще бъде гласуван от депутатите. Докладът беше разгледан в 16 парламентарни комисии. Най-обсъждана беше частта от доклада, в която се споменава Русия. Въпросът дали Русия е заплаха за България предизвика реакции и нападки между управляващи и опозиция.", "date": "2017.10.04", "title": "Парламентът ще гласува оставката на народния представител от ГЕРБ Делян Добрев"}
{"url": "http://www.focus-news.net/news/2017/10/04/2442607/sedmichnoto-pravitelstveno-zasedanie-shte-se-provede-v-rezidentsiya-evksinograd-vav-varna.html", "text": "Седмичното заседание на Министерски съвет ще се проведе в резиденция „Евксиноград” във Варна от 10.00 часа, съобщиха от правителствената информационна служба. Министърът на здравеопазването ще предложи проект на решение за изменение на решение №343 на МС от 2008 г. за създаване на комисия по прозрачност по Закона за лекарствените продукти в хуманната медицина и определяне на нейния състав. Министрите ще разгледат проект на решение за одобряване проект на закон за противодействие на корупцията и за отнемане на незаконно придобито имущество.\r\nМинистърът на вътрешните работи ще внесе за разглеждане проект на постановление за изменение и допълнение на правилника за прилагане на Закона за чужденците, приет с постановление №179 на МС от 2011 г.\r\nПредстои на изнесеното заседание да бъде обсъден и проект на решение за одобряване проект на закон за изменение на Закона за обществените библиотеки.", "date": "2017.10.04", "title": "Седмичното правителствено заседание ще се проведе в резиденция „Евксиноград” във Варна"}
{"url": "http://www.focus-news.net/news/2017/10/04/2442608/afp-priyatelkata-na-napadatelya-ot-las-vegas-se-vrashta-v-sasht.html", "text": "Приятелката на нападателя от Лас Вегас се връща в САЩ, предава AFP. Самолетът ѝ е излетял от Манила в сряда сутринта, съобщиха от Филипинското бюро по имиграцията. \r\nАгенция „Фокус“ напомня, че след като Стивън Падок уби 59 души и рани още над 500 по време на концерт в Лаг Вегас, полицията се надява да открие неговия мотив с помощта на приятелката му Марилоу Дънли, която до момента се намираше във Филипините. По-рано стана ясно, че няколко дни преди нападението, след което извърши самоубийство, Падок е превел по сметката на приятелката си сумата от 100 хил. долара.  Цанко Цолов", "date": "2017.10.04", "title": "AFP: Приятелката на нападателя от Лас Вегас се връща в САЩ"}
{"url": "http://www.focus-news.net/news/2017/10/04/2442609/haskovo-7-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница трафикът е интензивен на изход от страната за товарни автомобили. На ГКПП „Капитан Андреево” има 7 км колона от товарни автомобили, а на ГКПП „Лесово” – 2 км колона. Това съобщиха от пресцентъра на ГД „Гранична полиция”. \r\nНа българо-румънската граница на ГКПП „Видин” се е образувала 1,5 км колона от товарни автомобили.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово – Бекет работи само през деня поради ниското ниво на река Дунав.", "date": "2017.10.04", "title": "Хасково: 7 км колона от товарни автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/10/04/2442610/ministar-lilyana-pavlova-shte-uchastva-v-diskusionniyata-bucharest-forum-2017-v-bukuresht.html", "text": "Министър Лиляна Павлова ще участва в дискусионния „Bucharest Forum 2017”, която ще се проведе в Букурещ. Това съобщиха от пресцентъра на Министерство за Българското председателство на Съвета на ЕС 2018. Днес и утре (5 октомври) Павлова ще бъде на посещение в румънската столица, където ще участва в дискусионния „Bucharest Forum 2017”. Тя е специален участник в панела “Възвръщайки темпото си - Европа гледа напред”. Министър Павлова е поканена да изнесе и лекция на тема „Първото Българско председателство на Съвета на ЕС 2018 – приоритети и предизвикателства“ в Националното училище по политически и административни науки.", "date": "2017.10.04", "title": "Министър Лиляна Павлова ще участва в дискусионнията „Bucharest Forum 2017” в Букурещ"}
{"url": "http://www.focus-news.net/news/2017/10/04/2442611/vitsepremierat-ekaterina-zaharieva-zaminava-za-solun-za-uchastie-vav-vtorata-ministerska-sreshta-mezhdu-balgariya-gartsiya-albaniya-i-makedoniya.html", "text": "Заместник министър-председателят и министър на външните работи Екатерина Захариева ще ръководи българската делегация на втората министерска среща в четиристранния формат България - Гърция - Албания - Република Македония. Срещата ще се проведе в Солун днес и утре, съобщиха от пресцентъра на Министерство на външните работи.\r\nВ рамките на четиристранния формат на 5 октомври освен на външните министри ще се състои среща и на министрите на вътрешните работи и на енергетиката.\r\nВъв фокуса на дискусиите ще бъдат хуманитарните аспекти на миграционната криза, борбата с мрежите за незаконна миграция, управлението на граничния контрол, регионалното сътрудничество в сферата на енергетиката и инфраструктурната свързаност в региона.", "date": "2017.10.04", "title": "Вицепремиерът Екатерина Захариева заминава за Солун за участие във втората министерска среща между България, Гърция, Албания и Македония"}
{"url": "http://www.focus-news.net/news/2017/10/04/2442612/komisiyata-po-vaprosite-na-detsata-mladezhta-i-sporta-organizira-diskusiya-na-tema-detsata-darzhavniyat-byudzhet-i-dalgosrochnoto-investirane-v-choveshkiya-kapital-na-natsiyata.html", "text": "Комисията по въпросите на децата, младежта и спорта организира днес дискусия на тема „Децата, държавният бюджет и дългосрочното инвестиране в човешкия капитал на нацията“. Форумът ще открие председателят на Комисията по въпросите на децата, младежта и спорта Славчо Атанасов в 15.00 часа в зала №3, в сградата на Народно събрание на пл. „Княз Александър I“ №1. Това съобщиха от пресцентъра на Народното събрание.\r\nНа обсъждането доклад по темата ще представи генералният секретар на Eurochild - европейска мрежа Жана Хансурд. В дискусията ще участват народни представители, експерти и изпълнителният директор на Национална мрежа за децата Георги Богданов. \r\nЦелта на форума е да започне дискусия между законодателната, изпълнителната и местната власт и гражданските организации, работещи с деца и семейства, за дългосрочното инвестиране в детското благосъстояние в контекста на националния бюджет. Ще бъдат обсъдени и актуалните предизвикателствата пред гражданските организации и специалистите, работещи с деца и семейства в България.", "date": "2017.10.04", "title": "Комисията по въпросите на децата, младежта и спорта организира дискусия на тема „Децата, държавният бюджет и дългосрочното инвестиране в човешкия капитал на нацията“"}
{"url": "http://www.focus-news.net/news/2017/10/04/2442613/denyat-4-oktomvri-v-balgarskata-istoriya.html", "text": "Започва антитурският морски поход, който се превръща в антибългарски на граф Амедей VІ Савойски през 1366 г., наричан Зеленият граф. Кръстоносната флота навлиза в Черно море и успява да прогони османците от Галиполи. След нахлуването в края на септември 1912 г. на черногорски войски в Северна Албания Османската империя обявява война на държавите от Балканския съюз - България, Сърбия, Гърция и Черна гора. През 1974 г. започва строежът на автомагистрала \"Хемус\", свързваща София и Варна. През 2013 г. Изпълнителният съвет номинира Ирина Бокова за втори мандат начело на ЮНЕСКО. На 4 октомври са родени: българският дипломат и общественик -  Стефан Панаретов и българският драматичен и филмов актьор - Георги Георгиев-Гец.\r\n2013 г.\r\nИзпълнителният съвет номинира Ирина Бокова за втори мандат начело на ЮНЕСКО.\r\n2010 г.\r\nМинчо Минчев получава Орден „Стара планина” I-ва степен „за изключително големите му заслуги в областта на културата.“.\r\n2002 г.\r\nНародното събрание освобождава от длъжност генералния директор на Българска телеграфна агенция Панайот Денев и избира на негово място директора на Радио Варна Стоян Чешмеджиев.\r\nПанайот Денев е роден на 22 август 1954 г. От 1993 г. до 1994 г. е главен редактор е на в. \"Демокрация\", от 1997 г. до 2002 г. е генерален директор на Българска телеграфна агенция и от февруари 2002 г. до май 2005 г. е директор на Информационно-аналитичния център на СДС.\r\n1996 г.\r\nВ София се открива генерална асамблея на Международния съвет за паметниците на културата и забележителните места (ИКОНОМОС).\r\n1976 г.\r\nВ зала \"Фестивална\" се открива ІХ международна изложба панаир на книгата.\r\n1974 г.\r\nЗапочва строежът на автомагистрала \"Хемус\", свързваща София и Варна. Автомагистрала Хемус (пътна номерация магистрала А2) е автомагистрала в Северна България, предвидена да свързва София с Варна и дублира първокласните пътища Е70 от Варна до Шумен, Е772 от Шумен до Ябланица и Е83 от Ябланица до София. Към май 2006 г. са използваеми участъците Горни Богров - Ябланица и Варна - Шумен.\r\n1970 г.\r\nВ периода 2 – 4 октомври президентът на Индия Варахагири Венката Гири е на официално посещение в България.\r\n1947 г.\r\nБългария подписва търговска спогодба с американската и английската окупационна зона в Германия.\r\n1946 г.\r\nПубликува се проектът за конституция на Националния комитет на Отечествения фронт.\r\nНа I конгрес на Отечествения фронт (март 1945 г.) се очертават най-важните задачи на външната и вътрешната политика: приключване на участието на България в окончателния разгром на хитлеристка Германия (1944–1945 г.), провеждане на парламентарни избори, укрепване на народнодемократичната власт и др. На II си конгрес (февруари 1948 г.) Отечественият фронт прави сериозни промени в организационното си устройство. От междупартийна коалиция се превръща в масова обществено-политическа организация, която възприема програмата на БРП (к) за изграждане на социализма по сталински модел. Печатен орган е в. \"Отечествен фронт\".\r\n1944 г.\r\nЗапочва издаването на в. \"Народ\", орган на БРСДП, с главен редактор Димитър Братанов.\r\n1930 г.\r\nВ периода 2 – 4 октомври в София се учредява партията Национална задруга за политическо възраждане с председател проф. Александър Сталийски и с орган в. \"Възраждане\" (от 25 май 1931 г.), копираща италианския фашизъм.\r\nАлександър Цанков Сталийски е юрист, политически и държавен деец. Роден е във Видин на 29 август 1893 г. Завършва право в СУ \"Св. Климент Охридски\". Участва като доброволец в Балканската война (1912-1913 г.) и в Първата световна война (1914-1918 г.) като офицер. След края на световната война защитава докторат по конституционно право в Германия (1923 г.). Работи като адвокат в София (1928-1944 г.). Член е на Демократическата партия, като след държавния преврат на 9 юни 1923 г. минава в редовете на Демократическия сговор. Александър Сталийски е един от първите идеолози на фашизма в България. През 30-те години на ХХ в. организира и ръководи фашистки организации. Депутат е в ХХI Народно събрание (1923-1927 г.). От 12 юни до 2 септември 1944 г. е министър на правосъдието. Осъден е от Народния съд на смърт и е разстрелян на 1 февруари 1945 г. Автор е на книгите \"Фашисткото учение за държавата\" и \"Изходът\".\r\n1922 г.\r\nВ периода 1 – 4 октомври във Форт Уейн, щат Индиана, се провежда учредителен конгрес на Македонските патриотични организации в САЩ и Канада (9 дружества), организиран от Сребрен Поппетров по инициатива на Тодор Александров. За секретар е избран Михаил Николов.\r\n1922 г.\r\nДейци на ВМРО убиват в София водача на земеделската емигрантска организация Александър Панов и през декември тя е разпусната от ръководството на БЗНС.\r\n1913 г.\r\nПо време на Балканската война, в периода 4 – 12 октомври, българската армия повторно заема Малкотърновско и Свиленград.\r\n1912 г.\r\nСлед нахлуването в края на септември 1912 г. на черногорски войски в Северна Албания Османската империя обявява война на държавите от Балканския съюз – България, Сърбия, Гърция и Черна гора.\r\nБалканската война е война на България, Сърбия, Гърция и Черна гора (държавите от Балканския съюз (1912-1913 г.)) против Османската империя. Предизвиква се от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остава в пределите на империята след Руско-турската освободителна война (1877-1878 г.). Неговото по-нататъшно обществено-икономическо и културно развитие се спъва както от съществуващите феодални порядки в Османската империя, така и от упражнявания национален и религиозен гнет.\r\n1366 г.\r\nЗапочва антитурският морски поход на граф Амедей VІ Савойски, наричан Зеленият граф, който се превръща в антибългарски. Кръстоносната флота навлиза в Черно море и успява да прогони османците от Галиполи. Вестта за задържането на император Йоан V Палеолог във Видин по заповед на цар Иван Александър променя посоката на нейното движение. По молба на императрица Ана Савойска Зеленият граф насочва своите 14 кораба към българските черноморски градове и превзема Ахтопол, Созопол, Анхиало (Поморие) и Месемврия (Несебър). Обсадата на Варна обаче се оказва неуспешна, което принуждава Амадей Савойски да започне преговори с цар Иван Александър и деспот Добротица.На тази дата са родени:\r\n1926 г.\r\nРоден е Георги Георгиев-Гец – български драматичен и филмов актьор. От 1953 г. до 1991 г. играе в Народен театър \"Иван Вазов\". В киното дебютира през 1951 г. във филма \"Утро над родината\". Гец е сред най-популярните и снимани актьори. Участва както във филми за съпротивата – \"А бяхме млади\" (1961 г.), \"Най-дългата нощ\" (1967 г.), \"Войници на свободата\" (1977 г.), така и в приключенския жанр – \"Златният зъб\" (1962 г.), \"С пагоните на дявола\" (ТВ, 1967 г.), \"Няма нищо по-хубаво от лошото време\" (1971 г.), \"Игрек 17\" (1973 г.), \"Пътят към София\" (ТВ, 1978 г.), \"Един ден аванс\" (ТВ, 1987 г.). Умира на 2 септември 1996 г. в София. Снима се още в: \"Под игото\" (1952 г.), \"Наша земя\" (1953 г.), \"Границата\" (1954 г.), \"Неспокоен път\" (1955 г.), \"Точка първа\" (1956 г.), \"Животът си тече тихо\" (1958 г.), \"Законът на морето\" (1958 г.), \"Първият урок\" (1960 г.), \"Нощта срещу 13\" (1961 г.), \"Пленено ято\" (1962 г.), \"Черната река\" (1964 г.), \"Грамофон и маслини за моите приятели\" (ТВ, 1965 г.), \"Между релсите\" (1966 г.), \"С дъх на бадеми\" (1967 г.), \"Привързаният балон\" (1967 г.), \"Прокурорът\" (1968 г.), \"Небето на Велека\" (1968 г.), \"Осмият\" (1969 г.), \"На всеки километър\" (1969 г.), \"Цитаделата отговори\" (1970 г.), \"Четиримата от вагона\" (ТВ, 1971 г.), \"Рожден ден\" (ТВ, 1971 г.), \"Татул\" (1972 г.), \"Последна проверка\" (ТВ, 1973 г.), \"Селянинът с колелото\" (1974 г.), \"Последният ерген\" (1974 г.), \"Зарево над Драва\" (1974 г.), \"Допълнение към ЗЗД\" (1976 г.), \"Матриархат\" (1977 г.), \"Сами сред вълци\" (ТВ, 1979 г.), \"Трите смъртни гряха\" (1979 г. -1980 г.), \"Уони\" (1980 г.), \"Милост за живите\" (1981 г.), \"Най-тежкият грях \" (1982 г.), \"Равновесие\" (1983 г.), \"Откога те чакам\" (1984 г.), \"Стената\" (1984 г.), \"Мечтание съм аз …\" (ТВ, 1984 г.), \"Денят на владетелите\" (1986 г.), \"Те надделяха\" (1986 г.), \"Баща\" (1988 г.), \"Право на избор\" (1989 г.), \"Под игото\" (ТВ, 1991 г.), \"Кръговрат\" (ТВ, 1993 г.).\r\n1853 г.\r\nРоден е Стефан Панаретов – български дипломат и общественик, действащ член на Българската академия на науките, дописен член на Българското книжовно дружество (от 1884 г.). Завършва Робърт колеж в Цариград през 1871 г. и работи в същия колеж като преподавател по български език. От 1914 г. до 1925 г. е пълномощен министър във Вашингтон. През 1919 г. участва в българската делегация при подписването на Ньойския мирен договор. През 1921 г. е командирован в Женева като делегат на събранието на Обществото на народите. Панаретов има сериозни контакти в Америка и допринася много за развитието на българската кауза. Завещава на Българската академия на науките 2 500 000 лв. Умира на 19 октомври 1931 г. във Вашингтон.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.10.04", "title": "Денят 4 октомври в българската история"}
{"url": "http://www.focus-news.net/news/2017/10/04/2442614/radio-free-europe-sasht-shte-se-opitat-da-rabotyat-s-pakistan-posleden-pat.html", "text": "Министърът на отбраната на САЩ Джеймс Матис, заяви във вторник, че Вашингтон ще се опита да работи с Пакистан „още един път“ в Афганистан, съобщава Radio Free Europe. Ако не се получи, Белия дом ще предприеме други средства за да се справи с подкрепата, която Исламабад оказва на бунтовнически групи в Афганистан, каза още Матис. \r\nПо думите на ръководителя на Пентагона: „Ние трябва да опитаме още един път да работим с тях, заедно с тях и чрез тях, и ако нашите най-големи усилия се провалят, президентът [Доналд] Тръмп е подготвен да предприеме каквото е нужно“.\r\nМедията напомня, САЩ обвинява Пакистан в даване на убещиже на екстремистки групи, докато от Исламабад отричат информацията. От пакистанското посолство във Вашингтон все още не са излезли с официален отговор.  Цанко Цолов", "date": "2017.10.04", "title": "Radio Free Europe: САЩ ще се опитат да работят с Пакистан последен път"}
{"url": "http://www.focus-news.net/news/2017/10/04/2442615/zam-ministar-zhecho-stankov-shte-uchastva-v-diskusiya-za-zakonodatelni-promeni-v-elektroenergiyniya-sektor.html", "text": "Заместник-министърът на енергетиката Жечо Станков ще вземе участие в първата от поредицата експертни дискусии за българската енергетика, организирани от „Пъблик Сървисис“ ООД и интернет портала publics.bg, съобщиха от пресцентъра на Министерството на енергетиката. Събитието, което ще се проведе от 13.00 часа в зала „Сердика“ на „София Хотел Балкан“, е посветено на предстоящите законови промени в електроенергийния сектор.\r\nЦелта на дискусиите, които се провеждат под бранда Energy Manager’s Forum, е да мобилизират експертен потенциал за решаване на най-належащите въпроси в българската енергетика.", "date": "2017.10.04", "title": "Зам.-министър Жечо Станков ще участва в дискусия за законодателни промени в електроенергийния сектор"}
{"url": "http://www.focus-news.net/news/2017/10/04/2442616/api-dnes-se-otvaryat-tsenovite-oferti-za-izgrazhdaneto-na-tol-sistemata.html", "text": "Днес ще бъдат отворени ценовите оферти на участниците в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа. Това съобщиха от пресцентъра на Агенция „Пътна инфраструктура”. Системата ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). \r\nСъобщение изх. № 53-00-6219/14.08.2017 г. за отваряне на постъпилите оферти в процедурата можете да намерите в профила на купувача на http://www.api.bg.\r\nРезултати от оценяването на техническите оферти на участниците, извършено от тръжната комисия, са следните:\r\n- Обединение „БГ ПЪТ“ – участникът е предложен за отстраняване;\r\n- КАПШ ТРАФИК СОЛЮШЪНС – Оценка за функционалност и експлоатационни качества на системата, реализация на хардуерна система – 10 т. Оценка за план за изпълнение и управление на риска – 10 т. Оценка за качество при изпълнение на поръчката – 10 т. Техническа оценка – 100 т. \r\n- ТОЛЛНЕТ АД, Чехия – участникът е предложен за отстраняване;\r\n- СИЕЛА НОРМА АД – участникът е предложен за отстраняване;\r\n- Обединение „ТЕЛЕТОЛ“ ДЗЗД – участникът е предложен за отстраняване;\r\n- Консорциум „ТОЛ БЪЛГАРИЯ“– Оценка за функционалност и експлоатационни качества на системата, реализация на хардуерна система – 5 т. Оценка за план за изпълнение и управление на риска – 5 т. Оценка за качество при изпълнение на поръчката – 10 т. Техническа оценка – 66,67 т.\r\nСрокът за изпълнение на обществената поръчка е 19 месеца. Индикативната й стойност е 200 млн. лева без ДДС. Изграждането на тол системата ще бъде за сметка на избрания изпълнител. След успешното й внедряване изпълнителят ще възвърне своята инвестиция с пари от събраните приходи. \r\nОфертите ще бъдат отворени в 16.00 часа днес в зала 702 в сградата на Агенция „Пътна инфраструктура“ на бул. „Македония“ №3.", "date": "2017.10.04", "title": "АПИ: Днес се отварят ценовите оферти за изграждането на тол системата"}
{"url": "http://www.focus-news.net/news/2017/10/04/2442617/denyat-4-oktomvri-v-svetovnata-istoriya.html", "text": "След смъртта на брат си Карломан през 771 г., Карл Велики става единствен владетел на Франкската държава. Свещеникът Майлс Ковърдейл прави през 1535 г. първия пълен превод на Библията на английски език. Белгия се отделя през 1830 г. от Холандия и спечелва независимостта си. През 1833 г. във Филаделфия се основава Американско общество за борба с робството. Османската империя през 1853 г. обявява война на Русия. През 1883 г. влакът “Ориент Експрес” осъществява първото си пътуване от Париж до Гюрги (Румъния). Съветският съюз успешно изстрелва през 1957 г. първия изкуствен спътник на Земята - “Спутник 1”. Той е с размери на баскетболна топка и тежи около 90 килограма, като обикаля Земята за около 98 минути. Американската актриса Елизабет Тейлър се омъжва през 1976 г. за седми път. През 1981 г. президентът на САЩ Роналд Рейгън разширява правомощията на ЦРУ, като дава разрешение за разследвания на територията на страната. На тази дата е роден американският актьор и режисьор, един от най-големите комици на нямото кино, наред с Чаплин и Харолд Лойд - Бъстър Кийтън.  На  4 октомври през 1669 г. умира холандският художник Харменс ван Рейн Рембранд.\r\n2015 г.\r\nВ Португалия се провеждат парламентарни избори, които печели управляващата досега дясноцентристка коалиция на досегашния министър-председател Педру Пасуш Коелю.\r\n2015 г. \r\nМощна буря в Южна Франция взима над 13 жертви.\r\n2013 г.\r\nИбрахим Бубакар Кейта официално встъпва в длъжността президент на Мали.\r\n2012 г.\r\nКралят на Йордания Абдула II разпуска парламента.\r\nАмериканските астрономи откриват две отделни черни дупки в звездния куп M22, в съзвездието Стрелец.\r\n2011 г.\r\nНобеловата награда за физика си поделят тримата американски физици Сол Пърлмутър, Брайън Шмит и Адам Рийс \"за откриването на ускоряващото се разширяване на Вселената чрез наблюдение на отдалечени свръхнови\" достигайки до извода, че „вселената се разширява с вечно ускоряващ се темп“. \r\n2011 г. \r\nАЕЦ Бушер в Иран е подвключена към националната енергомрежа. Строителството на първата АЕЦ в Иран и в целия Близък изток започна през 1975 г. и продължи след дългогодишна консервация през 1995 г. като приключи през август 2010 г.\r\n2006 г. \r\nПриема се новото националното знаме на Лесото. Поводът е 40 години от независимостта на страната. То символизира мирната политическа ориентация на страната.\r\n2001 г.\r\nУкраинската противовъздушна отбрана сваля пътнически самолет Ту-154, пътуващ от Тел Авив до Новосибирск. Загиват всички 78 души на борда. Не са напълно ясни обстоятелствата около свалянето му.\r\n1981 г.\r\nПрезидентът на САЩ Роналд Рейгън разширява правомощията на ЦРУ, като дава разрешение за разследвания на територията на страната.\r\nРоналд Рейгън е роден на 6 февруари 1911 г. в Тампико, Илинойс. Преди да започне да се занимава с политика се снима в киното, участва в над 50 филма. Става губернатор на Калифорния. През 1981 г. е избран за президент на САЩ. Той е ХL президент на държавата. Избиран е два мандата.\r\nПрезидентският му мандат е по време на Студената война. Той е инициатор на проекта “Звездни войни”- инициатива за стратегическа отбрана. По време на неговото управление се гласува висок военен бюджет от почти 200 милиарда долара. През 1986 г. Рейгън нарежда да се бомбардира Либия, която е обвинена за подбудител на тероризма.\r\n1976 г.\r\nАмериканската актриса Елизабет Тейлър се омъжва за седми път.\r\nЕлизабет Тейлър е родена на 27 февруари 1932 г. в Лондон. През 1939 г. семейството й заминава за Америка. Дебютът в киното на Елизабет Тейлър е на 10-годишна възраст. Голяма популярност й носи филмът “Американска трагедия”. Отличена е с наградата “Оскар” през 1960 г. През 1966 г. получава втори “Оскар”. Участва във филмите: \"Клеопатра\", \"Кой се страхува от Вирджиния Улф\", \"Укротяване на опърничавата\", \"Синята птица\", \"Тосканини\" и други.\r\n1966 г.\r\nДържавата Лесото получава независимост, след като е британска колония, като променя името си от Басутоленд на Лесото. Лесото е демократична, суверена и независима страна, която е заобиколена от всички страни от Южноафриканската Република. Лесото е една от трите монархии в Африка под властта на цар Мошошо, а министър-председател е Леабуа Джонатан. През 1993 г. след 23 години военно управление е приета конституция, която отнема властта на царя, като го изолира от политическата сцена. През 1998 г. насилствени протести и военни бунтове довеждат до кратка, но кървава южноафриканска военна намеса.\r\n1963 г.\r\nГамбия постига пълно вътрешно самоуправление. Първият министър-председател на страната – Сър Доуда Кайраба Джауара е назначен през 1962 г. През 1964 г. страната става напълно независима. След 1970 г. Гамбия става република в Общността на Нациите.\r\n1957 г.\r\nСъветският съюз успешно изстрелва първия изкуствен спътник на Земята – “Спутник 1”. Той е с размери на баскетболна топка и тежи около 90 килограма, като обикаля Земята за около 98 минути. С това събитие е положено началото на космическата надпревара между САЩ и Русия. Спътникът също води до основаването на НАСА. През юли 1958 г. американският конгрес приема така наречения “космически закон”.\r\n1922 г.\r\nВ Женева е подписан протокол, с който Австрия получава независимост.\r\n1922 г.\r\nВ периода 1 – 4 октомври във Форт Уейн, щат Индиана, се провежда учредителен конгрес на Македонските патриотични организации в САЩ и Канада (9 дружества), организиран от Сребрен Поппетров по инициатива на Тодор Александров. За секретар е избран Михаил Николов.\r\n1883 г.\r\nВлакът “Ориент Експрес” осъществява първото си пътуване от Париж до Гюрги (Румъния), пресичайки шест държави – през Страсбург, Виена, Будапеща и Букурещ. Влакът става известен с френските си ястия и пътниците си, които са често дипломати, царски и правителствени личности. През 1921 г. маршрутът на влака е удължен до Истанбул.\r\n1853 г.\r\nОсманската империя обявява война на Русия. Кримската война (1853-1856 г.) е война между Русия и Османската империя, зад която застават някои от западноевропейските държави – Англия, Франция и Сардинското кралство. Причините за войната се пораждат от стремежа на двете воюващи групировки за надмощие в Близкия изток и Балканите. Повод за големия военен сблъсък служи отказът на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 4 октомври 1853 г. й обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. В отговор следва нахлуване на руски войски в дунавските княжества и окупирането на Силистра. Поради враждебното отношение на Австрия, обсадата на града бързо се вдигна и Русия изтегля войските си отвъд р. Дунав. Следва стоварване на англо-френски войски във Варна, за да се отправят срещу главната руска крепост на Кримския полуостров – Севастопол. През септември 1854 г. градът е обсаден откъм морето. В продължение на 11 месеца неговите жители героично отблъскват многобройните атаки на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите обаче не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия се принуждава да поиска примирие, а след това и мир. Мирният договор се подписва в началото на следващата 1856 г. Равносметката от войната е изтласкването на Русия от черноморския басейн и загубата на част от Бесарабия. Избухването на Кримската война се посреща с големи надежди от българския народ, който очаква своето освобождение от османското иго в победата на руското оръжие. В помощ на руската армия се отправят редица доброволчески отряди. Сформира се доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи. Неуспехът на Русия във войната довежда до отслабване на нейното влияние на Балканите, което обаче тя съумява да преодолее в началото на 70-те години на XIX в., възползвайки се умело от обстановката, създадена след поражението на един от главните и противници – Франция, във войната й срещу Прусия през 1870 г.\r\n1833 г.\r\nВъв Филаделфия се основава Американско общество за борба с робството.\r\n1830 г.\r\nБелгия се отделя от Холандия и спечелва независимостта си. Двете държави са обединени след Конгреса във Виена от 1815 г. След серия инциденти избухва революция в Брюксел през 1830 г. Уилям I изпраща войски, но те са отблъснати на 27 септември. В резултат Белгия се отделя от Холандия. На 3 ноември е избран национален конгрес от електорат от 30 хиляди души. На 7 февруари 1831 г. конгресът приема конституция.\r\n1824 г.\r\nМексико става федерална република, след като конгресът приема конституция. Страната е наречена Обединени Мексикански Щати. Породени са спорове относно конституцията. Консерваторите настояват за централно управление и римския католицизъм за религия, докато либералите искат по-голяма власт на отделните щати и религиозна свобода. Първият президент на страната става Гваделупе Виктория. Властта е поверена на конгрес, а губернатори и легислатури оглавяват щатите.\r\n1535 г.\r\nНаправен е първият пълен превод на Библията на английски език от свещеника Майлс Ковърдейл. През 1528 г. Ковърдейл проповядва срещу тържествените личности и литургиите, заради което живее в чужбина от 1528 до 1534 г., като през това време в Антверпен превежда цялата Библия. След това се връща в Англия, където я издава. Скоро след това е принуден да избяга вследствие на религиозната политика на Хенри Осми.\r\n1366 г.\r\nЗапочва антитурският морски поход на граф Амедей VІ Савойски, наричан Зеленият граф, който се превръща в антибългарски. Кръстоносната флота навлиза в Черно море и успява да прогони османците от Галиполи. Вестта за задържането на император Йоан V Палеолог във Видин по заповед на цар Иван Александър променя посоката на нейното движение. По молба на императрица Ана Савойска Зеленият граф насочва своите 14 кораба към българските черноморски градове и превзема Ахтопол, Созопол, Анхиало (Поморие) и Месемврия (Несебър). Обсадата на Варна обаче се оказва неуспешна, което принуждава Амадей Савойски да започне преговори с цар Иван Александър и деспот Добротица.\r\n771 г.\r\nСлед смъртта на брат си Карломан, Карл Велики става единствен владетел на Франкската държава.\r\nКарл Велики е крал на франките от 768 година, а от 800 година е император. Син е на Пипин Къси. В резултат на многобройни завоевателни походи (против лангобардите 773-774 г., 776-777 г.; баварския херцог Тесилон, 788 г.; саксите, 772-804 г.; арабите в Испания, 778-779 г., 796-810 г. и др.) Карл Велики разширява границите на кралството си. През 800 г. в Рим папа Лъв III го коронясва за император. Империята на Карл I Велики включва племена и народности, с различна степен на общественото развитие. Той взема мерки за укрепване на границите и се стреми да централизира властта. Център на държавния живот е кралският двор. Опитва се да контролира дребните благородници. За да подчини голямата държава на единни закони, издава много капитоларии. Според него Католическата църква е опора на кралската власт. Затова се намесва в назначаването на епископите, поощрява принудителното християнизиране на населението в завоюваните земи. Вътрешната политика на Карл I Велики помага за феодализацията на франкското общество. След смъртта му империята на франките се разпада.На тази дата са родени:\r\n1896 г.\r\nРоден е Бъстър Кийтън – американски актьор и режисьор, един от най-големите комици на нямото кино, наред с Чаплин и Харолд Лойд. Дебютира в киното през 1917 г. с филма “Момчето от месарницата”. През 1923 г. е в “Метро Голдуин Майер” и започва да поставя своите знаменити пълнометражни комедии. С навлизането на звука настъпва криза в творчеството му. Заболява психически през 1937 г. През 1960 г. публикува мемоарите си “Моят чуден комедиен свят”. Умира на 1 декември 1966 г. в Холивуд. Филмография: “Глупакът” (1920 г.), “Затворник № 13” (1920 г.), “Козата” (1921 г.), “Бледоликият” (1921 г.), “Полицай” (1922 г.), “Електрическата къща” (1922 г.), “Трите епохи” (1923 г.), “Нашето гостоприемство” (1923 г.), “Шерлок младши” (1924 г.), “Мореплавателят” (1924 г.), “Там на Запад” (1925 г.), “Генералът” (1926 г.), “Операторът” (1928 г.), “Сватба напук” (1929 г.), “Свободен и безгрижен” (1930 г.), “Влюбеният водопроводчик” (1932 г.), “Завинаги” (1943 г.), “Булевардът на залеза” (1950 г.), “Светлините на рампата” (1952 г.), “За 80 дни около света” (1956 г.), “Този луд, луд свят” (1963 г.), “Филм” (1965 г.), “Нещо смешно се случи по пътя към Форума” (1966 г.).\r\n1896 г.\r\nРоден е Бъстър Кийтън – американски актьор и режисьор, един от най-големите комици на нямото кино, наред с Чаплин и Харолд Лойд. Дебютира в киното през 1917 г. с филма “Момчето от месарницата”. През 1923 г. е в “Метро Голдуин Майер” и започва да поставя своите знаменити пълнометражни комедии. С навлизането на звука настъпва криза в творчеството му. Заболява психически през 1937 г. През 1960 г. публикува мемоарите си “Моят чуден комедиен свят”. Умира на 1 декември 1966 г. в Холивуд. Филмография: “Глупакът” (1920 г.), “Затворник № 13” (1920 г.), “Козата” (1921 г.), “Бледоликият” (1921 г.), “Полицай” (1922 г.), “Електрическата къща” (1922 г.), “Трите епохи” (1923 г.), “Нашето гостоприемство” (1923 г.), “Шерлок младши” (1924 г.), “Мореплавателят” (1924 г.), “Там на Запад” (1925 г.), “Генералът” (1926 г.), “Операторът” (1928 г.), “Сватба напук” (1929 г.), “Свободен и безгрижен” (1930 г.), “Влюбеният водопроводчик” (1932 г.), “Завинаги” (1943 г.), “Булевардът на залеза” (1950 г.), “Светлините на рампата” (1952 г.), “За 80 дни около света” (1956 г.), “Този луд, луд свят” (1963 г.), “Филм” (1965 г.), “Нещо смешно се случи по пътя към Форума” (1966 г.).На тази дата умират:\r\n2004 г.\r\nУмира Гордън Купър\r\nКупър е американски астронавт, летял е в Космоса 2 пъти с общ престой там 9 денонощия 9 часа 15 минути. Роден е на 6 март 1927 г. През 1963 и 1965 г. е част от екипите, летели в Космоса, по програмите „Меркурий 9” и „Джемини 5”.\r\n2000 г.\r\nУмира Майкъл Смит.\r\nМайкъл Смит е канадски биохимик, от британски произход. Роден е на 26 април 1932 г., а през 1993 г. печели Нобелова награда за химия.\r\n1947 г.\r\nУмира Макс Карл Ернст Лудвиг Планк – германски физик, един от основоположниците на квантовата физика. Макс Планк е роден на 23 април 1858 г. Директор е на Института за теоретична физика в Берлин; член е на Берлинската академия на науките и на много други чужди академии на науките. Автор е на много трудове върху енергията и топлината; извежда Закона за излъчване на абсолютно черното тяло (1900 г.); въвежда (1900 г.) Планковата константа. Носител е на Нобелова награда за физика (1919 г.) за откриване на квантовата енергия.\r\n1872 г.\r\nУмира Владимир Иванович Дал – руски писател, лексикограф, етнограф, почетен член на Петербургската академия на науките (от 1863 г.).\r\nВладимир Дал е роден на 22 ноември 1801 г. в Луганск. Автор е на много разкази и повести из руския бит, събира над 4 000 народни приказки и повече от 30 000 пословици. Автор е на трудове по руски език, етнография, естествени науки и медицина, речник на живия великоруски език. Дал е моряк, воин, лекар и граждански чиновник.\r\n1669 г.\r\nУмира Харменс ван Рейн Рембранд – холандски художник. Рембранд е роден на 15 юли 1606 г. в Лайден, Холандия. Рисува предимно портрети и библейски сцени. Като график Рембранд е ненадминат майстор на офорта. Характерни за творчеството му са груповите портрети \"Урок по анатомия\" (1632 г.), \"Нощна стража\" (1642 г.); картините \"Завръщането на блудния син\" (ок. 1669 г.), \"Жертвоприношението на Авраам\" (1635 г.), \"Ослепяването на Самсон\" (1636 г.), \"Даная\" (1636 г.) и др. Най-богати колекции с картини на Рембранд има Ермитажа в Санкт Петербург, Музея на изобразителните изкуства \"А. С. Пушкин\" в Москва, в Държавния музей в Амстердам, Националната галерия в Лондон и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.10.04", "title": "Денят 4 октомври в световната история"}
{"url": "http://www.focus-news.net/news/2017/10/04/2442618/doklad-za-sastoyanieto-na-gradskata-sreda-v-stolitsata-na-prof-yan-geel-shte-bade-predstaven-na-preskonferentsiya.html", "text": "Пресконференция с участието на кмета на Столична община Йорданка Фандъкова, гл. архитект на Общината арх. Здравко Здравков, Ян Геел и екипа му в състав Хенриет Вамберг и Лиза Мюлер ще се проведе днес, от 11.00 до 11.30 часа, в Зала 1 на Столична община. това съобщиха от пресцентъра на Общината. Една година след посещението в София на един от най-изтъкнатите и успешни специалисти в планирането и изследването на публичните пространства в света проф. Ян Геел публичното ще представи изготвения от него и екипа му Доклад за състоянието на градската среда на централната градска част на гр. София. Резултатите от изследването на градската среда на столицата ни ще бъдат представени лично от проф. Геел и екипът му Хенриет Вамберг и Лиза Мюлер от 17.30 часа в сградата на Университет по архитектура, строителство и геодезия в Аула „Максима“. Работният език ще бъде английски език с превод на български, а входът е свободен.\r\nДокладът за състоянието на градската среда на централната градска част на гр. София е факт благодарение на едногодишна съвместна работа с екипа на световноизвестния датски урбанист проф. Ян Геел. През месец октомври 2016 г. по покана на Кмета на Столична община и Направление „Архитектура и Градоустройство” стартираха първите работни контакти с проф. Геел, като по време на посещението си в София, той представи книгата си „Градове за хората”. В рамките на гостуването си в столицата ни, датският урбанист се запозна с проблемите на публичната среда в центъра на София и прие поканата да консултира Столична община в създаването на стратегия за развитие на публичните пространства в градския център.\r\nПрез месец март тази година Хенриет Вамберг и Лиза Мюлер от „Геел” направиха едноседмично работно посещение, с което поставиха началото на сътрудничеството между Столична община и „Геел”. По време на престоя си те се срещнаха с ръководството на Столична община, проведоха двудневно обучение на експерти от администрацията и професионалисти, работещи по проблемите на градското развитие. С посещението им стартира работата по изготвянето на възложения им Доклад за състоянието на градската среда на централната градска част на гр. София.", "date": "2017.10.04", "title": "Доклад за състоянието на градската среда в столицата на проф. Ян Геел ще бъде представен на пресконференция"}
{"url": "http://www.focus-news.net/news/2017/10/04/2442619/bsp-organizira-natsionalna-sreshta-s-kmetove-za-byudzhet-2018.html", "text": "БСП организира национална среща, посветена на бюджета за 2018 г. и местната власт, съобщиха от пресцентъра на партията. Ще участват кметове, избрани от БСП, председатели на общински съвети, народни представители, председатели на комисии и съвети в БСП.\r\nНачалото на срещата е от 14.30 часа в централата на БСП на ул. „Позитано“ 20 и ще бъде открито за медиите.", "date": "2017.10.04", "title": "БСП организира национална среща с кметове за Бюджет 2018"}
{"url": "http://www.focus-news.net/news/2017/10/04/2442620/der-standard-bezhanskata-tragediya-na-avstriyskata-magistrala-a4-oshte-dvama-balgari-poluchiha-obvinitelen-akt.html", "text": "Трима мъже - гражданин на Афганистан на 26 г. и двама българи на 33 г. и 34 г., получиха обвинителен акт за трафик на мигранти във връзка с трагедията на австрийската магистрала А4 от 2015 г., когато 71 бежанци се задушиха в камион, съобщава вестник Der Standard.  \r\nИнформацията бе разпространена от прокурора на южния унгарски град Кечкемет Габор Шмид, който поясни, че в ареста се намира 34-годишен българин. Той е предаден на унгарските власти на 28 август на основание международна заповед за арест. Останалите двама нови обвиняеми все още не са заловени.  \r\nЗадържаният българин е бил убеден от лидерите на престъпна трафикантска мрежа да бъде придружител при транспортирането на мигрантите. Другият обвинен българин, 33-годишен, е трябвало да преведе от Унгария до Германия 40 мигранти броени дни преди трагедията в Австрия. За изпълнение на поръчката са му били обещани 3,5 хил. евро.  \r\nОсвен в контрабанда на хора в рамките на престъпна организация, тримата обвиняеми ще бъдат подведени под отговорност за измъчване на мигрантите. Тереза Герова", "date": "2017.10.04", "title": "Der Standard: Бежанската трагедия на австрийската магистрала А4 - още двама българи получиха обвинителен акт"}
{"url": "http://www.focus-news.net/news/2017/10/04/2442621/predsedatelyat-na-us-na-api-inzh-doncho-atanasov-shte-prisastva-na-simvolichna-parva-kopka-za-rehabilitatsiyata-na-126-km-uchastak-ot-pat-ii-44-draganovtsi-gabrovo.html", "text": "Председателят на УС на Агенция „Пътна инфраструктура“ инж. Дончо Атанасов ще присъства на символична първа копка за рехабилитацията на 12.6 км участък от път II-44 Драгановци – Габрово в област Габрово. Това съобщиха от пресцентъра на Агенция „Пътна инфраструктура”. Символичната първа копка на лот 12 ще бъде направена днес, в 10.00 часа, при уширението на пътя между село Янковци и кръстовището за село Чавеи. Проектът лот 12 се финансира от ОП „Региони в растеж“ 2014 - 2020 г. чрез Европейския фонд за регионално развитие.\r\nИзпълнител на строително-монтажните работи на лот 12 е „Пътстрой - Габрово\" АД - Габрово. Строителният надзор ще осъществява Обединение „Пътища НРТС“, с участници „НТСС – Консулт инженеринг“ ЕООД, „Рафаилов консулт“ ЕООД, „Т7 Консулт“ ЕООД и „Стройнорм“ ЕООД. Авторският надзор е на „Трансконсулт – 22“ ООД.", "date": "2017.10.04", "title": "Председателят на УС на АПИ инж. Дончо Атанасов ще присъства на символична първа копка за рехабилитацията на 12.6 км участък от път II-44 Драгановци – Габрово"}
{"url": "http://www.focus-news.net/news/2017/10/04/2442622/blagoevgrad-dokumentalen-film-za-hristo-barakovski-shte-bade-predstaven-v-zala-22-ri-septemvri.html", "text": "Документален филм и албум с творби на Христо Бараковски ще бъдат представени днес в града. Премиерата ще започне в 18.00 часа в зала „22-ри септември“. Това съобщиха от пресцентъра на Община Благоевград.\r\nДебютът на филма е по повод 81 години от рождението на големия майстор, а за албумът с творби са работили  издателство „Захари Стоянов“. Организатори на събитието са Община Благоевград и Съюз на Българските художници. Преди време по инициатива на кмета на община Благоевград д-р Атанас Камбитов беше внесено предложение до Министерство на културата за Присъждане на орден „Стара планина” на Христо Спасов Бараковски. \r\nХристо Бараковски е един от най-ярките и утвърдени майстори на декоративната пластика и дърворезба у нас, художник със силно изявена авторска характерност, предопределена от съчетанието на резба, скулптура и рисунка. Носител е на много национални отличия, два пъти е награждаван с ордена “Св. св. Кирил и Методий” – III степен, удостоен е със званието “Заслужил художник”, Почетен гражданин на Благоевград – 1976 г., а също така е отличен и с почетния знак на ЮЗУ “Неофит Рилски”.\r\nХристо Бараковски става главен художник на Благоевград. Той е сред ръководителите на групата на художниците в окръжния център. След промените през 1990 г. е избран сред 3000 членове и в ръководството на Съюза на българските художници. Има изключителния принос в града ни да присъстват най-значимите палитри на българската живопис от 20-и век.\r\nНа 30 май 2012 година, жизненият път на гениалния творец приключва.", "date": "2017.10.04", "title": "Благоевград: Документален филм за Христо Бараковски ще бъде представен в зала „22-ри септември“"}
{"url": "http://www.focus-news.net/news/2017/10/04/2442623/haskovo-v-grada-shte-se-provede-regionalen-forum-za-deinstitutsionalizatsiyata-na-grizhata-za-vazrastnite-hora-i-horata-s-uvrezhdaniya.html", "text": "Регионален форум „Деинституционализация на грижата за възрастните хора и хората с увреждания – перспективи и възможности“ ще се проведе в Хасково днес, от 11.00 часа, в зала „Хасково“. Това съобщиха от пресцентъра на Община Хасково. Форумът се организира от Община Хасково съвместно с Национален алианс за социална отговорност. \r\nПоканени за участие са директори и служители на Дирекциите \"Социално подпомагане\" от областта, представители на Министерство на труда и социалната политика, Агенция за социално подпомагане, Национален алианс за социална отговорност, представители на Областна администрация, общините в област Хасково, ръководители на социални услуги за пълнолетни лица. \r\nВ работата на форума ще се включи Росица Димитрова, заместник-министър на труда и социалната политика.", "date": "2017.10.04", "title": "Хасково: В града ще се проведе Регионален форум за деинституционализацията на грижата за възрастните хора и хората с увреждания"}
{"url": "http://www.focus-news.net/news/2017/10/04/2442624/faz-ek-shte-predstavi-plan-za-reforma-na-dds-v-evropa.html", "text": "В сряда, 4 октомври, Европейската комисия ще представи идеите си за цялостна реформа на данъка върху добавената стойност. Законодателната инициатива ще бъде изложена в Брюксел комисаря по икономическите и финансовите въпроси Пиер Московиси, съобщава германският национален ежедневник Die Frankfurter Allgemeine Zeitung. \r\nСпоред EK държавите от Общността губят  повече от 150 милиарда евро годишно от укриване на данъци, измами и несъстоятелност. В резултат на трансграничния данък върху добавената стойност около 50 милиарда евро годишно не влизат в хазните.\r\nСъбирането на индивидуални данъци или определянето на данъчни ставки е компетентност на държавите от ЕС, но Брюксел може да направи предложения за рамковите условия. За да станат закон, страните от ЕС ще трябва да ги приемат единодушно.Тереза Герова", "date": "2017.10.04", "title": "FAZ: ЕК ще представи план за реформа на ДДС в Европа"}
{"url": "http://www.focus-news.net/news/2017/10/04/2442625/pernik-obshtinskite-savetnitsi-ot-gerb-organizirat-priemen-den-v-kv-iztok.html", "text": "Общинските съветници от ГЕРБ Ивайло Богданов и Мирослава Николова организират приемен ден за граждани в кв. „Изток“ от 18.00 часа, съобщиха пресцентъра на партията. Приемната ще се състои в офиса на партията в кметство „Изток“ на улица „Благой Гебрев“ №20. Общинските съветници са членове на Постоянните комисии „Бюджет, финанси и европроекти” и „Икономически въпроси, стопанска политика и инвестиции” в Общинския съвет.\r\nСигнали, мнения, становища и въпроси могат да бъдат подавани и по електронен път на имейл адрес savetnici_gerb_pk@abv.bg, както и на адрес: гр. Перник, пл. „Св. Иван Рилски” №1, адресирано до представителите на ГЕРБ в Общински съвет-Перник.", "date": "2017.10.04", "title": "Перник: Общинските съветници от ГЕРБ организират приемен ден в кв. „Изток“"}
{"url": "http://www.focus-news.net/news/2017/10/04/2442626/pazardzhik-riosv-othvarli-proekta-za-dobiv-na-volfram-kray-velingrad.html", "text": "РИОСВ – Пазарджик отхвърли реализирането на инвестиционното предложение за „Добив и преработка на волфрамсъдържащи руди от находище „Грънчарица Център”, съобщи за Радио „Фокус“ – Пазарджик Цветана Чочева от екоинспекцията. Тя обясни, че директорът на РИОСВ е подписал решение по ОВОС, с което не одобрява осъществяването на инвестиционното предложение на фирмата-концесионер на територията на община Велинград. „До решението се стигна след разглеждането му на Експертен екологичен съвет на 27 септември 2017 г. На заседанието 19-членният съвет при РИОСВ – Пазарджик не одобри доклада за оценка на въздействието върху околната среда, внесен от фермата с 18 гласа „против“ и 1 глад „за“. Мотивите, с които експертите отхвърлиха заключенията в доклад по ОВОС, са няколко. В него не са отразени съществуващите водохващания за питейно-битови нужди, попадащи в рамките на заявената площадка. Не са отчетени при изготвянето на ОВОС и потенциалните въздействия върху повърхностните води и е напълно реалистично питейните води да бъдат замърсени от рудодобива. Същото се отнася и за атмосферния въздух в района на евентуална бъдеща мина. Друг мотив за решението на експертите е, че липсват мерки за недопускане замърсяването на водоизточниците. Възложителят е отказал да преработи и допълни доклада за ОВОС, отчитайки санитарно-охранителните зони (СОЗ), включващи и голяма част от концесионните площи. Мотив е и становището на РЗИ-Пазарджик, според което дейността на мината ще доведе до сериозно отрицателно въздействие върху околната среда в района и до рискове за здравето на хората в близост до находището“, обясни Чочева. \r\nРешението на директора на РИОСВ-Пазарджик е повлияно и от мотивираните възражения по законосъобразност на Басейнова дирекция „Източнобеломорски район“ - Пловдив и на Национална електрическа компания, Предприятие „Язовири и каскади”, свързано с наличието на сервитути на СД „Бистрица” в концесионната площ на находище „Грънчарица Център”, за които е направено геодезическо заснемане и е изразено становище за необходимост от промяна в концесионния договор. С голяма тежест е становището на Басейнова дирекция, с което се коментира издадената заповед за учредяване на СОЗ, със съответните забрани за добивна дейност, подчерта Чочева. „В решението са отчетени и внесените над 6000 писмени становища от граждани, обществени организации и юридически лица, които декларират принципно несъгласие (част от които с изложени мотиви по законосъобразност) и са против реализацията на това инвестиционно предложение“, каза още Цветана Чочева.\r\nВаня НИКОЛОВА", "date": "2017.10.04", "title": "Пазарджик: РИОСВ отхвърли проекта за добив на волфрам край Велинград"}
{"url": "http://www.focus-news.net/news/2017/10/04/2442627/mishel-raymon-zeleni-avstriya-redzhep-tayip-erdogan-izgrazhda-islyamska-avtokratsiya-v-turtsiya-i-kupuva-malchanieto-na-evropa.html", "text": "Предизборната кампания в Австрия навлезе в най-острата си фаза: \"зеленият\" политик Мишел Раймон отправи критика към канцлера Кристиан Керн (Социалдемократическа партия на Австрия) за позицията му относно споразумението за бежанците между Европейския съюз и Турция, като подчерта, че чрез него Реджеп Тайип Ердоган купува мълчанието на Европа, докато изгражда ислямска автокрация в Турция, предава информационната агенция APA.  \r\n\"Определянето на тази сделка, която превърна ЕС в заложник на деспота Реджеп Тайип Ердоган, е загуба на представа за реалността. Сделката е пълен провал. Гръцките органи за предоставяне на убежище са безнадеждно претоварени и предстои да се сринат. Бежанците прекарват месеци наред в окаяни условия в палаткови лагери на гръцките острови, защото страната е изоставена от държавите членки да се справя сама. Кристиан Керн, както повечето европейски правителствени ръководители, не иска да си изцапа ръцете и да поеме своята отговорност. Новата европейска програма за преразпределение задължава държавите членки да облекчат Гърция и Италия. Австрия обаче току-що получи 15 от общо договорените 1 953 бежанци и по този начин изпълни задълженията си в толкова ограничена степен, колкото никоя друга страна от Общността. В Турция сирийските деца трябва да работят в текстилни фабрики, в гръцките лагери те са изоставени да \"гният\" - каквото и да се е случило, Кристиан Керн очевидно няма представа за реалността. Ердоган изгражда ислямска автокрация в Турция и купува с мълчанието на Европа. Споразумението трябва да бъде прекратено - и със сигурност не трябва да бъде защитавано\", подчертава австрийският политик.  \r\nПредсрочните парламентарни избори в Австрия ще се проведат на 15 октомври. Анализаторите предвиждат оспорвана борба между претендента на социалдемократите за канцлерския пост Кристиан Керн и младия лидер на Австрийска народна партия (АНП) - Себастиан Курц.  Тереза Герова", "date": "2017.10.04", "title": "Мишел Раймон, \"Зелени\" (Австрия): Реджеп Тайип Ердоган изгражда ислямска автокрация в Турция и купува мълчанието на Европа"}
{"url": "http://www.focus-news.net/news/2017/10/04/2442628/liderat-na-bsp-korneliya-ninova-shte-glasuvame-za-ostavkata-na-delyan-dobrev.html", "text": "Ще гласуваме за оставката на Делян Добрев. Това каза лидерът на БСП Корнелия Нинова в предаването \"Здравей, България\" по Нова телевизия. По думите ѝ народният представител от БСП Елена Йончева е изразила лично мнение, когато е заявила, че ще гласува против оставката на Добрев. \"Получаваме информация за подобни случаи от цялата страната. \"Суджукгейт\" също е бизнес групировка и начин за рекет върху фирми от депутати. Разделението на общинските съветници на ГЕРБ в Ботевград също е по бизнес линия\", каза още Нинова. По думите ѝ такъв е и случаят в Хасково, както и в „Булгартрансгаз“ ЕАД. \"Това не е изолиран случай. Ние не се борим срещу Добрев, а срещу модел на управление, защото цялата държавна административна система е като един октопод, който обхванал всички държавни структури\", каза още Корнелия Нинова.", "date": "2017.10.04", "title": "Лидерът на БСП Корнелия Нинова: Ще гласуваме за оставката на Делян Добрев"}
{"url": "http://www.focus-news.net/news/2017/10/04/2442629/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 4 октомври. Това съобщиха от пресцентъра на дружеството. Във връзка с подмяна на сградно водопроводно отклонение на бул. „Акад. Стефан Младенов“, жк. „Студентски град“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бл. 10, бул. „Акад. Стефан Младенов“ №46 и №48. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Акад. Стефан Младенов“ ъгъла с ул. „Атанас Манчев“.\r\nВъв връзка с подмяна на сградно водопроводно отклонение на ул. 24, кв. „Враждебна“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. 30, ул. 5, ул. 25, ул. 8, ул. 37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 24 ъгъла с ул. 5.\r\nВъв връзка с подмяна на спирателен кран на ул. „Димитър Миленков“, кв. „Димитър Миленков“, се налага спиране на водоподаването от 14:00 до 19:00 часа на клиентите на „Софийска вода”, живеещи в района на: кв. „Димитър Миленков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Миленков“ №179.\r\nВъв връзка с пресвързване на уличен водопровод на бул. „Овча купел“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Стефан Кънев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Кънев“ ъгъла с ул. „Кукуряк“.\r\nВъв връзка с подмяна на сградно водопроводно отклонение на ул. „Младост“, с. Световрачене, се налага спиране на водоподаването от 9:30 до 14:30 часа на клиентите на „Софийска вода”, живеещи в района на: ул. „Младост“, ул. „Софийска“, ул. „Войнешки път“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Младост“ ъгъла с ул. „Изгрев“.\r\nВъв връзка с подмяна на сградно водопроводно отклонение на ул. „Явор“, жк. „Княжево“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Багра“ и ул. „Явор“ от №2 до №6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Багра“ №6.\r\nВъв връзка с подмяна на спирателен кран на бул. „Лазар Михайлов“, кв. „Бенковски“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: НПЗ Военна рампа- бул. „Илиянци“ от №72 до №43. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ срещу №43.", "date": "2017.10.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/04/2442630/pregled-na-osnovnite-temi-v-starozagorskiya-pechat.html", "text": "„Ще плащаме по 20 стотинки на км по автомагистралите. Днес отварят офертите на кандидатите за изграждане на тол системата” е водещо заглавие в днешния брой на в. „Старозагорски новини”. Средната цена в ЕС за пътуване по аутобаните е между 10 и 12 евро цента на километър, най-вероятно в тези рамки ще заплащат водачите на товарни автомобили с тегло над 12 т и у нас, когато бъде изградена тол системата. Според инж. Светослав Глосов от АПИ системата, която по индикативен показател ще струва 200 млн. лв. без ДДС, трябва да бъде изградена и тествана за сметка на спечелилата фирма в рамките на следващите 19 месеца и да заработи в началото на 2019 година. Тя ще обхване поетапно автомагистралите, първостепенните и второстепенните пътища. Сегашните винетни стикери ще станат електронни, като цената от 97 лв. ще остане непроменена. Контролът ще се осъществява от мобилни групи и специални рамки с видеонаблюдение, които ще могат да контролират и екологичните параметри на трафика. Повече по темата четете на страниците на изданието. \r\n„Стара Загора ще има най-красивото в България ларго” е друго заглавие от вестника. Площадът в центъра на града и главната улица ще имат нова визия благодарение на осигурените от Общината безвъзмездни над 8 млн. лв. по европроект. Първа копка за начало на дейностите по изпълнение на проект „Зелена и достъпна градска среда за жителите на Стара Загора - етап II” беше направена на 3 октомври. Секретарят на Старозагорската митрополия отец Михаил Михайлов, в съслужие с двама свещеници, отслужи водосвет за успех на начинанието. „Проектът се финансира по договор за предоставяне на безвъзмездна финансова помощ по Оперативна програма „Региони в растеж 2014-2020”, сключен между Община Стара Загора и Министерството на регионалното развитие и благоустройството. В обхватът му са два обекта - реконструкция, благоустрояване и подобряване на физическата среда на площадното пространство около сградата на Община Стара Загора, и реконструкция, благоустрояване и подобряване на физическата среда на пешеходната зона по бул. „Цар Симеон Велики”\", от ул. „Хаджи Димитър Асенов” до бул. „Св. Патриарх Евтимий”. Първият проект е на стойност 7 млн. 70 хил. лв. и е със срок за изпълнение 270 календарни дни, а вторият е за 1 млн. 200 хил. лв., срокът му за изпълнение е 90 календарни дни”, обяви ръководителят на проекта инж. Веска Узунова. Тя уточни, че дължината на улицата, която ще се реконструира, е 807 м. Предстои полагането на изцяло нова настилка от естествени материали - гранитни плочи с различни форми и размери. Ще бъдат създадени зони за пешеходците и за отдих. Площадното пространство ще бъде изпълнено със същите материали. Предвидено е изграждането на сцена в западната част на площада и фонтан, състоящ се от фонтанни дюзи, които ще бъдат със звук, светлина и вода. Всичко това ще се контролира от компютърна програма и ще бъде една от атракциите на града. В срок и качествено ще бъдат изпълнени строително-монтажните работи, увери при полагането на символичната първа копка Стоян Тенев, представител на компанията-строител. Той нарече обекта стратегически, тъй като обхваща най-важната част от града и ще бъде визитка за компанията. Повече по темата четете на страниците на „Старозагорски новини”.\r\n„Ученик на съд за изнасилване на 11-годишно момче” е друга водеща тема в днешното издание. 18-годишен възпитаник на старозагорско училище ще бъде изправен пред съда по обвинение за изнасилване на дете. Тежкият инцидент е от 29 май т.г., когато С.Й. примамил 11-годишно съседче в дома си под претекст, че ще му покаже интересна видеоигра. При влизането в жилището той запушил устата на жертвата си, наритал го и въпреки отчаяната му съпротива, успял да се съвкупи с него. Същият ден детето споделило с родителите си случая, които уведомили полицията за насилието. Извършителят бил задържан, разпитани са свидетели и са извършени експертизи. Районна прокуратура-Стара Загора е внесла обвинителен акт спрямо 18-годишен младеж. Повдигнато е обвинение по член 157, ал. 3 във връзка с ал. 1 от НК, което предвижда наказание от 3 до 12 години лишаване от свобода. Постановена е мярка за неотклонение \"задържане под стража\" и в момента С.Й. се намира в затвора. Предвид непълнолетието на жертвата делото ще се гледа при закрити за медиите врати, уточни районният прокурор на Стара Загора Гриша Мавров. \r\nПетър ХРИСТОВ", "date": "2017.10.04", "title": "Преглед на основните теми в старозагорския печат"}
{"url": "http://www.focus-news.net/news/2017/10/04/2442631/aleksandar-vuchich-ne-ochakvam-otgovor-ot-bryuksel-na-pismoto-izprateno-po-povod-referenduma-v-kataloniya.html", "text": "В рамките на посещението си във Варна, президентът на Сърбия Александър Вучич призна, че не очаква Брюксел да реагира на официалното писмо, което властите в Белград изпратиха по повод отношението на Европейския съюз към провеждането на референдума за независимост в Каталония. Държавният глава обаче подчерта, че е негов дълг да защитава интересите на страната си, пише вестник „Политика“.\r\nСлед четиристранната среща във Варна с премиерите на България, Румъния и Гърция, сръбският президент заяви, че всички те са запознати с „несправедливостта“, която е извършена спрямо Сърбия. Той припомни, че международното право не се прилага само за членовете на ЕС и че няма резолюция на ООН, която да се занимава с отцепването на Косово от Сърбия.\r\nВучич подчерта, че никой не застава зад гърба на Сърбия и добави, че работата на властите в Белград е да защитават националните интереси. Според него би било справедливо Брюксел да признае, че „по отношение на вас сгрешихме през 1999г., 2004 г. и 2008 г.“. Вучич обаче е реалист и сподели, че не вярва това да се случи някога.\r\n„Не очаквам никаква реакция, правим това, за да дадем всичко, което можем, за да защитим нашата страна\", обясни Вучич.\r\nСръбският премиер Ана Бърнабич съобщи в понеделник, че президентът и сръбското правителство подготвят писмо до ЕК, в което се задават редица въпроси относно позицията на Брюксел, че случаите на Каталуния и Косово не може да бъдат сравнявани.\r\nБърнабич, след като се консултира със сръбското председателство, заяви пред репортери, че тя ще връчи писмото при посещението си в Брюксел следващата седмица.Тереза Герова", "date": "2017.10.04", "title": "Александър Вучич: Не очаквам отговор от Брюксел на писмото, изпратено по повод референдума в Каталония"}
{"url": "http://www.focus-news.net/news/2017/10/04/2442632/tsveta-karayancheva-gerb-bsp-sa-poeli-kurs-na-vaorazhena-borba.html", "text": "БСП са поели курс на въоръжена борба. Това каза за Радио „Фокус“ Цвета Караянчева, зам.-председател на Народното събрание и депутат от ГЕРБ. По думите й занапред ще се чуват всякакви истории и лъжливи внушения от страна на левицата. С тези скандали се убиват професионалистите във властта, добави тя. „Нима роднините на някой нямат право да работят? Нима роднините на БСП, активистите нямат прави или не са професионалисти? Много от тях са останали да работят в кметства на ГЕРБ, в държавните администрации. Ако започнем да даваме такива примери, къде ще му излезе краят? Изключително пошло става всичко това и след като имаме възможност да говорим от парламентарната трибуна, такива думи стават много авторитетни и режат. Ще се стигне обаче до това рейтингът на парламента да стане не 1, а минус 5“, каза тя. Цвета Караянчева коментира още, че мястото на народния представител Делян Добрев е в парламента и няма да подкрепи подадената му оставка.", "date": "2017.10.04", "title": "Цвета Караянчева, ГЕРБ: БСП са поели курс на въоръжена борба"}
{"url": "http://www.focus-news.net/news/2017/10/04/2442633/pazardzhik-nad-20-000-sa-chuzhdentsite-prebivavali-zakonno-na-teritoriyata-na-oblastta-ot-nachaloto-na-godinata.html", "text": "Служителите от група „Миграция“ при ОД на МВР - Пазарджик и полицейските служители от районните управления в областта извършват редица дейности по контрол над чужденците пребиваващи на територията на региона, съобщи за Радио „Фокус“ – Пазарджик говорителят на Областната дирекция на МВР Мирослав Стоянов. По думите му за първите девет месеца от тази година в област Пазарджик са пребивавали законно над 20 000 граждани на ЕС и трети страни. От тях около 19 700 са били регистрирани в хотели, къщи за гости, хостели, а останалите – на частни адреси. По-голямата част са били в региона с цел почивка и туризъм в курорта  Велинград, летовищата „Цигов чарк“ и „Свети Константин“, както и в останалите общински центрове като Панагюрище, Стрелча, Пещера, Батак, Пазарджик. \r\n„Съставът на полицейските управления и група „Миграция“ при областната дирекция в Пазарджик имат задължения редовно да извършват проверки за спазване изискването на законите в страната ни регламентиращи пребиваването на граждани от страни членки на ЕС и трети страни. За установени нарушения и пропуски са били съставени 41 акта на собственици на хотели, къщи за гости и физически лица, връчени са 5 полицейски разпореждания и 5 протокола за предупреждение“, каза още Мирослав Стоянов.\r\nВаня НИКОЛОВА", "date": "2017.10.04", "title": "Пазарджик: Над 20 000 са чужденците, пребивавали законно на територията на областта от началото на годината"}
{"url": "http://www.focus-news.net/news/2017/10/04/2442634/atanas-zafirov-bsp-gerb-da-predostavyat-dokazatelstva-za-obvineniyata-che-bsp-e-bila-sponsorirana-ot-lukoyl.html", "text": "ГЕРБ да предоставят доказателства за обвиненията, че БСП е била спонсорирана от „Лукойл“, където работи съпругът на лидера на социалистите Корнелия Нинова. За това призова пред Радио „Фокус“ Атанас Зафиров, член на ИБ на БСП. По думите му обвиненията към Нинова не се основават на нищо конкретно и това е само кризисен ПР от страна на ГЕРБ. „По отношение обвиненията към съпруга на Корнелия Нинова, това не е нова информация. Не виждам нищо укоримо в това човек да работи в частна компания. Всичко това, за което ние говорихме, касаеше назначения в общински и държавни структури. В случая такива няма“, обясни той. Атанас Зафиров обясни, че БСП са против цялостния модел на управление, който води и до деформация на демокрацията. Той подчерта, че изнесената вчера информация за приближени до ГЕРБ в управлението на държавната „Булгартрансгаз“ е показателна именно за този управленски модел.", "date": "2017.10.04", "title": "Атанас Зафиров, БСП: ГЕРБ да предоставят доказателства за обвиненията, че БСП е била спонсорирана от „Лукойл“"}
{"url": "http://www.focus-news.net/news/2017/10/04/2442635/die-sueddeutsche-zeitung-partiite-v-bundestaga-obsazhdat-razpredelenieto-na-mestata-v-parlamenta.html", "text": "Седмица и половина след изборите за Бундестаг, партиите се събират за обсъждане на разпределението на местата и задачите във федералния парламент, припомня баварският ежедневник Die Sueddeutsche Zeitung.\r\nСлед влизането на дясната популистка партия „Алтернатива за Германия“ и завръщането на Свободната демократическа партия (СвДП) в Бундестага, заседателната зала ще отеснее. В следващите четири години в германския парламент ще заседават рекордните 709 депутати. Сега предстои решаване на спора къде да бъдат позиционирани представителите на „Алтернатива за Германия“.\r\nТрудно се оказва и разпределението на кабинетите. Вместо четири фракции, пространството под купола на Райхстага ще трябва да делят шест партии. Те сами трябва да се разберат помежду си за разпределението на местата и офисите.Тереза Герова", "date": "2017.10.04", "title": "Die Sueddeutsche Zeitung: Партиите в Бундестага обсъждат разпределението на местата в парламента"}
{"url": "http://www.focus-news.net/news/2017/10/04/2442636/plovdiv-za-peta-poredna-godina-asenovgrad-shte-bade-domakin-na-folklorniya-festival-mavrudovo-horo.html", "text": "За пета поредна година Община Асеновград ще бъде домакин на фолклорния фестивал „Маврудово хоро”. Това съобщиха за Радио „Фокус“ – Пловдив от отдел „Връзки с обществеността“ на институцията. Фестивалът ще започне по традиция с дефиле от паметника на Аристи Чорбаджака в 15.30 часа на 7 октомври и ще премине през централната улица до площад „Акад. Николай Хайтов”. От 16.00 часа на площада ще започне надиграване, в което ще участват близо 300 души от 12 танцови формации.  \r\nРегламентът на фестивала дава възможност на всеки състав да се представи с две хора до 6 минути по избор, а накрая всички участници ще танцуват заедно 5 хора: Ширто, Дайчово хоро, Сборенка, Граовско хоро и Право тракийско хоро. Наред с асеновградските групи „Асеница”, „Станимака”, танцовия състав при НЧ „Родолюбие”, „Етноритъм” и „Везеница”, като участие са заявили и фолклорните състави „Веселие” и „Чародейци” от Пловдив, клуб по народни танци „Фъртуните на Мишо” от Хасково, танцов клуб „Евридика” от Първомай, танцов клуб „Ягодка” от с. Ягодово. Специални гости тази година са танцов клуб „Веселие” от Стара Загора и клуб „Младост” от Разлог – с. Горно Драглище, който ще участва и с певческа група. Фестивалът ще завърши с празника за 7-я рожден ден на клуба по балкански танци „Асеница”. При лошо време събитието ще се проведе в НЧ „Родолюбие”.\r\nТони МИХАЙЛОВ", "date": "2017.10.04", "title": "Пловдив: За пета поредна година Асеновград ще бъде домакин на фолклорния фестивал „Маврудово хоро”"}
{"url": "http://www.focus-news.net/news/2017/10/04/2442637/pregled-na-osnovnite-temi-v-dobrudzhanskiya-pechat.html", "text": "„Всеки пети убит при катастрофа в областта през септември“, съобщава на първа страница  вестник „Нова добруджанска трибуна“. Данните са на Статистическото бюро в града и са за миналата година. Над 90% от катастрофите в региона са по вина на шофьорите. Основно регистрираните пътно-транспортни произшествия (ПТП) са били в границите на населените места. Статистиката сочи, че в сравнение с 2015 година има леко намалението на ПТП, но пък се е увеличил броят на ранените и убитите при тях. „Веселин Колев заплашвал много пъти свидетел“, съобщава изданието. Прокуратурата е повдигнала обвинение срещу бившия шеф на ОД на МВР в Добрич. Обвинен е в отправена закана за убийство към основен свидетел по разследване. Това е съобщила Румяна Арнаудова, говорител на главния прокурор на страната. Събрани са доказателства срещу Колев и за още две престъпления. „В туристическите зони в Балчик ще се отглеждат само домашни любимци“, съобщава всекидневникът. Гласувана е нова Общинска наредба за това. Туристическите зони включват крайбрежната алея „Дамба“, цялата приморска част на Балчик и центъра на града. Ограничението обхваща и крайморския район на село Кранево. \r\n„Бивш шеф на Областната земеделска служба застава пред съда“, съобщава на първа страница другият регионален вестник „Добруджанска трибуна“. Стилиян Митев ще отговаря за престъпления по служба. Окръжният съд в Добрич днес ще разгледа в открито съдебно заседание, наказателно дело срещу бившия директор на Областна служба „Земеделие“ в Добрич Стилиян Митев за престъпление по служба. Срещу него е повдигнато обвинение за това, че в периода от 13 ноември 2009 г. до 3 септември 2013г., в качеството си на длъжностно лице, заемащо отговорно служебно положение, с цел да набави облага за две търговски дружества „Митев“-ЕООД - Добрич и „Макситур Бряг на изгрева“АД - Варна, не е изпълнил служебните си задължения, регламентирани в Правилника за прилагане на Закона за собствеността и ползването на земеделските земи, като от това са могли да настъпят немаловажни вредни последици. „Интерактивен студентски семинар за Първата световна война се проведе в Добрич“, съобщава всекидневникът. Семинарът е бил в рамките на проекта на Регионалния исторически музей в Добрич „Изграждане на мрежа за презентиране на културното наследство от Първата световна война в Дунавския регион“. В семинара са се включили общо осем ерудирани лектори по темата. Сред аудиторията са били студенти от Висшето училище по мениджмънт и Педагогическия колеж към Шуменския университет. От спортната страница – „Добруджа“ загрява с мач в Каварна преди битка за върха“. Полуфиналните срещи от областния етап на турнира за купата на Аматьорската футболна лига ще се проведат днес. Отборът на „Добруджа“ ще гостува на „Калиакра“ в Каварна. Само преди дни „жълто-зелените“ в друг мач са разгромили тима от крайморския град с убедителното 5:0.", "date": "2017.10.04", "title": "Преглед на основните теми в добруджанския печат"}
{"url": "http://www.focus-news.net/news/2017/10/04/2442639/varna-obshtinskiyat-savetnik-ot-gerb-peycho-byulbyulev-organizira-priemen-den-za-grazhdani.html", "text": "Общинските съветници от ГЕРБ - Варна Пейчо Бюлбюлев, Николай Георгиев и Николай Малев ще се срещнат с граждани в дните до 6 октомври, съобщиха от пресцентъра на партията. Приемното време на общинските съветници е от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Пейчо Бюлбюлев е днес, на Николай Георгиев – на 5 октомври, а на Николай Малев – на 6 октомври.", "date": "2017.10.04", "title": "Варна: Общинският съветник от ГЕРБ Пейчо Бюлбюлев организира приемен ден за граждани"}
{"url": "http://www.focus-news.net/news/2017/10/04/2442640/burgas-nad-20-000-artikula-s-logo-na-zashtiteni-targovski-marki-sa-izzeti-pri-proverka-na-dva-targovski-obekta-v-grada.html", "text": "Над 20 000 артикула с лого на защитени търговски марки са иззети при проверка на два търговски обекта в града. Това съобщиха от ОДМВР - Бургас. Служители от сектор „Икономическа полиция“ при ОДМВР - Бургас извършили проверка на два търговски обекта, разположени в стоково тържище „Пиргосплод“, като намерили и иззели детски играчки, парфюми и аксесоари от защитените търговски марки „Gillette“, „Maped“, „Teen Mutant Ninja Turtles“, „Minions“, „Sponge Bob“, „Dora The Explorer“, „Monster high“, „Chanel“, „Michael Kors“ и други, изложени за продажба без съгласието на носителите на изключителното авторско право по смисъла на закона. Иззети са общо 20 040 артикули. Работата по случаите продължава.", "date": "2017.10.04", "title": "Бургас: Над 20 000 артикула с лого на защитени търговски марки са иззети при проверка на два търговски обекта в града"}
{"url": "http://www.focus-news.net/news/2017/10/04/2442641/credissimo-predlaga-0-lihva-za-vseki-1-vi-i-5-i-zaem.html", "text": "Credissimo предлага 0% лихва за всеки 1-ви и 5-и заем, съобщиха от Credissimo.bg. На всеки от нас се е случвало в края на месеца да има нужда от пари. Още по-неприятно е, ако месечното ни възнаграждение се забави, а всички знаем, че голяма част от месечните разходи не могат да бъдат отлагани. Credissimo има добро решение за тези ситуации - бърз .\r\nCredissimo до заплата е онлайн кредит до 600 лв. със срок на изплащане от 15 до 30 дни, който може да ви помогне да посрещнете спокойно разходите си бързо и удобно.\r\nСега, за да удовлетвори максимално всеки свой клиент водещата ФинТек компания предлага 30-дневен безлихвен кредит Credissimo до заплата с 0% лихва и без такси. Всеки нов клиент може да се възползва от промоционалните условия за своя 1-ви кредит, а за лоялните клиенти – всеки 5-и пореден кредит е безлихвен.\r\nНяма по-лесен и бърз начин да получите необходимата сума, точно когато ви потрябва - в рамките на няколко минути. \r\nЗаявката е изключително удобен, опростен и изцяло онлайн процес, като можете да кандидатствате в няколко лесни стъпки, като посетите сайта . и получите парите на каса или по банков път. \r\nОт своето създаване Credissimo се отличава на пазара благодарение на своите нововъведения и технологични иновации в сферата на необезпеченото потребителско кредитирането. Credissimo е първата компания, която предложи на своите клиенти изцяло онлайн кредитиране, одобрение до минути и възможност за кандидатстване чрез първия чатбот за заявяване на кредит в чат платформа Facebook Messenger. Благодарение на нейните иновативни решения и клиентски ориентирани предложения, Credissimo стана предпочитана компания от потребителите и бързо се превърна в лидер на пазара на онлайн кредитите, като заслужено беше отличена за любима на българите финансова институция за 2017 година. \r\nАко парите са свършили, а до заплатата има време, вземете решението в ръцете си! Изберете Credissimo до заплата и се възползвайте от предложението за 0% лихва за всеки 1-ви и 5-и кредит за цели 30 дни.", "date": "2017.10.04", "title": "Credissimo предлага 0% лихва за всеки 1-ви и 5-и заем"}
{"url": "http://www.focus-news.net/news/2017/10/04/2442642/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към БЧК. Времето е слънчево, тихо и спокойно. Температурите варират от 0 до плюс 4-5 градуса. От Планинската служба препоръчват на туристите да си набавят необходимата екипировка и внимателно да побират своите маршрути. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2017.10.04", "title": "ПСС: Добри са условията за туризъм в планините"}
{"url": "http://www.focus-news.net/news/2017/10/04/2442643/liderat-na-bsp-korneliya-ninova-nikoga-lukoyl-ne-e-sponsorirala-moya-kampaniya-ili-na-bsp.html", "text": "Никога „Лукойл“ не е спонсорирала моя кампания или на БСП. Това каза лидерът на БСП Корнелия Нинова в предаването  по Нова телевизия. По думите ѝ, когато ГЕРБ управлява, си водят роднините в държавни фирми, на държавна хранилка в бордове на управление. „Съпругът ми работи в „Лукойл“. Когато БСП управлява, съпругът ми напуска всички държавни фирми или длъжности, в които работи. Когато управлява правителството на Станишев, съпругът ми напуска по лична молба Агенция „Митници“ през 2016 г. Тогава аз съм министър, а той напуска, защото смята, че аз трябва да съм неуязвима. Когато идва управлението на Орешарски, съпругът ми напуска държавната фирма „Ел Би Булгарикум“. В нашето семейство това е принцип. Когато БСП управлява и аз съм част от това, съпругът ми напуска и аз му благодаря, че прави това, за да ми осигури гърба и да ми даде смелост да се боря за неща, които вярвам, че трябва да отстоявам\", каза още Нинова. По отношение на обвиненията на ГЕРБ срещу нея за конфликт на интереси при гласуване на закони за горивата, Нинова заяви, че обвиненията на ПП ГЕРБ са елементарни. „Трябваше да проверят в парламента какво се е случвало при гласуване на законите. От 2014 г., когато съпругът ми работи в „Лукойл“, са проведени 9 гласувания, като 8 пъти умишлено не съм гласувала. Гласувала съм един път, защото се освобождаваше от акциз гориво за отопление за хората\", заяви Корнелия Нинова. \"Когато избухна големия скандал за картел на горивата, в които е замесен и „Лукойл“, човекът, който внесе предложение за анкетна комисия в парламента, която да разследва случая, бях аз. Това не е проформа внесено, защото ГЕРБ го потвърдиха и такава комисия се състоя. ГЕРБ дават на роднините си обшществени поръчки, а аз внасям срещу фирмата, в която съпруга ми работи, която е частна, искане за анкетна комисия, която да разследва тази фирма. Никога „Лукойл“ не е спонсорирала моя кампания или на БСП\", добави Нинова.\r\nПо отношение на заплата на съпруга й Нинова каза, че има забрана да се обявяват възнагражденията на работещите в частната фирма, но подчерта, че заплата му е по-малка отколкото тази на един депутат.", "date": "2017.10.04", "title": "Лидерът на БСП Корнелия Нинова: Никога „Лукойл“ не е спонсорирала моя кампания или на БСП"}
{"url": "http://www.focus-news.net/news/2017/10/04/2442644/der-spiegel-eksperti-opredeliha-deystviyata-na-streletsa-ot-myunhen-kato-politicheski-motiviran-akt.html", "text": "Повече от година след фаталната стрелба в търговски център в Мюнхен, при която загинаха деветима души, експерти определиха действията на нападателя като политически мотивирани, пише германското издание  Der Spiegel.\r\nЕдин от специалистите, разследвали случая, твърди, че става въпрос за десен тероризъм. Позицията му е базирана на факта, че жертвите на 18-годишния Давид С. бяха млади хора с имигрантски произход. Но Министерството на вътрешните работи отхвърли заключението му. Не за първи път обаче се появяват съмнения, че стрелецът от Мюнхен е имал крайнодесни възгледи.\r\nНа 22 юли 2016 г. Давид С. отне живота на деветима души в търговския център „Олимпия“, преди да се застреля. Повечето от жертвите бяха млади хора с корени от Югоизточна Европа. Разследващите по-късно разкриха, че стрелецът е бил подложен на тормоз в училище.\r\nНовият доклад по случая ще бъде представен в петък. Според него Давид С. е бил расист и почитател на норвежкия терорист Андерс Брайвик, въпреки че той самият е бил с ирански корени.Тереза Герова", "date": "2017.10.04", "title": "Der Spiegel: Експерти определиха действията на стрелеца от Мюнхен като политически мотивиран акт"}
{"url": "http://www.focus-news.net/news/2017/10/04/2442645/tazi-sedmitsa-parlamentat-shte-reshava-dali-da-otmeni-pravilata-za-izbor-na-sastav-na-komisiyata-po-dosietata.html", "text": "Парламентът включи в седмичната си програма гласуване на отмяна на решението относно правилата за избор на състав на Комисията по досиетата, предаде репортер на Агенция „Фокус“. „За“ включването на гласуването в дневния ред гласуваха 197 народни представители, 7 бяха „против“, а 9 се въздържаха. \r\nБиляна ИВАНОВА", "date": "2017.10.04", "title": "Тази седмица парламентът ще решава дали да отмени правилата за избор на състав на Комисията по досиетата"}
{"url": "http://www.focus-news.net/news/2017/10/04/2442646/pregled-na-osnovnite-temi-v-blagoevgradskiya-pechat.html", "text": "„Директорът в РЗИ – Благоевград д-р Ал. Костов с дисциплинарно наказание, проверяват как в работно време ходи в ОбС – Симитли, без да пуска отпуск“ е водещо заглавие в днешния брой на вестник „Струма”. Комисията за предотвратяване и установяване конфликт на интереси не откри нередности при съвместяването на 2 длъжности от д-р Костов. „Кметът Атанас Камбитов даде началото на втори етап за благоустрояване на улица „Илинден“ в село Рилци“ е друго заглавие в изданието. На събитието са присъствали председателят на Общински съвет Радослав Тасков, заместник-кметовете на Благоевград Зорница Кралева, Иво Николов и инж. Емилия Тунева, Антония Методиева, директор на дирекция „Правно-нормативно обслужване“, жители на селото. И още от страниците на вестника „В Благоевград шофьорите вече се изследват за алкохол и наркотици в спешно отделение, пробите вземат и фелдшери и медсестри“.\r\nВодещото заглавие в други ежедневник на „Вяра“ е „Кметът на град Рила Георги Кабзималски санира сградата на общината с 290 668, 26 лв., кабинетът му е в руини, посреща гости в централното кафе“. „Дупница ще има медицински колеж, трагедия е, че не създаде ВиК асоциация, така големите градове ще поемат тежестта в скока на цената на водата в по-малките“. На страниците на ежедневника се уточнява, дупнишкият депутат Ивайло Константинов съдейства за продължаване на програмата за личен асистент в Бобошево, ГЕРБ съветници търсят нов екип за проекта.", "date": "2017.10.04", "title": "Преглед на основните теми в благоевградския печат"}
{"url": "http://www.focus-news.net/news/2017/10/04/2442647/skymk-slovenski-intelektualtsi-vnesoha-petitsiya-sreshtu-madrid.html", "text": "Група словенски интелектуалци и политици подписаха петиция, призоваваща Брюксел да осъди испанското правителство за поведението на полицията при провеждането на референдума за независимост на автономния регион Каталония, предава Sky.mk.\r\nИнициаторите призоваха правителството в Люблана и гражданите също да се присъединят към петицията.Тереза Герова", "date": "2017.10.04", "title": "Sky.mk: Словенски интелектуалци внесоха петиция срещу Мадрид"}
{"url": "http://www.focus-news.net/news/2017/10/04/2442648/mvr-22-dushi-sa-raneni-pri-katastrofi-v-stranata-prez-izminaloto-denonoshtie.html", "text": "22 души са ранени при 15 катастрофи в страната през изминалото денонощие. Това съобщиха от пресцентъра на МВР. В София са станали 2 тежки и 201 леки пътни произшествия, при които са пострадали двама души.", "date": "2017.10.04", "title": "МВР: 22 души са ранени при катастрофи в страната през изминалото денонощие"}
{"url": "http://www.focus-news.net/news/2017/10/04/2442649/korneliya-ninova-bsp-ne-se-barkame-v-rabotite-na-prezidenta-za-nas-e-vazhno-da-izpalnyava-angazhimentite-koito-e-poel-kam-balgarskite-grazhdani.html", "text": "Не се бъркаме в работите на президента, за нас е важно да изпълнява ангажиментите, които е поел към българските граждани. Това каза лидерът на БСП Корнелия Нинова в предаването  по Нова телевизия. На въпрос има ли синхрон между БСП и президента Румен Радев и последните изказвания на държавния глава, Нинова поясни: „Не се бъркаме в работите на президента. Не му определяме позициите и мненията и това, което има право, като правомощия да прави“. „Единственото, което за нас е важно това, за което президентът говореше в предизборната си кампания, като ангажименти към българските граждани да го изпълнява. Досега той не се е отклонил от това. Това е политиката, която е обещал и  ние сме били до него в кампанията“, добави тя.  \r\n„Според мен президентът не е сбъркал тона. По този начин, както ГЕРБ разсъждават ще е хубаво да прилагат същите стандарти, когато наричат опозицията кръвопийци, отивайте в Сибир – това са 1 млн. българи. Ако те претендират, че трябва да се уважават 1, 1 млн. души,", "date": "2017.10.04", "title": "Корнелия Нинова, БСП: Не се бъркаме в работите на президента, за нас е важно да изпълнява ангажиментите, които е поел към българските граждани"}
{"url": "http://www.focus-news.net/news/2017/10/04/2442650/shumen-izbirat-direktor-na-dramatichno-kuklen-teatar-vasil-drumev.html", "text": "Конкурс за заемане на длъжността „директор” на Драматично-куклен театър „Васил Друмев“ – Шумен ще се проведе от 10.30 часа в сградата на Министерство на културата, съобщиха от пресцентъра на ведомството. До участие в него са допуснати Димитър Димитров и Венцислав Кулев.", "date": "2017.10.04", "title": "Шумен: Избират директор на Драматично-куклен театър „Васил Друмев“"}
{"url": "http://www.focus-news.net/news/2017/10/04/2442651/ria-novosti-liderat-na-dzhabhat-an-nusra-e-v-kritichno-sastoyanie-sled-udari-na-ruskite-vvs.html", "text": "Руските военновъздушни сили са провели спецоперация в Сирия, в резултат на която лидерът на терористичната групировка „Джабхат ан Нусра“ е пострадал сериозно, предава РИА Новости.\r\nПо данни на няколко независими източници, Абу Мохамед ал Джулани е останал без ръка и се намира в критично състояние.\r\nРуската авиация е ликвидирала и 12 полеви командири на групировката. Ударите са нанесени в момент, в който командването на „Джабхат ан Нусра“ е провеждало заседание..Тереза Герова", "date": "2017.10.04", "title": "РИА Новости: Лидерът на „Джабхат ан Нусра“ е в критично състояние след удари на руските ВВС"}
{"url": "http://www.focus-news.net/news/2017/10/04/2442652/pregled-na-osnovnite-temi-vav-velikotarnovskiya-pechat.html", "text": "„Бели нощи очакват Велико Търново“ е заглавие от първа страница на областния всекидневник „Янтра Днес”. На прочутите Бели нощи ще могат да се насладят великотърновци, които ще се почувстват като жители или гости на Санкт Петербург. За разлика от прочутото природно явление, което там продължава повече от месец, в старата столица те ще са само три денонощия. Каква е причината и кога да очакват жителите на Велико Търново явлението, прочетете на страниците на ежедневника. „Започна възстановяването на парапета към ВТУ“ е друго заглавие от днешното издание. Започна цялостното възстановяване на разрушените оградни пана на пътя, който води към ректората на Великотърновския университет „Св. св. Кирил и Методий“. Средствата, които ще бъдат вложени са на стойност 35 000 лв. и са осигурени от Инвестиционната програма на Община Велико Търново. Повече за реконструкцията, научете от всекидневника. „Кола падна в изкоп“, пише още вестникът. Лек автомобил „Форд“ падна вчера в изкоп на кръстовището на ул. „Краков“ и ул. „Арх. Георги Козарев“ във Велико Търново. На мястото се извършва реконструкция на магистрален тръбопровод. Повече информация за инцидента, разберете от страниците на вестника. „Три в едно! Шофьор без книжка кара крадени дърва с нерегистриран опел“ е  новина от криминалната хроника. На страниците на вестника ще откриете и материал, с който журналистите от „Янтра ДНЕС“ честитят 50-я юбилей на кмета на Велико Търново Даниел Панов.  \r\n„Работници от фалиралия великотърновски хлебозавод се сдружават заради неполучени пари“ е заглавие от другия областен ежедневник „Борба“. Специална група в социалните мрежи създадоха работници от фалиралия великотърновски хлебозавод, който е на половина общински, но само на книга. Хората, които бяха освободени без предупреждение, имат да получават възнаграждения и други плащания, предвидени в Кодекса на труда. Как ще търсят те правата си, научете от „Борба“. „Търновската Ирена Стойчева специално за „Борба“ от Лас Вегас: След кървавия атентат градът се мобилизира бърз, всеки помага с каквото може“ е друга тема от вестника. „Трагедията е огромна! Мъката е повсеместна, но градът много бързо се мобилизира! Службите за сигурност и полицията реагираха изключително професионално и ефективно… Как се връща града към нормалния си ритъм, след голямата драма, прочетете на страниците на ежедневника. „Кола падна в 4-метров изкоп“ е друга тема от всекидневника. Лек автомобил „Форд“ пропадна в 4-метрвояи изкоп на новия хипермаркет, който се строи в района на Нова болница във Велико Търново. Инцидентът стана вчера около 14.00 часа. Повече за него, ще намерите във вестника. „Влак помете кола край Полски Сеновец, баща и син оцеляха“, пише още ежедневника. Баща и син са пострадали при инцидент между влак и лек автомобил на жп прелез на пътя между селата Раданово и Полски Сеновец малко след 14.00 часа във вторник. По първоначална информация бърз влак, движещ се по направление София – Русе, в блъснал преминаващия през неохраняемия жп прелез лек автомобил „Опел Астра“. Подробности за катастрофата, научете от „Борба“. На страниците на  днешното издание е поместен и материал, разказващ за македонски лекар, избрал да работи във Велико Търново.", "date": "2017.10.04", "title": "Преглед на основните теми във великотърновския печат"}
{"url": "http://www.focus-news.net/news/2017/10/04/2442653/korneliya-ninova-bsp-za-rodninskite-naznacheniya-v-kavarna-arshinat-tryabva-da-e-ednakav-za-vsichki-shte-napravim-proverka.html", "text": "Аршинът трябва да е еднакъв за всички, ще направим проверка. Това каза лидерът на БСП Корнелия Нинова в предаването  по Нова телевизия. На въпрос дали яде суджук, Нинова заяви, че не изнудва фирми да й го носят в дома й, а си го купува. „Особено в количество от 4 тона“, заяви тя.\r\nОтносно кметът на Каварна Нина Ставрева и обвиненията на бившия кмет Цонко Цонев и обвиненията за роднински назначения, Нинова коментира, че аршинът за всички, без значение политическата партия трябва да е еднакъв и е.  „Като говорим за Каварна трябва да уточним и отговора на нашия кмет там, че хората, които споменава са избрани от народа при гласуване за общински съветници. Не са назначени на служба от нея. Аршинът трябва да е еднакъв за всички. Ще се направи  проверка. Няма да разлика между наши и ваши. Това е принципен въпрос“, добави тя. \r\nОтносно казуса в Хасково и защо общинските съветници от БСП са си мълчали за назначенията, които Елена Йончева обявява сега, Корнелия Нинова поясни: „Доколкото знам на местно равнище тези неща са били огласявани, но не са получили този отзвук. Друго е, когато се кажат в парламента“.\r\nНинова коментира, че е нормално е всеки да работи, но не там, където роднината му определя нещата. По думите ѝ от морална гледна точка не бива роднини да се назначават на такива места. Според Нинова резултатите от такова управление са няколко. „Първо грамотни и образовани млади хора не могат да започнат работа, защото нямат чичо владика. Естествено те заминават за чужбина и ги губим. Второ, в тези бордове на държавни хранилки  се назначават роднини, които ходят един път в месеца на заседание на борд, но ги карат коли, имат секретарки и взимат високи заплати. Тоест там се изсипва един финансов ресурс докато една майка на 7 деца в община Вълчи дол няма с какво да ги нахрани“, заяви лидерът на БСП. По думите ѝ се оказва, че така едните за никаква работа взимат едни пари и ги возят скъпи коли, а другите нямат какво да ядат. „Третото е, че такава администрация, която те си назначават по роднинска връзка, гласува на избори под строй, за да се самовъзпроизведе. Влизаме в един омагьосан кръг. Идват и си назначават администрация, а отива на избори да ги преизбира, за да може пак да е на държавна хранилка“, каза още Нинова.\r\nНинова уточни, че в тази връзка днес в 14.30 часа на „Позитано“ ще се състои Национална среща с всички кметове на БСП, посветена на бюджета за 2018 г. и местната власт. „Едно от обръщанията, които ще направя към тях е в цялата страна да се огласят такива случаи. Започваме национална кампания за това, защото то не е единичен случай, това е модел, октопод в цялата държава. На това трябва да се сложи край“, обясни Корнелия Нинова.", "date": "2017.10.04", "title": "Корнелия Нинова, БСП за роднинските назначения в Каварна: Аршинът трябва да е еднакъв за всички, ще направим проверка"}
{"url": "http://www.focus-news.net/news/2017/10/04/2442654/pazardzhik-ot-nachaloto-na-godinata-v-oblastta-e-ustanoveno-nezakonno-prebivavane-na-31-chuzhdentsi.html", "text": "В област Пазарджик служителите от група „Миграция“ при ОД на МВР - Пазарджик и полицейските служители от районните управления са извършили от началото на годината над 800 проверки на хотелски комплекси, адреси, както и на граждани относно законовите основания за пребиваване и редовността на издадените визи. Това каза за Радио „Фокус“ – Пазарджик говорителят на Областната дирекция на МВР Мирослав Стоянов. Той обясни, че от началото на годината до момента в област Пазарджик е установено незаконно пребиваване на общо 31 чужденци, което е с няколко пъти по-малко в сравнение с минали години. „Всички незаконно пребиваващи чужди граждани са задържани и приведени в Специални домове за временно настаняване на чужденци в страната“, допълни Стоянов. По думите му, продължават проверките за спазване изискването на законите в страната, регламентиращи пребиваването на граждани от страни членки на ЕС и трети страни.\r\nВаня НИКОЛОВА", "date": "2017.10.04", "title": "Пазарджик: От началото на годината в областта е установено незаконно пребиваване на 31 чужденци"}
{"url": "http://www.focus-news.net/news/2017/10/04/2442655/sotsiologat-andrey-raychev-grazhdanite-mogat-samo-da-spechelyat-ot-sporovete-mezhdu-gerb-i-bsp.html", "text": "Гражданите могат само да спечелят от споровете между ГЕРБ и БСП. Това коментира в сутрешния блок „Добро утро, България“ на Радио „Фокус“ социологът Андрей Райчев. По думите му обществото е отвикнало от това да има ярка опозиция в противовес на властта, което е в интерес на демокрацията. \r\n„Работата на опозицията е не да се договаря с властта, а да се бие с нея. Ние затова сме я пратили, тя по цял ден трябва да се бие. Слава Богу Елена Йончева показа как трябва да става това. Това трябва да се случва винаги, когато властта има слабо място. Това не е нещо лошо. То е хубаво за самата власт, тя да престане да бъде в позиция на един затлъстял човек, който лежи на креслото и се чуди какво още да вземе, а да бъде в добра форма, да няма дефекти и т.н. Ще видите, че ГЕРБ ще извлече полза от това. То не е минус, а е в плюс и за тях, и за БСП, и за нас“, обясни той. \r\nСоциологът Андрей Райчев добави, че в страната през последните години отново се е създала номенклатура, именно заради липсата на активна опозиция.", "date": "2017.10.04", "title": "Социологът Андрей Райчев: Гражданите могат само да спечелят от споровете между ГЕРБ и БСП"}
{"url": "http://www.focus-news.net/news/2017/10/04/2442656/spas-garnevski-gerb-na-mestno-nivo-delyan-dobrev-razgromi-komunisticheskata-partiya-v-haskovo-kakto-germaniya-braziliya-na-svetovnoto-molya-te-delyane-ne-skachay-ot-borda-na-koraba.html", "text": "На местно ниво Делян Добрев разгроми комунистическата партия в Хасково, както Германия Бразилия на световното - моля те, Деляне, не скачай от „борда на кораба“. Това каза от трибуната на НС народният представител от ПГ на ГЕРБ Спас Гърневски по време на дебатите по своята оставка като депутат, предаде репортер на Агенция „Фокус“. По думите му \"червените акули\" ще го разкъсат още във въздуха, ако скочи от кораба. „Всички сте свидетели, че от първия ден на това НС и на съставянето на българското правителството, опозицията започна непримирима битка за дестабилизация на страната, на парламента, като отказа да се включи в подготовка и защита на интересите в предстоящите изпитания на България“, каза Спас Гърневски. По думите му нещо повече, са започнали много груби, недостойни, атаки срещу достойни парламентаристи в залата. „Г-жа Йончева избяга от големите теми, от големите схеми на Прехода“, посочи Гърневски. Той обърна внимание, че Йончева е избягала от фалита на банките и въпросите за Жан-Виденовата зима. „Избяга от темата за кражбата на пловдивски имоти“, заяви Гърневски и обясни, че става въпрос за Пловдивския панаир и поясни, че в това има участие и тогавашният заместник-министър на икономиката и енергетиката. Той подчерта, че за четири години от БСП са подарили Пловдив на олигарха Георги Гергов.  Той припомни случая в Каварна и подчерта, че има назначени роднини на Нина Ставрева в общината. „Преди да погледнеш в треската в окото на другия, виж гредата в своето“, обърна се Гърневски към БСП. Той попита защо Делян Добрев. „Делян Добрев е достоен български политик и парламентарист“, посочи Гърневски. По думите му на местно ниво той е разгромил комунистическата партия. Нямате нито един кмет, в нито едно населено място\", обърна се той към БСП. \"Бихме ви както Германия би Бразилия на световното в Бразилия“, каза Гърневски. Той помоли Делян Добрев да оттегли своята оставка и призова достойните парламентаристи да не я приемат. \r\nДеница КИТАНОВА", "date": "2017.10.04", "title": "Спас Гърневски, ГЕРБ: На местно ниво Делян Добрев разгроми комунистическата партия в Хасково, както Германия Бразилия на световното - моля те, Деляне, не скачай от „борда на кораба“"}
{"url": "http://www.focus-news.net/news/2017/10/04/2442657/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху връчената на Община Кюстендил годишна награда за най-бързо развиваща се СПА дестинация в България. Изданието цитира кмета на Община Кюстендил Петър Паунов, коментирал отличието пред „Фокус”, според когото наградата за най-бързо развиваща се СПА дестинация е в резултат от съвместната работа на всички в Кюстендил. „Удовлетворени сме и да считаме, че сме на правилния път. Далеч не е достатъчно като направено на този етап, но очевидно професионалистите правят, че вървим в правилната посока”, е коментирал кметът на Община Кюстендил Петър Паунов. По думите му трябва да продължат усилията за подобряване на продукта, да се вдига качеството и нивото на стандартите, които трябва да се реализират, за да има пълна удовлетвореност за гостите на Кюстендил.\r\nНа първата си страница вестникът информира и за церемонията по връчване на годишната награда за принос в музикалното изкуство – „Марин Големинов”. Жури под председателството на акад. Георги Минчев е удостоило с Националната награда на името на акад. Марин Големинов за 2017 г. проф. Павел Герджиков. Големият оперен певец, режисьор и педагог я получава за значимия си принос в областта на музикалното изкуство няколко месеца преди да навърши достолепните 80 години.\r\nВ рубриката „Репортери” вестникът акцентира върху това, че Общинският съвет в Кюстендил е предоставил за безвъзмездно ползване на ОП „Ученическо хранене” бюфетите в училищата. От 2014 година бюфетите на 4 училища са предоставени за безвъзмездно ползване на общинското предприятие. Със свое решение съветниците правят същото и за училищата „Даскал Димитри”, „Професор Марин Дринов” и Езикова гимназия. По този начин във всички общински училища ще се предлагат здравословни закуски, с което ще бъдат задоволени всички норми за здравословно хранене на учениците.  В продължение на темата е и информацията, че Община Кюстендил запазва цената на ученическия обяд. За поредна година цената на един обяд в общинските учебни заведения е на стойност 1.60 лева. Тази сума се заплаща от страна на родителите на децата, включени в целодневната организация на учебния ден и обхванати в столовото хранене. Останалата част от стойността на обяда се допълва със средства от Община Кюстендил и от учебните заведения. За тази сума учениците получават първо и второ ястие, както и десерт и хляб.\r\nВ рубриката „Култура” изданието разказва за провелото се десето издание на Празника на плодородието. Художествено аранжирани маси с плодове и зеленчуци са украсили площада и са радвали жителите и гостите на Кюстендил с хрумванията и изобретателността на техните производители и автори. Това се е случило на 10-ия юбилеен „Празник на плодородието“. На площад „Велбъжд“ занаятчии и земеделски производители са представили произведенията и продукциите си в красиво аранжирани щандове. За децата е имало арт-ателиета и работилници, а за всички жители и гости – музикална програма, която е продължила до края на деня със заключителен концерт, в който участие са взели Кристиян Янкулов и Мел Плачкова, конкурс за най-тематичен костюм и томбола с награди.", "date": "2017.10.04", "title": "Преглед на основните теми в кюстендилския печат"}
{"url": "http://www.focus-news.net/news/2017/10/04/2442658/aktsenti-v-predavaneto-vsichki-v-chas-na-radio-fokus.html", "text": "В днешното издание ще обърнем внимание към децата бежанци. Колко са започнали училище от 15 септември? Какви допълнителни мерки, в рамките на новата учебна година, са предприети от Министерство на образованието и науката? На тези и други въпроси ще ни отговори младши експертът Виктория Кирилова. \r\nПродължаваме да следим темата за задържането и обхващането на децата в образователната система. В минутите до 11.00 часа ще се насочим към Община Дългопол, където това е приоритет за местната власт. Още преди създаването на механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст в общината са предприети мерки. Какви ще научим от репортажа на Марияна Валентинова от Радио „Фокус“ - Варна. В Сливен също активно се работи по националната програма за връщане на децата в училище. Колко са новосформираните екипи в областта ще научим малко по-късно от репортера ни Людмила Йоргова. \r\nВлезте в час от 10.00 до 11.00 часа с Милослава Ангелова.", "date": "2017.10.04", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/10/04/2442659/pazardzhik-polozheni-sa-oshte-100-metra-novi-trabi-po-traseto-na-avariraliya-vodoprovod-ot-selo-zlokuchene-do-panagyurishte.html", "text": "Продължава подготовката на трасето за подмяна на водопроводните тръби в проблемния участък на авариралия водопровод от село Злокучене, съобщиха за Радио „Фокус“ – Пазарджик от кризисния щаб за координация, сформиран със заповед на кмета на Община Панагюрище. От щаба уточниха, че продължава полагането на доставените нови тръби в изкопа по трасето на водопровода. Само през вчерашния ден в изкопа са положени още 100 метра тръби. Водоноските в селата ежедневно се презареждат с вода за битови нужди. До сега са положени в изкопа по трасето на авариралия водопровод над 1 километър нови тръби.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение бе удължен до 10 октомври.\r\nВаня НИКОЛОВА", "date": "2017.10.04", "title": "Пазарджик: Положени са още 100 метра нови тръби по трасето на авариралия водопровод от село Злокучене до Панагюрище"}
{"url": "http://www.focus-news.net/news/2017/10/04/2442660/pregled-na-osnovnite-temi-v-shumenskiya-pechat.html", "text": "„Четири училища в Шумен с нова визия за 13 милиона лева“ е водещото заглавие във вестник „Шуменска заря. Средствата са осигурени от оперативна програма „Региони в растеж”, а общината ще съфинансира с 320 000 лв. „Рекорден брой екипажи на 48-то рали „Стари столици“, съобщава изданието. В най-стария рали-шампионат се включват 31 екипажа, които се състезават в 9 скоростни етапа. Ралито ще се\r\nпроведе на 7 и 8 октомври. „Старши комисар Ялчън Расим бе гост-лектор в Шуменския университет“, информира ежедневникът. Директорът на ОД МВР – Шумен изнесе вчера пред студенти от Шуменския университет „Епископ Константин Преславски” публична лекция на тема „Действия на полицейските сили по време на извънредната ситуация с дерайлиралата влакова композиция в гара Хитрино”. „Апелативният съд във Варна потвърди ареста на Венцеслав Чобанов за разкритата наркооранжерия край Нови пазар“ е акцент от стр. 3 в броя. Втората съдебна инстанция остави без уважение жалбата на обвиняемия срещу определение на Шуменския окръжен съд от миналата седмица, с което му е била определена най-тежката мярка за процесуална принуда. „Пишат нова концепция за професионалното образование“ информира изданието. Според изследване младите хора с професионално образование се реализират с един месец по-рано на пазара на труда. „Военният факултет спечели проект пред фонд „Научни изследвания“, е акцент от стр. 4 в броя. Шуменският факултет „Артилерия, ПВО и КИС” на Националния военен университет „Васил Левски” за първи път кандидатства пред фонд „Научни изследвания“ (ФНИ), към Министерството на образованието и науката, с проект за подкрепа на международни научни форуми, провеждани в Република България. Той беше одобрен и съфинансиран от ФНИ със сумата от 6929 лв. „Днес избират директор на Шуменския театър“ пише ежедневникът. До участие в конкурса са допуснати Димитър Димитров и Венцислав Кулев. „Танцова формация „Фамилия Европа” прослави Шумен в Ловеч“ пише вестникът. Шуменската танцова формация „Фамилия Европа” бе отличена с „Грамота за специален принос за провеждането на фестивала „Ритъмът на България”.", "date": "2017.10.04", "title": "Преглед на основните теми в шуменския печат"}
{"url": "http://www.focus-news.net/news/2017/10/04/2442661/anton-todorov-gerb-kam-korneliya-ninova-uchastvahte-li-v-privatizatsiyata-na-tehnoimpeks.html", "text": "Участвахте ли в приватизацията на на „Техноимпекс“. Това попита народният представител от ПГ на ГЕРБ  Антон Тодоров лидерът на БСП Корнелия Нинова от трибуната на НС по време на дебатите по оставката на депутата Делян Добрев от ГЕРБ, предаде репортер на Агенция „Фокус“. „Трябва да знаем, че аз съм като мумията, не се храня, не спя, не съм от този свят и винаги се връщам, за ужас на червените“, каза Тодоров. „От година и половина се опитвам да накарам г-жа Корнелия Нинова да отговори за сделка за „Техноимпекс“, коментира той и размаха от трибуната договор. „Това е договорът, с който Корнелия Нинова, купува цяла търговска фирма\", добави Тодоров. \r\nТой попита дали е морално да се приватизира външнотърговски фирми за жълти стотинки и дали, ако си част от проблема, можеш ли да бъдеш в част от решаването му. \r\nДеница КИТАНОВА", "date": "2017.10.04", "title": "Антон Тодоров, ГЕРБ към Корнелия Нинова: Участвахте ли в приватизацията на „Техноимпекс“"}
{"url": "http://www.focus-news.net/news/2017/10/04/2442662/reuters-frenskiyat-parlament-odobri-novo-antiteroristichno-zakonodatelstvo.html", "text": "Парламентът на Франция игнорира гражданските протести и одобри ново антитерористично законодателство, което ще засили правомощията на полицията и ще улесни затварянето на джамии, за които се подозира, че проповядват омраза, предава Reuters.\r\nПреди гласуването министърът на вътрешните работи Жерар Коломб описа Франция като държава, която е „все още в състояние на война\", тъй като властите се борят да се справят с заплахата, която представляват чуждестранните джихадисти и местните бойци. Правозащитни организации обаче предупредиха, че законът ще доведе до нарушаване на гражданските свободи.Тереза Герова", "date": "2017.10.04", "title": "Reuters: Френският парламент одобри ново антитерористично законодателство"}
{"url": "http://www.focus-news.net/news/2017/10/04/2442663/kyustendil-hudozhestvenata-galeriya-v-grada-predstavya-grafichna-izlozhba-na-dimo-kolibarov.html", "text": "Художествената галерия в Кюстендил представя графична изложба на Димо Колибаров. Това съобщи за Радио „Фокус” – Кюстендил Бойка Велинова, екскурзовод към Художествена галерия „Владимир Димитров – Майстора” в Кюстендил. Откриването на изложбата е насрочено за 18.00 часа днес. В нея са включени 37 произведения от различни цикли на автора. „Творбите са създадени през последните няколко години в класическите графични техники – офорт, акватинта и литография. Художникът е сред най-значимите майстори на съвременната българска графика”, каза Бойка Велинова. Димо Колибаров е роден на 27 февруари 1965 година в град Поморие. Завършил е Средно специално художествено училище „Цанко Лавренов” – Пловдив, след което и Национална художествена академия. Работи в областта на графиката, екслибриса и рисунката. За високия му творчески принос към световната графика е награден с над 30 международни призове и отличия.\r\nВенцеслав ИЛЧЕВ", "date": "2017.10.04", "title": "Кюстендил: Художествената галерия в града представя графична изложба на Димо Колибаров"}
{"url": "http://www.focus-news.net/news/2017/10/04/2442664/burgas-spektakalat-redki-tapanari-na-tedi-moskov-gostuva-v-grada.html", "text": "Комедията „Редки тъпанари“ на режисьора Теди Москов гостува в Бургас в залата на НХК, съобщиха от пресцентъра на Община Бургас. Постановката е на Драматичен театър „Сава Огнянов\" - Русе. Сценичният й вариант е на Теди Москов и Симон Шварц. Сценографията и костюмите са на Виолета Радкова, а музиката на Пламен Мирчев - Мирона. В спектакъла участват: Мая Новоселска, Роберт Янакиев, Дайана Михайлова, Явор Бахаров, Ясена Господинова, Йосиф Шамли, Петя Венелинова, Александър Сано, Александър Узунов, Ивайло Спасимиров.\r\nСпектакълът „Редки тъпанари\" е театрална версия на филма на Марио Моничели „Неизвестни извършители\". Сюжетът е силно комедиен и разкрива трогателните опити на група пишман крадци да оберат една заложна къща. Те са фрапиращо непрофесионални и абсолютно неподходящи за престъплението, с което са се нагърбили. Разбира се самочувствието им е обратно пропорционално на възможностите им. Бандата им се състои от некадърен спортист, провалил се адвокат, уволнен кино оператор, бездарен сицилиански мафиот и младоженец, захванал се да краде в деня на сватбата си.\r\nПаралелно с кражбата се раждат и две любовни истории. Ражда се и „престъплението на века\". Филмът на Моничели е от епохата на италианския неореализъм и е номиниран за Оскар през 1958 г. В него участват грандиозните артисти Марчело Мастрояни, Тото и Виторио Гасман. \r\n\"Със Симон Шварц преработихме сценария, така че да го доближим до съвременна България, а именно - бедна, крадлива и безперспективна за огромен брой хора. Между Италия през 50-те години на миналия век и България в наши дни има някаква „роднинска\" близост\", споделя Теди Москов.\r\n\"Редки тъпанари\" ще се играе в залата на НХК от 19:00 часа. Билети за спектакъла вече се продават на касата на НХК от 10:00 до 18:00 часа.", "date": "2017.10.04", "title": "Бургас: Спектакълът „Редки тъпанари“ на Теди Москов гостува в града"}
{"url": "http://www.focus-news.net/news/2017/10/04/2442665/valentin-nikolov-gerb-kam-bsp-imash-bratovchedka-v-obshtinata-znachi-imash-mnogo-rodnini-sashtoto-e-da-kazhesh-che-ima-paralelna-darzhava-koyato-sazdavash-ti.html", "text": "Ако имаш една братовчедка, значи имаш много роднини в Общината. Това е същото да кажеш, че има паралелна държава, която я създаваш ти. Това каза народният представител от ГЕРБ Валентин Николов в дебатите по оставката на депутата Делян Добрев, предаде репортер на Агенция „Фокус“. „Делян Добрев винаги е можел да решава проблеми, трупани с години наред, като в енергетика, която беше фалирала, когато дойдохме“, заяви той. Депутатът се обърна към Делян Добрев с думите: „Деляне, приятелю, нуждаем се от теб всички, надявам се да останеш“. „Искаха да покажат модел, какъв модел, че имаш братовчедка в Общината, която даже ти не си назначил“, попита Валентин Николов. \r\nБиляна ИВАНОВА", "date": "2017.10.04", "title": "Валентин Николов, ГЕРБ към БСП: Имаш братовчедка в Общината - значи имаш много роднини, същото е да кажеш, че има паралелна държава, която създаваш ти"}
{"url": "http://www.focus-news.net/news/2017/10/04/2442666/vidin-s-63-sm-se-e-ponizhilo-nivoto-na-reka-dunav-kray-novo-selo-prez-izminaloto-denonoshtie.html", "text": "С 63 см се е понижило нивото на Дунав в началото на българския участък на реката при Ново село през изминалото денонощие и водният стоеж е 205 см, съобщиха от местната Хидрометеорологична станция. При Видин е измерено понижение от 57 см и водният стоеж е 260 см. Нивото на река Дунав край Лом е 308 см и водният стоеж през последното денонощие се е понижил с 43 см. Нивото на реката се е понижило край Оряхово с 20 см и водният стоеж е 209 см. Температурата на водата край Ново село е 15.3 градуса, а край Оряхово е 16.4 градуса.", "date": "2017.10.04", "title": "Видин: С 63 см се е понижило нивото на река Дунав край Ново село през изминалото денонощие"}
{"url": "http://www.focus-news.net/news/2017/10/04/2442667/svetla-atanasova-bata-ne-zastavame-zad-pozitsiyata-na-abtta-ne-e-tova-nachinat.html", "text": "Не заставаме зад позицията на АБТТА, има проблемни моменти в сектора, но не е това начинът да се оправят. Това каза за Агенция „Фокус“ Светла Атанасова, председател на Българска асоциация на туристическите агенции (БАТА)  във връзка със становище на УС на Асоциация на българските туроператори и туристически агенти (АБТТА), че снемат доверието си от министър Николина Ангелкова. „Има неща, които действително са проблеми за целия туристически бранш. Като цяло не смятаме, че това е начинът и момента“, заяви Атанасова.", "date": "2017.10.04", "title": "Светла Атанасова, БАТА: Не заставаме зад позицията на АБТТА, не е това начинът"}
{"url": "http://www.focus-news.net/news/2017/10/04/2442668/politico-ministarat-na-otbranata-na-niderlandiya-podade-ostavka-sled-fatalen-intsident-v-mali.html", "text": "Министърът на отбраната на Нидерландия Жанин Хенис-Плашарт подаде оставка във вторник вечерта, след като воденото от нея ведомство бе подведено под отговорност за инцидент, при който двама военнослужещи на страната загинаха в Мали, съобщава електронното издание Politico в редакцията си за Европа.\r\nХенис-Плашарт, член на управляващата дясноцентристка „Народна партия за свобода и демокрация“, призна, че са били допуснати грешки при закупуването, съхраняването и използването на гранати като част от мисията в африканската страна. \r\nВойниците загинаха при опит да задействат гранати. \r\nМиналата седмица Съветът за сигурност на Нидерлания публикува доклад, в който се казва, че войниците са загинали в резултат на сериозни недостатъци в действията на Министерството на отбраната. Още през лятото бе инициирано разследване на мисията в Мали, а депутатите поискаха от Хенис-Плашарт да я прекрати. Тя обаче се реши на стъпката едва миналия петък. \r\n„Реагирах странно, но аз съм само човек\", заяви министърът при връчването на оставката си пред депутатите в парламента. \r\nГенерал Том Мидендор, който е с най-висок ранг в армията, също ще подаде оставка..Тереза Герова", "date": "2017.10.04", "title": "Politico: Министърът на отбраната на Нидерландия подаде оставка след фатален инцидент в Мали"}
{"url": "http://www.focus-news.net/news/2017/10/04/2442669/toma-bikov-gerb-kam-bsp-ochakvam-ostavki-i-ot-vashata-parlamentarna-grupa-s-cherniya-piar-ste-tragnali-sreshtu-vlak-a-se-namirate-v-moskvich.html", "text": "Очаквам оставки и от вашата парламентарна група - с черния пиар сте тръгнали срещу влак, а се намирате в „Москвич“. Това каза от трибуната на парламента народният представител от ПГ на ГЕРБ Тома Биков, по време на дебатите по депозираната от Делян Добрев оставка, предаде репортер на Агенция „Фокус“.  „Актът на днешната оставка е политически. Той е важен политически акт, защото е стандарт на поведение за всички\", заяви Биков. \"Вие също трябва да подлежите на този стандарт оттук нататък. Преди няколко месеца друг депутат подаде оставка след подозрения, не осъдителна присъда. През последните няколко дни вие изсипахте помия, черен пиар“, допълни още той. По думите му Елена Йончева се е пръврнала в инструмент на този пиар. „Никой не е спечелил от черен пиар, никой не е спечелил от омаскаряване. Тръгнали сте в тази посока, но искам да ви кажа, че се движите срещу влак, а се намирате в „Москвич“. По думите му това, което прави Делян Добрев по-скоро е емоционален акт. „Оттук нататък очаквам оставки от вашата ПГ“ ,каза Тома Биков. Той попита БСП дали те са намерили да говорят за родове, като цялата им партия е с родове. Биков посочи, че преди са обяснявали как Ирина Бокова няма нищо общо с мъжа си.\r\nДеница КИТАНОВА", "date": "2017.10.04", "title": "Тома Биков, ГЕРБ към БСП: Очаквам оставки и от вашата парламентарна група - с черния пиар сте тръгнали срещу влак, а се намирате в „Москвич“"}
{"url": "http://www.focus-news.net/news/2017/10/04/2442670/shumen-regionalnata-biblioteka-organizira-konferentsiya-bibliotekata-proektsii-vav-vremeto-po-povod-95-godini-ot-osnovavaneto-si.html", "text": "Регионалната библиотека организира Национална конференция с международно участие „Библиотеката – проекции във времето” по повод 95 години от основаването си. Това съобщиха от Регионална библиотека „Стилиян Чилингиров” - Шумен. Конференцията ще се проведе на 5 и 6 октомври, като официалното откриване ще започне от 13.00 часа на 5 октомври. Форумът е посветен на 95-годишнината от основаването на Шуменската библиотека и ще бъде осъществен в две секции – „Исторически ретроспекции” и „Модерни трансформации”, поставящи акцент както върху традициите, така и върху възможностите и перспективите пред библиотечната институция. С доклади във форума ще бъдат представени Софийски университет „Св. Климент Охридски”; Мелитополски университет „Богдан Хмелницки” в Украйна; Университет „Александър Йоан Куза” в Яш, Румъния; Регионален исторически музей – Шумен; Централна библиотека „М. Ю. Лермонтов” в Мелитопол, Украйна; сръбските библиотеки „Детко Петров” в Димитровград и Народната библиотека в Пирот; Столична библиотека, както и регионални, читалищни и училищни библиотеки в страната. Съпътстваща проява на форума е представянето на организираната от РБ „Стилиян Чилингиров” изложба „Българската история в художествено слово и образ”. Експозицията представя знакови личности и събития от историята на Първото и Второто българско царство, от епохата на националноосвободителните борби и Българското възраждане и следосвобожденска България до Съединението от 1885 г. чрез художествени колажи от произведения на българската литература, живопис и иконопис, произведения на художествената миниатюра, на скулптурата, архитектурата и художествената фотография. На 5 октомври Регионална библиотека ще работи с читатели до 12.00 часа, а на 6 октомври ще е затворена за читатели във връзка с провеждането на конференцията.", "date": "2017.10.04", "title": "Шумен: Регионалната библиотека организира конференция „Библиотеката – проекции във времето” по повод 95 години от основаването си"}
{"url": "http://www.focus-news.net/news/2017/10/04/2442671/vidin-27-godishen-mazh-e-zadarzhan-za-otvlichane-i-sklonyavane-kam-prostitutsiya.html", "text": "27-годишен мъж е задържан за отвличане и склоняване към проституция. Това съобщиха от ОДМВР - Видин. Мъжът с инициали А. А. от село Арчар е задържан вчера в полицейския арест след подаден сигнал в 11.22 часа на тел. 112 от 22-годишна жена от град Разлог. Жената съобщила, че е избягала от дома на мъж, принуждавал я да проституира. Жената заявила, че през месец септември 2017 г. била отвлечена от района на крайпътен комплекс до село Бели извор, област Враца и в продължение на седмица била принуждавана да проституира в района на крайпътен комплекс „Дилижанс” в град Видин. Вчера успяла да избяга и стигнала до частен дом в село Жеглица, откъдето сигнализирала на полицията. Работата по случая продължава, в РУ - Видин е образувано досъдебно производство.", "date": "2017.10.04", "title": "Видин: 27-годишен мъж е задържан за отвличане и склоняване към проституция"}
{"url": "http://www.focus-news.net/news/2017/10/04/2442672/valeri-zhablyanov-bsp-za-ostavkata-na-delyan-dobrev-nay-madroto-e-da-izostavim-istoricheskite-sravneniya-i-da-se-opitame-da-izlezem-ot-situatsiyata-s-dostoynstvo.html", "text": "Най-мъдрото нещо, което можем да направим днес е да спазим процедурата, да изоставим историческите сравнения и да се опитаме да излезем като парламент и партии по достойнство. Това каза народният представител от БСП Валери Жаблянов в дебатите по оставката на депутата Делян Добрев, предаде репортер на Агенция „Фокус“. „Оставката на Добрев е индивидуален акт, негова лична воля. Струва ми се, че той е преценил така“, посочи той. „Ние сме наследници на тежък период от историята ни, на прехода. Той създаде много противопоставяния и конфликти“, обясни Валери Жаблянов и допълни, че трябва да се направи така че този период да отиде в учебниците, когато обществото ни помъдрее достатъчно. Той се обърна към ГЕРБ с думите: „Когато започнахте да създавате партията си, използвахте държавата, за да изградите партийните си структури. Това е историческо връщане и грешка от исторически характер“. „В БСП може да има родове, но в това няма нищо осъдително“, заяви Валери Жаблянов. „БСП извървя дългия път, за да се реформира и да стигне до състоянието, в което може да присъства в политическия живот като опозиция, да отстоява идеи“, посочи народният представител. „БСП е в правото си да постави въпроса за модела, който се утвърждава в страната в последните 10 години“, каза още той. \r\nБиляна ИВАНОВА", "date": "2017.10.04", "title": "Валери Жаблянов, БСП за оставката на Делян Добрев: Най-мъдрото е да изоставим историческите сравнения и да се опитаме да излезем от ситуацията с достойнство"}
{"url": "http://www.focus-news.net/news/2017/10/04/2442673/sofiya-shofyorite-da-se-dvizhat-s-povisheno-vnimanie-i-saobrazena-skorost-po-severnata-skorostna-tangenta-poradi-remont-na-mantinela.html", "text": "Шофьорите да се движат с повишено внимание и съобразена скорост по Северната скоростна тангента поради ремонт на мантинела. Това съобщиха от пресцентъра на Агенция \"Пътна инфраструктура\". Трафикът се осъществява при стеснение на двете платна", "date": "2017.10.04", "title": "София: Шофьорите да се движат с повишено внимание и съобразена скорост по Северната скоростна тангента поради ремонт на мантинела"}
{"url": "http://www.focus-news.net/news/2017/10/04/2442674/prof-kamen-plochev-poiskah-uvelichenie-na-byudzheta-na-nzok-za-dogodina-s-500-mln-leva-za-da-bade-vklyuchen-i-meditsinskiyat-trud-v-patekite-po-dogovaryane.html", "text": "Поисках увеличение на бюджета на НЗОК с 500 млн. лева, за да бъде включен и медицинският труд в пътеките по договаряне, каза в предаването „Денят започва” по БНТ управителят на НЗОК проф. Камен Плочев. „Смятам, че за бюджета догодина ще ни дадат 250 млн. лева повече, а аз искам двойно повече, защото много искам в пътеките по договаряне да бъде включен и медицинският труд. Сега им се заплаща на брой минали болни по клинична пътека. Затова лекарите търсят болни и всеки пациент е една самоходна клинична пътека – трябва да се прекъсне това”, обясни проф. Плочев. \r\nПо отношение на въвеждането на електронната здравна карта той каза, че въвеждането й е ключово за подобряването на качеството на здравната услуга. „Електронната здравна карта ще ми дава възможност без пациентът да ми носи никаква документация да имам пълна информация за него и да започна правилното лечение или да го насоча към друго отделение”, обясни той. В момента се работи по създаването на такава карта – на Надзорния съвет днес ще бъдат гласувани средства за закупуване за тази цел техника, допълни проф. Плочев и каза, че програмата е разработена в електронен вид. „Нашата амбиция е в рамките на нашето европейско председателство – до юни месец – да имаме електронна здравна карта и да започнем да ги раздаваме на българските граждани. Като до тогава трябва много добре да се обясни какво представлява тя, защото това ще посрещне съпротива”, подчерта проф. Плочев. По думите му чрез електронната здравна карта ще може да се контролират фалшивите диагнози, лекарства и престои в болници.", "date": "2017.10.04", "title": "Проф. Камен Плочев: Поисках увеличение на бюджета на НЗОК за догодина с 500 млн. лева, за да бъде включен и медицинският труд в пътеките по договаряне"}
{"url": "http://www.focus-news.net/news/2017/10/04/2442675/snezhana-dukova-gerb-kam-valeri-zhablyanov-sramuvate-li-se-che-saprugata-vi-iztochva-sredstva-ot-mon-na-grazhdanski-dogovor.html", "text": "Срамувате ли се, че съпругата ви източва средства от Министерство на образованието и науката на граждански договор. Това каза народният представител от ПГ на ГЕРБ Снежана Дукова в реплика към Валери Жаблянов по време на дебатите по оставката на депутата Делян Добрев, предаде репортер на Агенция „Фокус“.  „Г-н Жаблянов, вие като политик и като лектор с диплома за такъв, дайте ми дефиниция за морал и се отнесете към вашата партия. Не се ли срамувате за целия преход“, попита Снежана Дукова. Тя коментира, че неговата съпруга източва средства от МОН на граждански договор и го попита дали не се срамува за това. Дукова обърна внимание, че от ГЕРБ са оставили кадърни хора от БСП на работа. \r\nДеница КИТАНОВА", "date": "2017.10.04", "title": "Снежана Дукова, ГЕРБ към Валери Жаблянов: Срамувате ли се, че съпругата ви източва средства от МОН на граждански договор"}
{"url": "http://www.focus-news.net/news/2017/10/04/2442676/plovdiv-mototsikletist-e-postradal-pri-katastrofa-na-ul-elin-pelin-v-kvartal-proslav.html", "text": "Мотоциклетист е в болница след катастрофа на ул. „Елин Пелин“ в пловдивския квартал „Прослав“. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден около 18.30 часа снощи. Според подадената информация водач с лек автомобил „Тойота“ е извършвал ляв завой и е отнел предимството на мотоциклет „Сузуки“. При катасатрофата е пострадал мотоциклетистът, който е нямал категория за управляваното от него превозно средство. Той е настанен в болница с фрактура на подбедрицата, в стабилно състояние. Пробите за алкохол на водачите са отрицателни. По случая работят служители на Второ районно полицейскоп управление.\r\nТони МИХАЙЛОВ", "date": "2017.10.04", "title": "Пловдив: Мотоциклетист е пострадал при катастрофа на ул. „Елин Пелин“ в квартал „Прослав“"}
{"url": "http://www.focus-news.net/news/2017/10/04/2442677/kyustendil-mezhdunaroden-simpozium-pautaliya-velbazhd-kyustendil-i-prilezhashtite-im-teritorii-prez-vekovete-shte-bade-otkrit-v-grada.html", "text": "В Кюстендил ще бъде открит VII Международен симпозиум „Пауталия-Велбъжд-Кюстендил и прилежащите им територии през вековете”. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. Научната проява ще бъде открита от 13.30 часа в зала „Пауталия” на парк-хотел „Кюстендил.” \r\nСедмото издание на тематичния симпозиум е посветен на 120-годишнината от създаването на кюстендилския музей. Симпозиумът ще продължи до 5 октомври с представяне на научни доклади и съобщения. Организатори на научната проява са Община Кюстендил, Регионален исторически музей „Акад. Йордан Иванов” – Кюстендил и Дирекция „Културно наследство” към Министерство на културата.\r\nВенцеслав ИЛЧЕВ", "date": "2017.10.04", "title": "Кюстендил: Международен симпозиум „Пауталия-Велбъжд-Кюстендил и прилежащите им територии през вековете” ще бъде открит в града"}
{"url": "http://www.focus-news.net/news/2017/10/04/2442678/the-slovak-spectator-slovakiya-se-bori-s-namalyavashtiya-broy-na-aktivnite-voynitsi.html", "text": "Интересът на словаците към кариера в армията намалява – точно както и способностите на войската, пише вестник The Slovak Spectator.\r\nДоклад на Министерството на отбраната за текущото състояние на Въоръжените сили показва, че се е увеличил чувствително броят на военнослужещите, напускащо резервните сили. Съгласно поставените цели, Словения трябваше да поддържа армия от 16 077 професионални войници, но документите показват, че действителният им брой е 12 180 военнослужещи. Тази статистика оказва негативно влияние върху системата за управление на военния персонал и изпълнението на задачите на Въоръжените сили, се казва в доклада.\r\nПрез 2012 г. общо 2 417 души са кандидатствали за армията, от които 1 190 (49%) са отговаряли на изискванията за постъпване в нея. Миналата година желаещите са били 1 637 души, от които 511 (31%) са отговаряли на вече силно занижените критерии. Ако при подбора бяха взети предвид старите изисквания, то успехът на кандидатите щеше да падне до под 30 %, признават от Министерството на отбраната.\r\nНегативната тенденция продължава. През първата половина на 2017 г. е отчетено 18-процентно намаление на броя на подалите молбите за постъпване в армията. Това означава, че може да се очаква броят на кандидатурите за професионален войник през 2017 г. и следващите години да бъде по-нисък от този през 2016 г..Тереза Герова", "date": "2017.10.04", "title": "The Slovak Spectator: Словакия се бори с намаляващия брой на активните войници"}
{"url": "http://www.focus-news.net/news/2017/10/04/2442679/marku-koyvisto-vitseprezident-na-patria-predlozhenieto-na-patria-za-modernizatsiyata-na-suhopatnite-voyski-e-vsichko-ot-koeto-se-nuzhdae-balgarskata-armiya.html", "text": "Предложението на Patria за модернизацията на сухопътните войски е всичко, от което се нуждае Българската армия. Това каза в интервю за Агенция „Фокус“ Марку Койвисто, вицепрезидент на  Patria във връзка с  придобиването на бойни машини за сухопътните войски. Той поясни, че по време на презентацията на командването на сухопътните войски е  било казано много ясно, че трябва да бъде отговорено на всички предизвикателства, необходимости и способности на тези войски. По думите му е важно, че с предложението на Patria Българската армия не трябва да прави никакви компромиси. „Ние предоставяме всичките най-съвременни, модерни технически характеристики. Изпълваме необходимото ниво за защита, като същевременно се запазват амфибийните способности на машината. Нашият модел за съвместно производство, който нееднократно беше обсъждан тук в България, е доказал своите предимства”, каза Марку Койвисто. Вицепрезидентът на Patriа изрази надежда представляваната от него фирма да получи искане за „обвързваща оферта“. „Нашето цялостно предложение, започващо със самата машина, характеристиките, с предложението за местното производство, с поддръжката за целия жизнен цикъл – това всъщност е всичко, от което се нуждае Българската армия”, допълни Койвисто. \r\nДеница КИТАНОВА", "date": "2017.10.04", "title": "Марку Койвисто, вицепрезидент на Patriа: Предложението на Patria за модернизацията на сухопътните войски е всичко, от което се нуждае Българската армия"}
{"url": "http://www.focus-news.net/news/2017/10/04/2442680/premierat-boyko-borisov-ostavkata-na-delyan-dobrev-e-dostoen-moralen-akt-vsichki-znayat-kakvi-sa-bsp-i-zatova-izbor-sled-izbor-gi-pobezhdavame.html", "text": "Оставката на Делян Добрев е достоен морален акт, всички знаят какви са БСП и затова избор след избор ги побеждаваме. Това каза премиерът Бойко Борисов преди седмичното заседание на Министерски съвет, което проведе в резиденция „Евксиноград” във Варна, предаде репортер на Радио „Фокус“ – Варна. Относно скандала с назначаването на родните на Делян Добрев в Хасково, думите на Корнелия Нинова, че става дума за власт и пари и обвиненията на опозицията, че в „Булгартрансгаз“ също има „шуробаджанащина“, Борисов заяви: „В няколко аспекта може да се коментира. Всеки съди сам по себе си. За БСП властта винаги е била власт и пари, над 100 години. Делян Добрев е безспорен професионалист, авторитет в града си. Реакцията на партията е разбираема“. „Грешката на партията е тезата, че и БСП са правили така. Натоварената ми програма не позволи да се срещна с партията. Всички знаят какви са БСП и затова избор след избор ги побеждаваме. Накрая стигнаха до това да издигат кандидат за президент на думи, нямащ нищо общо с тях. Не бих ги коментирал\", заяви той.\r\nСпоред Борисов думата кум вече няма това значение, което е имало преди. „БСП умее да подбира добре подбрани изрази, а и спазват тактиката, че най-добрият начин да унищожиш един човек е да си послужиш с добре подбрани истини за него.  Да, имал ли е Делян Добрев братовчедка - има. Да, сложил си е подписа да се оженят, като кум\", обясни той и добави, че темата как е управляван градът не стои. \r\n„2009 г. дойдохме обещахме да няма роднински назначения, хора в бордовете. Днес сили утре ще събера Изпълнителната комисия и ако има подобни случаи да се решат“, каза той. \r\nПо думите му оставката на Делян Добрев е един достоен морален акт. \"Морално е кметът на Хасково да подаде оставка и да се проведат нови избори. Нахалството на кмета да не си отива заедно с Делян Добрев не го разбирам, след като знаем какви резултати имаше преди това, и след като стана кандидат на ГЕРБ какви резултати има, но това е негов морал, негово право. В разговора ми с Деян Добрев аз усетих, че той желае да покаже именно такъв морал, подавайки своята оставка“, каза премиерът и лидер на ПП ГЕРБ Бойко Борисов. Той даде за пример ситуацията във Варна, където бившият кмет Кирил Йорданов, който бе подкрепен от ГЕРБ, подаде оставка и в града се проведоха нови избори, спечелени от ГЕРБ убедително. „Това трябва да бъде и съдбата на Хасково. Това е демокрацията, обществото да покаже на коя страна е“, отбеляза премиерът. Според него Делян Добрев е безспорен професионалист, авторитет в града си и реакцията на партията по повод оставката му е разбираема. Борисов заяви, че подаването на оставката не значи, че Добрев приема вина, напротив, той трябва да докаже кое е клевета. „Ние сме длъжни да покажем, че оставката е и морален акт. Самият аз съм го правил, тогава хората могат да преценят, да изберат, да оценят плюсовете и минусите на един човек. Да, партията иска Делян Добрев да остане в редиците й и той е добре дошъл“, заяви Борисов. \r\nМарияна ВАЛЕНТИНОВА", "date": "2017.10.04", "title": "Премиерът Бойко Борисов: Оставката на Делян Добрев е достоен морален акт, всички знаят какви са БСП и затова избор след избор ги побеждаваме"}
{"url": "http://www.focus-news.net/news/2017/10/04/2442681/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ коментира инцидент, при който пострада охранител. „Подпийнал шофьор нападна охранител“ е заглавието, под което изданието уточнява, че забележка за паркиране е завършила с избити зъби. На втора страница основна е темата за цените на горивата. „Горивата в Пазарджик поскъпнаха“ пише изданието и допълва, че цените в града са около средните за страната, но в Пловдив е доста по-евтино. На следващата си страница вестникът коментира продължаващият ремонт на един от главните булеварди в Пазарджик. „Ремонтът на бул. „Александър Стамболийски“ ще завърши на 25 октомври“, отбелязва изданието и допълва, че новият тротоар затапва излаза към улича „Славянска“ и така усложнява трафика. На следващата си страница вестникът продължава темата от първа за инцидента с охранителя и я допълва с други криминални теми. Основна тема на следващата страница е подготовката на автомобила за зимата, а на последните си страници изданието коментира интересни спортни и културни теми.", "date": "2017.10.04", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/04/2442682/plovdiv-12-sela-v-oblastta-sa-s-narusheno-vodopodavane-zaradi-avarii-po-vodoprenosnata-mrezha.html", "text": "12 села в Пловдивска област са с нарушено водоподаване заради аварии по водопреносната мрежа. Това съобщиха за Радио „Фокус“ – Пловдив от водоснабдителното дружество. Без вода или с частично нарушено водоподаване днес са селата Горнослав, Тополово, Боянци, Избеглии, Конуш, Долнослав, Козаново, Болярци, Войнягово, Житница, Патриарх Евтимово и Отец Паисиево. До 16.30 часа ще бъде възстановено нормалното водоподаване в асеновградските села Горнослав и Долнослав, като за останалите населени места не е посочен краен срок за отстраняване. Екипите на водоснабдителното дружество работят по аварии на ул. „Освобождение“ в Карлово и ул. „Банска“ в град Баня.\r\nНа територията на град Пловдив без вода са жителите в района на улиците „Бъдеще“ и „Тих кът“ в кв. „Прослав“, както и живущите в района на ул. „Бадемите“ в кв. „Коматево“. Екипите на водоснабдителното дружество работят за бързото възстановяване на нормалното водоподаване.\r\nТони МИХАЙЛОВ", "date": "2017.10.04", "title": "Пловдив: 12 села в областта са с нарушено водоподаване заради аварии по водопреносната мрежа"}
{"url": "http://www.focus-news.net/news/2017/10/04/2442683/montana-blizo-2-kg-marihuana-sa-izzeti-pri-proverka-na-avtomivka-na-ul-verenishka.html", "text": "Близо 2 кг марихуана са иззети при проверка на автомивка на ул. \"Веренишка\". Това съобщиха от ОДМВР - Монтана. На 3 октомври 2017 г., около 16.00 часа, на ул. \"Веренишка\", в близост до изхода на Монтана в посока към Видин, в нефункционираща по предназначение автомивка криминалисти от РУ - Монтана са установили метална навесна конструкция с площ 8х5 м, със съхраняван в нея картонен кашон, с общо тегло от 1.9 кг, съдържащ растителна листна маса. Местопроизшествието е посетено от дежурна оперативна група на РУ Монтана. При извършените процесуално-следствени действия и направения полеви наркотест е установено, че листната маса реагира на канабис. Установено е, че наркотичното вещество е на лице с инициали К. Г. (на 36 г.) от гр. Монтана. При извършените процесуално-следствени действия в жилището на К. Г. са намерени и иззети зелена листна маса с тегло от около 1 грам, за която К. Г. заявил, че е канабис и 2 полиетиленови плика, съдържащи ситно нарязан насипен тютюн без български акцизен бандерол с общо тегло от 0.5 кг. По случая е образувано досъдебно производство.", "date": "2017.10.04", "title": "Монтана: Близо 2 кг марихуана са иззети при проверка на автомивка на ул. \"Веренишка\""}
{"url": "http://www.focus-news.net/news/2017/10/04/2442684/kyustendil-63-godishna-zhena-ot-dupnitsa-e-stanala-zhertva-na-telefonna-izmama-sas-sumata-ot-4-700-leva.html", "text": "63-годишна жена от Дупница е станала жертва на телефонна измама със сумата от 4 700 лева, съобщиха от ОДМВР – Кюстендил. Жената е съобщила в Районно управление – Дупница, че е пуснала от терасата си 4 700 лв., след като по телефона ѝ се е обадил мъж, който се е представил за служител на полицията, поискал с пари да помогне на служителите за залавяне на телефонни измамници. По случая е започнато досъдебно производство. От Областна дирекция на МВР – Кюстендил напомнят, че полицията не иска пари от гражданите. Бъдете сигурни, че поискани по телефона пари, ако бъдат дадени, ще бъдат загубени.", "date": "2017.10.04", "title": "Кюстендил: 63-годишна жена от Дупница е станала жертва на телефонна измама със сумата от 4 700 лева"}
{"url": "http://www.focus-news.net/news/2017/10/04/2442685/anton-kutev-bsp-kam-gerb-opitvate-se-izkarate-elena-yoncheva-cherna-zashtoto-vi-zadava-rezonnite-vaprosi.html", "text": "Опитвате се изкарате Елена Йончева черна, защото ви задава резонните въпроси. Това каза зам.-председателят на ПГ на БСП Антон Кутев в дебатите по оставката на депутата Делян Добрев, предаде репортер на Агенция „Фокус“. „Имаме ли кадруване в общината, което е в нарушение със Закона за държавния служител, имате ли връзка с това? Да оставим да се отговори на въпроса, а вие казвате да не го задаваме“, коментира той. „Не искам да подложа почтеността на Делян Добрев под съмнение, но за това трябва да се говори, да се обсъжда“, посочи Антон Кутев и допълни, че Делян Добрев трябва да се чувства виновен за кампанията против Елена Йончева. „Излизате и казвате, че кметът е неблагодарник, че сте го направили кмет, пък той е неблагодарен. Вие нямате конституционното право да правите някого кмет“, заяви Антон Кутев. „Примерно твърдя, че имам по известни съученици от вас, да направим списък. Но аз никога не съм си позволил да толерирам някого от тях“, коментира зам.-председателят на ПГ на БСП. „Това е моделът ГЕРБ, това е начинът, по който управлявате- вие не можете да назначавате кмет, кметът се избира“, посочи той. „Вярвайте ми имам разбиране за начина, по който се чувствате в момента. Много от хората тук са преживяли възходи и падения. Бил съм в ситуацията, в която дъщеря ми не можеше да отиде на училище, защото някакви хора й казваха, че е „червен боклук““, каза още Антон Кутев. \r\nБиляна ИВАНОВА", "date": "2017.10.04", "title": "Антон Кутев, БСП към ГЕРБ: Опитвате се изкарате Елена Йончева черна, защото ви задава резонните въпроси"}
{"url": "http://www.focus-news.net/news/2017/10/04/2442686/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Трима мъже - гражданин на Афганистан на 26 г. и двама българи на 33 г. и 34 г., получиха обвинителен акт за трафик на мигранти във връзка с трагедията на австрийската магистрала А4 от 2015 г., когато 71 бежанци се задушиха в камион, съобщава вестник Der Standard.  \r\nИнформацията бе разпространена от прокурора на южния унгарски град Кечкемет Габор Шмид, който поясни, че в ареста се намира 34-годишен българин. Той е предаден на унгарските власти на 28 август на основание международна заповед за арест. Останалите двама нови обвиняеми все още не са заловени.  \r\nЗадържаният българин е бил убеден от лидерите на престъпна трафикантска мрежа да бъде придружител при транспортирането на мигрантите. Другият обвинен българин, 33-годишен, е трябвало да преведе от Унгария до Германия 40 мигранти броени дни преди трагедията в Австрия. За изпълнение на поръчката са му били обещани 3,5 хил. евро.  \r\nОсвен в контрабанда на хора в рамките на престъпна организация, тримата обвиняеми ще бъдат подведени под отговорност за измъчване на мигрантите.\r\n*** В сряда, 4 октомври, Европейската комисия ще представи идеите си за цялостна реформа на данъка върху добавената стойност. Законодателната инициатива ще бъде изложена в Брюксел комисаря по икономическите и финансовите въпроси Пиер Московиси, съобщава германският национален ежедневник Die Frankfurter Allgemeine Zeitung. \r\nСпоред EK държавите от Общността губят  повече от 150 милиарда евро годишно от укриване на данъци, измами и несъстоятелност. В резултат на трансграничния данък върху добавената стойност около 50 милиарда евро годишно не влизат в хазните.\r\nСъбирането на индивидуални данъци или определянето на данъчни ставки е компетентност на държавите от ЕС, но Брюксел може да направи предложения за рамковите условия. За да станат закон, страните от ЕС ще трябва да ги приемат единодушно.\r\n*** Министърът на отбраната на Нидерландия Жанин Хенис-Плашарт подаде оставка във вторник вечерта, след като воденото от нея ведомство бе подведено под отговорност за инцидент, при който двама военнослужещи на страната загинаха в Мали, съобщава електронното издание Politico в редакцията си за Европа.\r\nХенис-Плашарт, член на управляващата дясноцентристка „Народна партия за свобода и демокрация“, призна, че са били допуснати грешки при закупуването, съхраняването и използването на гранати като част от мисията в африканската страна. \r\nВойниците загинаха при опит да задействат гранати. \r\nМиналата седмица Съветът за сигурност на Нидерлания публикува доклад, в който се казва, че войниците са загинали в резултат на сериозни недостатъци в действията на Министерството на отбраната. Още през лятото бе инициирано разследване на мисията в Мали, а депутатите поискаха от Хенис-Плашарт да я прекрати. Тя обаче се реши на стъпката едва миналия петък. \r\n„Реагирах странно, но аз съм само човек\", заяви министърът при връчването на оставката си пред депутатите в парламента. \r\nГенерал Том Мидендор, който е с най-висок ранг в армията, също ще подаде оставка.\r\n*** Стивън Падок, който уби 59 души и рани още 527 по време на нападение в Лас Вегас в понеделник, е превел ок. 100 хил. долара по сметка във Филипините, родината на неговата приятелка, дни преди да извърши атаката. Това са разкрили от полицията, пише британското издание The Independent. Неговата приятелка Марилоу Дънли по това време е пребивавала в островната държава. Полицията се надява тя да успее да хвърли повече светлина върху причините за нападението, когато се върне в САЩ в сряда. \r\nРазследващите все още не са открили мотива на стрелеца, който се самоуби малко след като извърши нападението. В последните три години, Падок има повече от 200 трансакции по сметки на казина във Филипините. Последната такава е на стойност 100 хил. долара и е направена дни преди нападението.\r\n*** Гърция назначи нов шеф на Агенцията по приватизация, пише електронното издание на вестник Ekathimerini. Това е Рикардо Ламбирис, който ще встъпи в длъжност от 16 октомври. Назначението става след като старият лидер на институцията реши да се откаже от длъжността поради лични причини. \r\nПриватизация бе едно от условията, поставено пред страната, в замяна на получаването на спасителен заем през 2010 г., напомня вестника. До сега процесът не е напреднал много заради политическа съпротива.\r\n*** Интересът на словаците към кариера в армията намалява – точно както и способностите на войската, пише вестник The Slovak Spectator.\r\nДоклад на Министерството на отбраната за текущото състояние на Въоръжените сили показва, че се е увеличил чувствително броят на военнослужещите, напускащо резервните сили. Съгласно поставените цели, Словения трябваше да поддържа армия от 16 077 професионални войници, но документите показват, че действителният им брой е 12 180 военнослужещи. Тази статистика оказва негативно влияние върху системата за управление на военния персонал и изпълнението на задачите на Въоръжените сили, се казва в доклада.\r\nПрез 2012 г. общо 2 417 души са кандидатствали за армията, от които 1 190 (49%) са отговаряли на изискванията за постъпване в нея. Миналата година желаещите са били 1 637 души, от които 511 (31%) са отговаряли на вече силно занижените критерии. Ако при подбора бяха взети предвид старите изисквания, то успехът на кандидатите щеше да падне до под 30 %, признават от Министерството на отбраната.\r\nНегативната тенденция продължава. През първата половина на 2017 г. е отчетено 18-процентно намаление на броя на подалите молбите за постъпване в армията. Това означава, че може да се очаква броят на кандидатурите за професионален войник през 2017 г. и следващите години да бъде по-нисък от този през 2016 г.\r\n***", "date": "2017.10.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/04/2442687/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-oktomvri.html", "text": "„Софийска вода” временно ще прекъсне водоснабдяването в някои части на столицата на 5 октомври, съобщиха от пресцентъра на дружеството. В четвъртък във връзка с пресвързване на уличен водопровод на ул. „Монтевидео“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Бойчо Бойчев“, ул. „761“, ул. „Вацлав Роубал“, ул. „764“, ул. „763“, ул. „Монтевидео“, ул.„Бартел“, ул. „Димитър Попниколов“, ул. „Иван Радоев“, ул. „Народно хоро“, ул. „Арх. Франк Лойд Райд“, ул. „Драгоман“, ул.  „Народен герой“, ул. „Букет“, бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул.  „Народен герой“ ъгъла с ул. „Иван Радоев“; ул. „Маестро Кънев“ №7\r\nВ четвъртък във връзка с подмяна на сградно водопроводно отклонение на ул. „Неофит Бозвели“, жк. „Сухата река“, се налага спиране на водоподаването от 9:30 до 17:30 часа на клиентите на „Софийска вода”, живеещи по ул. 522, ул. „Тодорини кукли“, ул. „Йоаким Груев“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Неофит Бозвели“№2.\r\nВ четвъртък във връзка с подмяна на сградно водопроводно отклонение на ул. „Юрий Венелин“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи по ул. „Юрий Венелин“ от  ул. „Цар Шишман“ до бул. „Васил Левски“; по ул. „Цар Шишман“ от ул. „Ген. Гурко“ до ул. „Ген. Паренсов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Шишман“ ъгъла с ул. „Юрий Венелин“.\r\nВ четвъртък във връзка с подмяна на сградно водопроводно отклонение до бл. 377, жк. „Младост“ 3, се налага спиране на водоподаването от 10:00 до 20:00 часа на клиентите на „Софийска вода”, живеещи в бл.374, бл. 375, бл. 377, бл. 380 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 372.\r\nВ четвъртък във връзка с подмяна на сградно водопроводно отклонение на ул. „Александър Жендов“, жк. „Гео Милев“, се налага спиране на водоподаването от 10:00 до 20:00 часа на клиентите на „Софийска вода”, живеещи по ул. „Александър Жендов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Жендов“ пред бл. 1.\r\nВ четвъртък във връзка с подмяна на хидрофорна уредба до бл. 477, жк. „Младост“ 4, се налага спиране на водоподаването от 10:00 до 19:00 часа на клиентите на „Софийска вода”, живеещи в бл. 477 и бл. 477А – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 477.\r\nВ четвъртък във връзка с подмяна на сградно водопроводно отклонение на ул. „Стара планина“, гр. Бухово, се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Стара планина“ от №1 до №18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ .\r\nВ четвъртък във връзка с реконструкция на уличен водопровод на бул. „Асен Йорданов“, кв. „Слатина“, се налага спиране на водоподаването от 9:00 до 21:00 часа на клиентите на „Софийска вода”, живеещи по бул. „Асен Йорданов“ от бул. „Шипченски проход“ до бул. „Проф. Цветан Лазаров“; бул. „Проф. Цветан Лазаров“ №18, №20, №22. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Проф. Цветан Лазаров“ №18 .", "date": "2017.10.04", "title": "„Софийска вода” временно ще прекъсне водоснабдяването в някои части на столицата на 5 октомври"}
{"url": "http://www.focus-news.net/news/2017/10/04/2442688/focus-gsdp-startira-predizborna-kampaniya-za-regionalniya-vot-v-dolna-saksoniya.html", "text": "След избори идва време за… избори. В сряда, точно в 19 часа (местно време), Германската социалдемократическа партия (ГСДП) стартира кампанията си за вота за регионален парламент във федералната провинция Долна Саксония, съобщава изданието Focus.\r\nПредседателят на ГСДП Мартин Шулц също ще се включи в горещата фаза на предизборната борба. Очаква се той да вземе участие в митинг в град Куксхафен.\r\nПоследните проучвания на общественото мнение показват, че социалдемократите може да разчитат на подкрепата на 34 % от избирателите в провинцията. Рейтингът на ХДС е само с един процент по-висок. \r\nИзборите за регионален парламент в Долна Саксония ще се проведат на 15 октомври. Гласуването там се счита за първи тест в общественото настроение след изборите за Бундестаг, проведени на 24 септември.Тереза Герова", "date": "2017.10.04", "title": "Focus: ГСДП стартира предизборна кампания за регионалния вот в Долна Саксония"}
{"url": "http://www.focus-news.net/news/2017/10/04/2442689/delyan-dobrev-gerb-ne-sam-kazval-nito-duma-za-da-oklevetya-elena-yoncheva-ili-drug-naroden-predstavitel-zashtoto-ne-e-pravilno.html", "text": "Антон Кутев се опита да внуши, че съм казвал нещо срещу Елена Йончева и че едва ли не се замерваме с компромати - това не е вярно. Не съм казвал една дума срещу Елена Йончева, просто защото няма нужда. Това каза народният представител от ГЕРБ Делян Добрев в дебатите по оставката му, предаде репортер на Агенция „Фокус“. „Считам, че ролята ми в парламента и политиката е в правенето на политики. Срещу нито един от народните представители не съм казвал дума, за да ги оклеветя, защото това не е правилно“, заяви той. „Ако имате съмнения за морала и законосъобразността на някого, има си институции в тази държава“, коментира Делян Добрев. „Това, в което се превърна парламентът в последната една седмица- да се замерваме с кал и компромати, няма да ми липсва“, каза още той. \r\nБиляна ИВАНОВА", "date": "2017.10.04", "title": "Делян Добрев, ГЕРБ: Не съм казвал нито дума, за да оклеветя Елена Йончева или друг народен представител, защото не е правилно"}
{"url": "http://www.focus-news.net/news/2017/10/04/2442690/blagoevgrad-politsiyata-izze-nad-100-kg-kanabisovi-rasteniya-pri-proverka-na-kashta-v-selo-topolnitsa.html", "text": "Полицията иззе над 100 кг канабисови растения при проверка на къща в село Тополница. Това съобщиха от Областната дирекция на МВР – Благоевград. Вчера в село Тополница, община Петрич, при проверка на къща и прилежащо към нея дворно място, обитавани от 56-годишния с инициали Х.Т. от селото полицейски служители на Районно управление „Полиция” – Петрич са намерили и иззели около 107,340 килограма тревиста маса, реагираща положително на канабис. Х.Т. е задържан със заповед за задържане до 24 часа. По случая е образувано досъдебно производство.", "date": "2017.10.04", "title": "Благоевград: Полицията иззе над 100 кг канабисови растения при проверка на къща в село Тополница"}
{"url": "http://www.focus-news.net/news/2017/10/04/2442691/kyustendil-obshtinata-shte-se-vklyuchi-v-otbelyazvaneto-na-svetovniya-den-na-hodeneto.html", "text": "Община Кюстендил ще се включи в отбелязването на Световния ден на ходенето. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. Първият маршрут е предвиден за 8 октомври, тръгването е в 06.00 часа от паркинга на театъра в Кюстендил. Маршрутът е „Монашеската пътека” в Осоговска планина, включващ пътя от Лесновския манастир „Св. Гаврил Лесновски“ до женския манастир „Св. Спиридон Чудотворец“ в Македония. Вторият маршрут е планиран за 14 октомври. Тръгването е в 10.00 часа от стадион „Осогово”, а крайната точка е лесопарк „Хисарлъка”. На 15 октомври ще се проведе поход за ветерани, както и велосипеден поход до Босилеград. Проявите са част от Общински спортен календар за 2017 година.\r\nВенцеслав ИЛЧЕВ", "date": "2017.10.04", "title": "Кюстендил: Общината ще се включи в отбелязването на Световния ден на ходенето"}
{"url": "http://www.focus-news.net/news/2017/10/04/2442692/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Повече от година след фаталната стрелба в търговски център в Мюнхен, при която загинаха деветима души, експерти определиха действията на нападателя като политически мотивирани, пише германското издание  Der Spiegel.\r\nЕдин от специалистите, разследвали случая, твърди, че става въпрос за десен тероризъм. Позицията му е базирана на факта, че жертвите на 18-годишния Давид С. бяха млади хора с имигрантски произход. Но Министерството на вътрешните работи отхвърли заключението му. Не за първи път обаче се появяват съмнения, че стрелецът от Мюнхен е имал крайнодесни възгледи.\r\nНа 22 юли 2016 г. Давид С. отне живота на деветима души в търговския център „Олимпия“, преди да се застреля. Повечето от жертвите бяха млади хора с корени от Югоизточна Европа. Разследващите по-късно разкриха, че стрелецът е бил подложен на тормоз в училище.\r\nНовият доклад по случая ще бъде представен в петък. Според него Давид С. е бил расист и почитател на норвежкия терорист Андерс Брайвик, въпреки че той самият е бил с ирански корени.\r\n*** Седмица и половина след изборите за Бундестаг, партиите се събират за обсъждане на разпределението на местата и задачите във федералния парламент, припомня баварският ежедневник Die Sueddeutsche Zeitung.\r\nСлед влизането на дясната популистка партия „Алтернатива за Германия“ и завръщането на Свободната демократическа партия (СвДП) в Бундестага, заседателната зала ще отеснее. В следващите четири години в германския парламент ще заседават рекордните 709 депутати. Сега предстои решаване на спора къде да бъдат позиционирани представителите на „Алтернатива за Германия“.\r\nТрудно се оказва и разпределението на кабинетите. Вместо четири фракции, пространството под купола на Райхстага ще трябва да делят шест партии. Те сами трябва да се разберат помежду си за разпределението на местата и офисите.\r\n*** В сряда, 4 октомври, Европейската комисия ще представи идеите си за цялостна реформа на данъка върху добавената стойност. Законодателната инициатива ще бъде изложена в Брюксел комисаря по икономическите и финансовите въпроси Пиер Московиси, съобщава германският национален ежедневник Die Frankfurter Allgemeine Zeitung. \r\nСпоред EK държавите от Общността губят  повече от 150 милиарда евро годишно от укриване на данъци, измами и несъстоятелност. В резултат на трансграничния данък върху добавената стойност около 50 милиарда евро годишно не влизат в хазните.\r\nСъбирането на индивидуални данъци или определянето на данъчни ставки е компетентност на държавите от ЕС, но Брюксел може да направи предложения за рамковите условия. За да станат закон, страните от ЕС ще трябва да ги приемат единодушно.\r\n*** След избори идва време за… избори. В сряда, точно в 19 часа (местно време), Германската социалдемократическа партия (ГСДП) стартира кампанията си за вота за регионален парламент във федералната провинция Долна Саксония, съобщава изданието Focus.\r\nПредседателят на ГСДП Мартин Шулц също ще се включи в горещата фаза на предизборната борба. Очаква се той да вземе участие в митинг в град Куксхафен.\r\nПоследните проучвания на общественото мнение показват, че социалдемократите може да разчитат на подкрепата на 34 % от избирателите в провинцията. Рейтингът на ХДС е само с един процент по-висок. \r\nИзборите за регионален парламент в Долна Саксония ще се проведат на 15 октомври. Гласуването там се счита за първи тест в общественото настроение след изборите за Бундестаг, проведени на 24 септември.\r\n***", "date": "2017.10.04", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/04/2442693/tsveta-karayancheva-gerb-na-izborite-37-hilyadi-sa-glasuvali-za-delyan-dobrev-nyama-pravo-da-gi-predade-za-da-ugodi-na-yoncheva-ninova-ili-nyakoy-drug.html", "text": "На изборите 37 хиляди са гласували за Делян Добрев, той няма право да ги предаде, за да угоди на Йончева, Нинова или някой друг. Това каза зам.-председателят на НС и депутат от ГЕРБ Цвета Караянчева по време на дебатите по оставката на Делян Добрев, предаде репортер на Агенция „Фокус“. „Делян Добрев подаде оставка, защото е морален човек, а когато излеят толкова помия върху теб, няма какво друго да направиш“, коментира тя. „Деляне, от името на структурата в Кърджали, на твоята в Хасково, нямаш право да излезеш от парламента“, се обърна Цвета Караянчева към Делян Добрев. \r\nБиляна ИВАНОВА", "date": "2017.10.04", "title": "Цвета Караянчева, ГЕРБ: На изборите 37 хиляди са гласували за Делян Добрев - няма право да ги предаде, за да угоди на Йончева, Нинова или някой друг"}
{"url": "http://www.focus-news.net/news/2017/10/04/2442694/blagoevgrad-politsiyata-izze-okolo-5-000-kasa-tsigari-s-chuzhda-kontrolna-marka.html", "text": "Полицията иззе около 5 000 къса цигари с чужда контролна марка, съобщиха от Областната дирекция на МВР – Благоевград. Вчера от полицейски служители на Районно управление „Полиция” – Петрич е извършена проверка на жилище в с. Марино поле, община Петрич, обитавано от 76-годишния с инициали П.К. В хода на проверката са намерени и иззети около 4 490 къса цигари с чужда контролна марка. П.К. е задържана със заповед за задържане до 24 часа. Уведомена е Районна прокуратура – Петрич.", "date": "2017.10.04", "title": "Благоевград: Полицията иззе около 5 000 къса цигари с чужда контролна марка"}
{"url": "http://www.focus-news.net/news/2017/10/04/2442695/burgas-prodalzhavat-kontsertite-na-muzikantite-ot-grupa-goresht-pyasak-v-ekspo-tsentar-flora.html", "text": "Концертите на музикантите от група „Горещ пясък“ с марката „Акустично“ продължават и тази есен. Първият от тях е още тази вечер, от 18.00 часа, с вход свободен в зала 2 на Експо център „Флора Бургас“. Това съобщиха от пресцентъра на Община Бургас.\r\nГрупата кани почитателите на хубавата музика в Бургас, които не са никак малко, на unplugged концерта. За приятелската атмосфера, с която винаги са придружени концертите в акустичен формат, ще се погрижат Стефка Емилова (солист), Светослав Михайлов (китара и вокали), Ясен Димитров (клавишни и вокали), Георги Русев (бас), Росен Сеновски (китара), Валентин Чанев (перкусия) и Атанас Миларов (ударни).\r\nКонцертите „Акустично“ на група „Горещ пясък“ са проект на Община Бургас, който цели да събере на едно място меломани и повод да се обменят идеи, знания, опит между хора, обединени от любовта си към музиката.", "date": "2017.10.04", "title": "Бургас: Продължават концертите на музикантите от група „Горещ пясък“ в Експо център „Флора\""}
{"url": "http://www.focus-news.net/news/2017/10/04/2442696/kyustendil-zapochnaha-deynostite-po-ozelenyavane-na-blagoustroenata-chast-ot-porechieto-na-reka-banshtitsa-v-grada.html", "text": "Започнаха дейностите по озеленяване на благоустроената част от поречието на река Банщица в Кюстендил, предаде репортер на Радио „Фокус” – Кюстендил. След обособяването на новите площи се извършва засяване на трева и засаждане на храстовидна декоративна растителност. На по-късен етап е предвидено и засаждане широколистна и иглолистна дървесна растителност. В момента дейностите се извършват в района на Второ основно училище. Проектът, финансиран по Оперативна програма „Региони в растеж”, включва рехабилитация на съществуващите зелени площи и на изградените пасарелки над реката, изграждане на детска площадка „Индианско селище” и модернизация на съществуваща детска площадка. Предвидено е изграждането на площадка за фитнес, подновяване на съществуващите алеи, подмяна на предпазни парапети, поставяне на беседки, пейки, перголи, както и монтиране на парково осветление и видеонаблюдение.\r\nВенцеслав ИЛЧЕВ", "date": "2017.10.04", "title": "Кюстендил: Започнаха дейностите по озеленяване на благоустроената част от поречието на река Банщица в града"}
{"url": "http://www.focus-news.net/news/2017/10/04/2442697/daily-sabah-chetirima-turski-voennosluzheshti-sa-zaginali-pri-ataka-na-pkk-v-hakkyari.html", "text": "Четири войници са загинали, а други четирима са пострадали при атака на членове на „Работническа партия на Кюрдистан“ в югоизточната турска провинция Хаккяри, съобщава вестник Daily Sabah. \r\nСъгласно разпространената информация, членовете на ПКК са заложили самоделно устройство, с което е задействана експлозия. В района е задействана антитерористична операция. Пострадалите военнослужещи са транспортирани в близка болница за оказване на необходимото медицинско лечение.\r\nСъобщава се, че същевременно при операция в Северен Ирак турските сили са унищожили складове за оръжия, арсенал и муниции, използвани от ПКК. .Тереза Герова", "date": "2017.10.04", "title": "Daily Sabah: Четирима турски военнослужещи са загинали при атака на ПКК в Хаккяри"}
{"url": "http://www.focus-news.net/news/2017/10/04/2442698/delyan-dobrev-gerb-pod-dostoynstvoto-mi-e-da-otgovaryam-na-klevetite-na-elena-yoncheva-s-neya-shte-se-vidim-v-sada.html", "text": "Под достойнството ми е да занимавам Народното събрание и да отговарям на клеветите на Елена Йончева, и да губим ценно пленарно време. Това каза народният представител от ПГ на ГЕРБ Делян Добрев по време на дебатите в парламента по повод депозираната от него оставка и във връзка с изказване на депутата от БСП Славчо Велков, който го призова да застане като „млад мъж“ и да опровергае Елена Йончева, предаде репортер на Агенция „Фокус“. Той се обърна към Славчо Велков с думите: „Вие се опитвате да внушните на Народното събрание и на българското общество, че тъй като не се обяснявам на г-жа Йончева едва ли не признавам вина. Заявих многократно, че с г-жа Йончева ще се видим в съда не само за клевета, а и за набеждаване. В последните няколко дни стигна до там“, каза Делян Добрев. Той изрази надежда това да се разкрие в прокуратурата и в съда. \r\nДеница КИТАНОВА", "date": "2017.10.04", "title": "Делян Добрев, ГЕРБ: Под достойнството ми е да отговарям на клеветите на Елена Йончева, с нея ще се видим в съда"}
{"url": "http://www.focus-news.net/news/2017/10/04/2442699/vap-ospori-pravoto-na-direktorite-na-darzhavni-gorski-stopanstva-da-zabranyavat-polzvaneto-na-divech.html", "text": "Върховна административна прокуратура оспори пред Върховен административен съд законосъобразността на чл.30 ал.1 от Правилника за прилагане на Закона за лова и опазване на дивеча (ППЗЛОД). Това съобщиха от пресцентъра на Прокуратура на Република България.\r\nВ чл. 30 ал.1 от ППЗЛОД е регламентирано правомощието на директора на държавното горско стопанство при неизпълнение на договорните задължения по чл. 29 ал. 9 от ППЗЛОД от ловното сдружение, по предложение на комисията по ловно стопанство или на управителния съвет на ловното сдружение по чл. 30 от Закона за лова и опазване на дивеча (ЗЛОД) със заповед да забрани ползването на дивеча в съответния ловно-стопански район за срок до една година. \r\nС посочената разпоредба директорите на държавните горски стопанства незаконосъобразно са овластени да прилагат принудителна административна мярка – забрана ползването на дивеч, без това да е уредено нормативно в ЗЛОД. Правомощието по чл.30 ал.1 от ППЗЛОД не съответства на ЗЛОД, въведено е извън компетентността на Министерския съвет по § 11 от ЗЛОД и противоречи на чл.22 и чл.23 от Закона за административните нарушения и наказания.", "date": "2017.10.04", "title": "ВАП оспори правото на директорите на държавни горски стопанства да забраняват ползването на дивеч"}
{"url": "http://www.focus-news.net/news/2017/10/04/2442700/burgas-tsentarat-za-podkrepa-na-lichnostnoto-razvitie-uchastva-v-proekta-kulturata-v-detskiya-svyat.html", "text": "Център за подкрепа на личностното развитие – Бургас е страна в двегодишен руско–български проект „Културата в детския свят“. Това съобщиха от пресцентъра на Община Бургас. В него ще участват възпитаници на ЦПЛР – Бургас и на Детската школа по изкуства “Е. М. Стомпелев“ в град Ярославл, Русия. Дейностите по проекта включват посещения на градовете Бургас и Ярославл от ученици и учители – музиканти и художници от двете школи, размяна на изложби на детски рисунки, мастер класове, международни младежки пленери в двата града, концерти. Проектът се осъществява с подкрепата на Община Бургас и почетния консул на Русия в Бургас – Тонко Фотев, а от руска страна – Общината на град Ярославл, Руско – българското общество „Шипка“ и бизнеса в града.\r\nПървата дейност по проекта е виртуална изложба с рисунки на възпитаници на детската школа по изобразително изкуство в град Ярославл. От страна на ЦПЛР-Бургас също бяха изпратени 35 рисунки, които ще участват във виртуалната изложба и ще бъдат поместени на страниците на Общината на гр. Ярославл и на школата по изкуства.", "date": "2017.10.04", "title": "Бургас: Центърът за подкрепа на личностното развитие участва в проекта „Културата в детския свят“"}
{"url": "http://www.focus-news.net/news/2017/10/04/2442701/marku-koyvisto-vitseprezident-na-patria-nyamame-samnenie-che-mestnoto-proizvodstvo-na-boyni-mashini-savmestno-s-balgarski-firmi-mozhe-da-stane-fakt.html", "text": "Нямаме съмнение, че местното производство на бойни машини, съвместно с български фирми, може да стане факт. Това каза в интервю за Агенция „Фокус“ Марку Койвисто, вицепрезидент на  Patria, във връзка с  придобиването на бойни машини за сухопътните войски. Той отчете, че и списъкът на произвежданите бойни машини в България е дълъг. „Нямаме никакво съмнение, че когато направим, комбинираме този опит от предишните години със строежа на старите машини, както и с научните среди в момента и съвременните разработки, това може да стане факт. Разбира се, винаги ще има служители на Patria, които ще помагат. Това е политиката на фирма Patria да подпомага нашите клиенти от самото начало далече в бъдеще”, каза Марку Койвисто. Той поясни, че Patriа има подобен опит с други европейски държави.  „Имаме подобни проекти за съвместно производство със Словения, Хърватия, Южна Африка и Полша. И в момента се водят разговори с редица други страни за съвместно производство”, каза Койвисто.\r\nДеница КИТАНОВА", "date": "2017.10.04", "title": "Марку Койвисто, вицепрезидент на Patriа: Нямаме съмнение, че местното производство на бойни машини, съвместно с български фирми, може да стане факт"}
{"url": "http://www.focus-news.net/news/2017/10/04/2442702/afp-irakskite-sili-sa-nahluli-v-kontroliraniya-ot-islyamska-darzhava-grad-hauidzha.html", "text": "Иракските сили са нахлули в контролирания от „Ислямска държава“ град Хауиджа, засилвайки натиска срещу последните анклави на близкоизточната радикална групировка, предава AFP.\r\n„С божията помощ армията, федералната полиция и силите за бърза реакция започнаха голяма операция в сряда, за да освободят центъра на Хауиджа и съседния град Рияд\" (в Ирак), се казва в изявление на командващия операцията генерал-лейтенант Абдел Амир Ярала..Тереза Герова", "date": "2017.10.04", "title": "AFP: Иракските сили са нахлули в контролирания от „Ислямска държава“ град Хауиджа"}
{"url": "http://www.focus-news.net/news/2017/10/04/2442703/blagoevgrad-narusheno-e-vodopodavaneto-v-nyakoi-rayoni-na-simitli-dobrinishte-i-razlog-poradi-remonti-na-ulichnata-vodoprovodna-mrezha.html", "text": "Нарушено е водоподаването в някои райони на Симитли, Добринище и Разлог поради ремонти на уличната водопроводна мрежа. Това съобщи за Радио „Фокус“ – Пирин дежурният диспечер във водоснабдителното дружество, обслужващо областта. В Симитли дейностите се извършват по улица „Партизанска“ на кв. Дъгова махала. В тази връзка до 31 октомври във времето до 18.00 часа водоподаването в посоченият участък ще бъде преустановено.\r\nНарушено е водоподаването и по част от улиците в Добринище. Дейностите по подобряване на съоръжението, което се намира на улица „Хан Аспарух“ в града ще продължат до 6 октомври. В този период от 09.00 до 16.30 часа ще бъде нарушено водоподаването по улиците: „Хан Аспарух”, „Пирин”, „Петър Галчев”, „Бачо Киро”, „Г. Бенковски”, „Чобан Бойчо” и „Цар Самуил”.\r\nЗаради ремонта на уличен водопровод по улица „Опълченска“ в Разлог също до 31 октомври в часовете, от 08.30 до 19.30 часа, ще бъде нарушено водоподаването по улиците „Опълченска”, „Иларион Макариополски”, „Бела река” и „Цар Самуил“. Препоръчва се на потребителите, които ще бъдат засегнати от нарушаването на водоподаването в горепосочените населени места, да се запасят с необходимото им количество вода за питейно-битови нужди.\r\nЛивия НИНОВА", "date": "2017.10.04", "title": "Благоевград: Нарушено е водоподаването в някои райони на Симитли, Добринище и Разлог поради ремонти на уличната водопроводна мрежа"}
{"url": "http://www.focus-news.net/news/2017/10/04/2442704/burgas-zhaklin-kostadinova-specheli-parva-nagrada-za-nay-dobro-izpalnenie-v-konkursa-srebarna-yantra.html", "text": "8-годишната Жаклин Костадинова, която е солист на детски хор „Милка Стоева“ при Младежки културен център – Бургас с вокален педагог Мариета Секлемова, се завърна с първа награда за най-добро изпълнение на чужда песен в първа възрастова група от Международния конкурс „Сребърна Янтра“, който се проведе във Велико Търново. Това съобщиха от пресцентъра на Община Бургас. Младата изпълнителка бе допусната до конкурса след предварителен кастинг, а в конкурса тя се съревновава с 28 деца в нейната възрастова група. В конкурса взеха участие над 90 изпълнители от 13 държави, сред които представители на България, Италия, Малта, Финландия, Румъния, Молдова, Сърбия, Босна и Херцеговина, Македония, Украйна, Словения, Франция и Англия.\r\nПредседател на професионалното жури бе Силвия Кацарова. Тя остана с прекрасни впечатления от изпълнението на Жаклин, която представи песента на Майкъл Джексън „Man in the mirror“. За първи път тази година в рамките на конкурса бе представена и нова категория „Пеещи семейства“, където дуетната двойка баща и дъщеря Костадинови отново изпълни песента от анимационния филм „Аладин“ – „A Whole New World“ на сцената на Музикално-драматичен театър „К. Кисимов“ и бяха бурно аплодирани.\r\nМеждународният конкурс за млади поп изпълнители на популярна песен „Сребърна Янтра“ е първият конкурс за млади изпълнители на популярна песен, който се организира във Велико Търново. Целта на конкурса е да се създадат международни творчески контакти и утвърждаване у младите изпълнители на вкус към най-добрите образци на българската и световна популярна песен. Организатори на събитията са сдружение „Сребърна Янтра-2003“ в партньорство с Община Велико Търново, директор и продуцент на конкурса е Румяна Начева.", "date": "2017.10.04", "title": "Бургас: Жаклин Костадинова спечели първа награда за най-добро изпълнение в конкурса „Сребърна Янтра“"}
{"url": "http://www.focus-news.net/news/2017/10/04/2442705/vezhdi-rashidov-gerb-horata-v-haskovo-obichat-delyan-dobrev-nyama-pravo-da-si-podava-ostavkata.html", "text": "Оставката на Делян Добрев не е личен акт, той е народен избраник. Бях в Хасково, хората го обичат и няма право да подава оставката. Това каза депутатът от ГЕРБ Вежди Рашидов по време на дебатите по оставката на Делян Добрев, предаде репортер на Агенция „Фокус“. „Гледай си твоята работа, това е битката. На война като на война“, обърна се той към Делян Добрев. „Днес за пореден път гледаме поредния лош спектакъл. Тук се ръкопляска много повече, отколкото в театрите“, посочи Вежди Рашидов. „Кое престъпление е извършил Делян Добрев, че му търсите сметка. Институцията е прокуратурата“, допълни Рашидов. „Това ли е българския парламент, това ли са проблемите на обществото. Днес трябва да намачкаме един млад човек, защото имаме политически ползи“, попита Вежди Рашидов. \"Този дебат е под достойнсвото на парламента, обидно е и за всички българи\", каза още народният представител от ГЕРБ.   \r\nБиляна ИВАНОВА", "date": "2017.10.04", "title": "Вежди Рашидов, ГЕРБ: Хората в Хасково обичат Делян Добрев - няма право да си подава оставката"}
{"url": "http://www.focus-news.net/news/2017/10/04/2442706/viktoriya-kirilova-mon-okolo-100-detsa-tarseshti-ili-poluchili-mezhdunarodna-zakrila-sa-zapisani-v-uchilishte-v-stranata-prez-novata-uchebnata-godina.html", "text": "Около 100 деца, търсещи или получили международна закрила, са записани в училище в страната през новата учебната година. Това каза в предаването „Всички в час“ на Радио „Фокус“ младши експертът в Министерство на образованието и науката Виктория Кирилова. „Бройката все още се уточнява, постъпват и нови данни. Всеки ден контактуваме с колегите от регионалните управления на образованието, но бройката към момента е около 100 деца. Децата са главно в начален образователен етап – малки деца, които тепърва постъпват и се адаптират успешно в училище“, обясни тя. Виктория Кирилова отбеляза, че им е осигурен транспорт до съответното учебно заведение. „Работи се активно и в тази насока, работим с нашите партньори от Върховния комисариат за бежанците, които осигуряват и свои хора, които да могат да подсигурят всякакъв вид подкрепа на място“, каза Виктория Кирилова. „Това е втора учебна година, в която обучението се осъществява по новата наредба за приемане и обучение и децата получават обучение по български език като чужд в училище и се започват директно без да са се обучавали преди това. Преди години курсовете по български език се организираха от Държавната агенция за бежанците, сега вече в съответствие с новите условия и с европейските изисквания се осъществяват директно в училище“, добави Кирилова. \r\n\"По отношение на допълнителната подкрепа за изучаване на езика ни като чужд дори само в рамките на края на миналата учебна година от това обучение са се възползвали 42 деца\", уточни Виктория Кирилова. Младши експертът добави, че в рамките на новата учебна година са предвидили допълнителни мерки, които да регламентират и финансират допълнително обучение не само по български език и литература, а и по другите учебни предмети. „В момента предстои да бъде публикувана за обществено обсъждане програма, която е за изучаван на български език като чужд не само за лицата, търсещи и получили международна закрила, но и за мигрантите. Тази програма е адаптирана към изучаването на езика, към ориентирането в неговите комуникативни възможности, а след това програмата е адаптирана към образователната среда вътре в училище и е съобразена с училищните планове“, добави тя. Виктория Кирилова каза още, че практиката ѝ до момента в областта на приобщаващото образование показва, че децата, търсещи или получили международна закрила, се адаптират успешно, стига да им бъдат осигурени подходящите условия. \r\nМилослава АНГЕЛОВА", "date": "2017.10.04", "title": "Виктория Кирилова, МОН: Около 100 деца, търсещи или получили международна закрила, са записани в училище в страната през новата учебната година"}
{"url": "http://www.focus-news.net/news/2017/10/04/2442707/dobrich-obshtinata-e-partnyor-po-proekt-za-obuchenie-na-bezrabotni-za-predpriemachi.html", "text": "Община Добрич е партньор на фирма Авангард Персонал консултинг” ООД за реализация на проект „Стартъп по пътя към съвършенството“ по процедура за безвъзмездна финансова помощ „Подкрепа за предприемачество“. Това съобщиха от пресцентъра на Община Добрич. Проектното предложение е депозирано на 29 септември 2017 г. То е ориентирано към подготовка на лица, желаещи да развиват собствен бизнес, вкл. безработни и работещи, за планиране и стартиране на самостоятелна стопанска дейност и самонаемане, чрез предоставяне на комплекс от обучения и услуги, както и предоставяне на подкрепа за започване на реална стопанска дейност и намиране на подходящи източници на финансиране. Дейностите, които са включени са: информиране и мотивиране за развитието на самостоятелна стопанска дейност и предприемачество; предоставяне на обучения, свързани с развитието на предприемачески, управленски и бизнес знания и умения и разработване на бизнес идеи и бизнес планове за управление на самостоятелна стопанска дейност. Проектът предвижда включването на 40 лица (безработни - минимум 28, неактивни или работещи, в това число и младежи до 29 години) в дейности по информиране, мотивиране, предоставяне на обучения и консултации, които ще поставят основата за стартиране на собствен бизнес. Община Добрич ще предостави експерти и консултанти в отделните модули на обучение и ще информира бъдещите предприемачи за административните услуги, които предоставя за фирми – например: лицензи, разрешителни, местни данъци и такси, възможност за реклама, възможности за участие в събития за предприемачи, които общината организира. Проектът ще се изпълнява по Оперативна програма „Развитие на човешките ресурси”.", "date": "2017.10.04", "title": "Добрич: Общината е партньор по проект за обучение на безработни за предприемачи"}
{"url": "http://www.focus-news.net/news/2017/10/04/2442708/delyan-dobrev-gerb-politikata-nikoga-ne-e-bila-samotsel-za-men-nito-pak-vlastta-elena-yoncheva-shte-se-zapomni-kato-moy-palach.html", "text": "Политиката никога не е била самоцел за мен, нито пък властта. Това каза народният представител от ПГ на ГЕРБ Делян Добрев по време на дебатите по своята оставка, предаде репортер на Агенция „Фокус“.   „Подавам молба да бъдат прекратени пълномощията ми като народен представител“, каза Добрев и поясни, че го прави заради клеветите по негов адрес от неговите опоненти в последните 10 дни. Той ги определи като \"типични ченгеджийски похвати\". „Водел съм се от собственото разбиране къде съм най-полезен за обществото. Поглеждайки назад, за тези 10 години има много неща, които съм горд, че съм свършил и мога да споделя с вас. Мои са предложенията за Закона за акциза и данъчните складове“, даде пример той. „Направихме множество промени в Закона за енергетиката, избрахме независим състав на КЕВР, създадохме нов модел за ценообразуване“, допълни Добрев. Той отчете, че са напреднали и в посока на либерализацията на енергийния пазара. Добрев  заяви, че е горд, че тези промени са гласувани със 100% подкрепа в пленарна зала. „Горд съм, че по моя инициатива се стартира проучване на дълбоко в Черно море“ ,заяви Добрев. Той отчете, че е подписал първия договор за намаляване на цената на газа. \"Получих голяма подкрепа в последните 3 дни и съм изключително благодарен на всички, които ми изпратиха смс-и, създадоха \"фейсбук\" групи, направиха пресконференции - това е истинската оценка за моята работа и аз се гордея с това, което съм постигнал. Благодаря на всички за тази безпрецедентна подкрепа\", каза Добрев. Той се обърна към Елена Йончева: \"Вие ще се запомните като мой палач и убиец в политиката. Без съд и присъда, така както вие от Комунистическата партия си знаете\". Добрев поясни, че ще си потърси правата в съда.\r\nДеница КИТАНОВА", "date": "2017.10.04", "title": "Делян Добрев, ГЕРБ: Политиката никога не е била самоцел за мен, нито пък властта, Елена Йончева ще се запомни като мой палач"}
{"url": "http://www.focus-news.net/news/2017/10/04/2442709/burgas-folklorno-defile-na-kluba-po-balgarski-narodni-tantsi-chanove-shte-premine-prez-tsentara-na-grada-na-7-oktomvri.html", "text": "На 7 октомври клуб по български народни танци „Чанове“ ще преобрази центъра на Бургас. Това съобщиха от пресцентъра на Община Бургас. В 12.00 часа, тръгвайки от площад „Тройката“, талантливите танцьори от клуба ще зарадват бургазлии с атрактивно фолклорно дефиле, което ще премине по ул. „Александровска“ до сградата на Общината. Там от 13.00 часа публиката ще се наслади на специалния концерт по повод 8-ия рожден ден на клуб „Чанове“. Събитието няма състезателен характер, а по-скоро има за цел популяризиране на българския танцов фолклор и дейността на клуба в града.\r\nТази година празникът за рождения ден на „Чановете“ ще има и благотворителен характер. Танцьорите от клуба призовават своите приятели и почитатели в Бургас по време на концерта да се включат в кампанията „Дари капачка – спаси живот“ на Строителния техникум в града, чиято идея е чрез събиране на пластмасови капачки и рециклирането им да се купи кувьоз, който ще бъде дарен на УМБАЛ-Бургас. Затова клубът ще организира събиране и извозване на събраните капачки и ще постави благотворителна урна, в която всеки, който иска да се присъедини към каузата, може да се включи с парични средства.\r\nКлуб по български народни танци „Чанове“ е създаден в София през 2005 г. от Милена и Костадин Господинови. За повече от 12 години вече има филиали в осем града на страната и голям брой последователи в лицето на своите членове. В Бургас клубът е от 2009г. и се радва на огромен интерес.\r\nПрез месец октомври се откриват нови групи за начинаещи. В залата на ул. „Успенска“ №8, ет.4 (зад хотел „България“) всеки понеделник и сряда от 17.30 часа; в зала „София“ (ж.к „Лазур“, бл. 163) всеки понеделник и сряда от 20.00 часа; в СУ „Константин Преславски“ (ж.к. „Славейков“) всеки вторник и четвъртък от 19.30 часа, а от 23 октомври в зала „Успенска“ – всеки понеделник и сряда от 19.30 часа.", "date": "2017.10.04", "title": "Бургас: Фолклорно дефиле на клуба по български народни танци „Чанове“ ще премине през центъра на града на 7 октомври"}
{"url": "http://www.focus-news.net/news/2017/10/04/2442710/lokalno-makedoniya-v-solun-shte-se-provede-chetiristranna-sreshta-na-vanshnite-ministri-na-balgariya-makedoniya-gartsiya-i-albaniya.html", "text": "Сътрудничеството в областта на сигурността и енергетиката са част от темите, които министрите на външните работи на България, Македония, Гърция и Албания ще обсъдят в рамките на двудневна среща в Солун, съобщава скопското електронно издание „Локално“.\r\nДвудневната среща, която стартира в сряда, 4 октомври, е организирана по инициатива на първия дипломат на Атина Никос Кодзиас. Тя е втората в такъв формат, която се свиква в рамките на усилията на гръцката дипломация за укрепване на регионалната стабилност и трансграничното сътрудничество между съседните страни от южната част на Балканите. Събитието ще бъде с по-широк дневен ред и представлява продължение на последните контакти на Кодзиас с колегите си Никола Димитров, Дитмир Бушати и Екатерина Захариева, осъществени в кулоарите на Общото събрание на ООН в Ню Йорк.\r\nЦелта на дипломатическата среща е да бъде потвърдено институционалното сътрудничество между четирите страни, които трябва да решават въпроси от областта на сигурността и борбата срещу екстремизма, тероризма и радикализацията. Страните са и сред по-сериозно засегнатите от бежанската криза в Европа, последиците от която все още се усещат. Ето защо в Солун министрите ще обсъдят възможностите за подготовка на обща позиция за решаване на тези въпроси въз основа на европейските ценности и добросъседските отношения.\r\nОсвен външните министри, в делегациите са включени и тези на енергетиката. Тереза Герова", "date": "2017.10.04", "title": "„Локално“ (Македония): В Солун ще се проведе четиристранна среща на външните министри на България, Македония, Гърция и Албания"}
{"url": "http://www.focus-news.net/news/2017/10/04/2442711/yordan-tsonev-dps-shte-podkrepim-ostavkata-na-delyan-dobrev-zashtoto-ya-priemame-kato-moralen-akt.html", "text": "Ще подкрепим оставката на Делян Добрев, защото я приемаме като морален акт. Това каза зам.-председателят на ПГ на ДПС Йордан Цонев по време на дебатите по депозираната оставка от Делян Добрев, предаде репортер на Агенция „Фокус“. „Ще подкрепим оставката на Делян Добрев, защото оставките се гласуват в повечето случаи дори без дебат, защото народният представител има своите мотиви. Някога мотивите са публични, някога - не“, посочи той. Според него дебатът по оставката е бил излишен и е нанесъл поредния удар върху рейтинга на парламента. „Парламентът не е кабаре, за да се играят спектакли. По тази причина не взехме участие в дебата“, коментира Йордан Цонев. „Като народен представител от Хасково съм длъжен да изразя позицията ни, че ще гласуваме оставката на Делян Добрев и я приемаме като морален акт“, каза още зам.-председателят на ПГ на ДПС. \r\nБиляна ИВАНОВА", "date": "2017.10.04", "title": "Йордан Цонев, ДПС: Ще подкрепим оставката на Делян Добрев, защото я приемаме като морален акт"}
{"url": "http://www.focus-news.net/news/2017/10/04/2442712/montana-pozhar-e-goryal-v-starcheskiya-dom-v-berkovitsa.html", "text": "Пожар е горял в стая в старческия дом в Берковица, съобщиха от ОД МВР – Монтана. На 3 октомври, в 16.47 часа, два екипа на РСПБЗН - Берковица излизат след подаден  сигнал за пожар в старческия дом. Извършена е евакуация на 15 човека. Няма пострадали при инцидента. При възникване на произшествието в стаята не е имало хора. Изгорели са част от обзавеждането на стаята, бяла, черна техника, домашно имущество и са опушени стени. Предполага се, че пожарът е причинен от електрическа печка.", "date": "2017.10.04", "title": "Монтана: Пожар е горял в старческия дом в Берковица"}
{"url": "http://www.focus-news.net/news/2017/10/04/2442713/burgas-zapochva-zapisvaneto-v-bezplatnoto-obuchenie-po-programirane-v-grada.html", "text": "От днес започва записването в безплатното обучение по програмиране, организирано от Община Бургас и ИТ Таланти. Това съобщиха от пресцентъра на Община Бургас. Обучението ще бъде фокусирано върху фундаментално изучаване и усвояване на основи и алгоритми, а също така върху практическото приложение на изучавания материал. Курсът е с продължителност 5 месеца и стартира на 20 ноември. Занятията ще са интензивни, с практическа насоченост. Крайният срок за записване е 16 октомври 2017 г. Местата за прием са ограничени – групата е от 25 души. Обучението е напълно безплатно, а кандидатстването става чрез попълване на кратка форма за регистрация, като изключително важно е да се посочи актуален номер на мобилен телефон. Няма изискване за предишен опит, но кандидатите трябва да бъдат пълнолетни и да притежават силна мотивация за работа в областта на софтуерната разработка. Подборният процес включва два кръга на логически тестове, а показалите най-добри резултати от тестовете ще бъдат допуснати до събеседване с HR специалисти, което е последният и най-важен етап от подбора.\r\nЗавършилите обучението участници ще получат добра подготовка за започване на работа в областта на програмирането и съдействие за намиране на работа в Бургас. За повече информация и записвания: http://ittalents.bg/burgas.\r\nСъздател на ИТ Таланти е Доброслав Димитров, който е един от собствениците на Империя онлайн – изключително популярна игра сред съвременните млади хора. Това е първото обучение, което ИТ Таланти прави извън София, а различното с другите подобни обучения е това, че самите те търсят работа на всеки, който завърши курсовете им.", "date": "2017.10.04", "title": "Бургас: Започва записването в безплатното обучение по програмиране в града"}
{"url": "http://www.focus-news.net/news/2017/10/04/2442714/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Четири войници са загинали, а други четирима са пострадали при атака на членове на „Работническа партия на Кюрдистан“ в югоизточната турска провинция Хаккяри, съобщава вестник Daily Sabah. \r\nСъгласно разпространената информация, членовете на ПКК са заложили самоделно устройство, с което е задействана експлозия. В района е задействана антитерористична операция. Пострадалите военнослужещи са транспортирани в близка болница за оказване на необходимото медицинско лечение.\r\nСъобщава се, че същевременно при операция в Северен Ирак турските сили са унищожили складове за оръжия, арсенал и муниции, използвани от ПКК.\r\n*** Гърция назначи нов шеф на Агенцията по приватизация, пише електронното издание на вестник Ekathimerini. Това е Рикардо Ламбирис, който ще встъпи в длъжност от 16 октомври. Назначението става след като старият лидер на институцията реши да се откаже от длъжността поради лични причини. \r\nПриватизация бе едно от условията, поставено пред страната, в замяна на получаването на спасителен заем през 2010 г., напомня вестника. До сега процесът не е напреднал много заради политическа съпротива.\r\n*** В рамките на посещението си във Варна, президентът на Сърбия Александър Вучич призна, че не очаква Брюксел да реагира на официалното писмо, което властите в Белград изпратиха по повод отношението на Европейския съюз към провеждането на референдума за независимост в Каталония. Държавният глава обаче подчерта, че е негов дълг да защитава интересите на страната си, пише вестник „Политика“.\r\nСлед четиристранната среща във Варна с премиерите на България, Румъния и Гърция, сръбският президент заяви, че всички те са запознати с „несправедливостта“, която е извършена спрямо Сърбия. Той припомни, че международното право не се прилага само за членовете на ЕС и че няма резолюция на ООН, която да се занимава с отцепването на Косово от Сърбия.\r\nВучич подчерта, че никой не застава зад гърба на Сърбия и добави, че работата на властите в Белград е да защитават националните интереси. Според него би било справедливо Брюксел да признае, че „по отношение на вас сгрешихме през 1999г., 2004 г. и 2008 г.“. Вучич обаче е реалист и сподели, че не вярва това да се случи някога.\r\n„Не очаквам никаква реакция, правим това, за да дадем всичко, което можем, за да защитим нашата страна\", обясни Вучич.\r\nСръбският премиер Ана Бърнабич съобщи в понеделник, че президентът и сръбското правителство подготвят писмо до ЕК, в което се задават редица въпроси относно позицията на Брюксел, че случаите на Каталуния и Косово не може да бъдат сравнявани.\r\nБърнабич, след като се консултира със сръбското председателство, заяви пред репортери, че тя ще връчи писмото при посещението си в Брюксел следващата седмица.\r\n*** Сътрудничеството в областта на сигурността и енергетиката са част от темите, които министрите на външните работи на България, Македония, Гърция и Албания ще обсъдят в рамките на двудневна среща в Солун, съобщава скопското електронно издание „Локално“.\r\nДвудневната среща, която стартира в сряда, 4 октомври, е организирана по инициатива на първия дипломат на Атина Никос Кодзиас. Тя е втората в такъв формат, която се свиква в рамките на усилията на гръцката дипломация за укрепване на регионалната стабилност и трансграничното сътрудничество между съседните страни от южната част на Балканите. Събитието ще бъде с по-широк дневен ред и представлява продължение на последните контакти на Кодзиас с колегите си Никола Димитров, Дитмир Бушати и Екатерина Захариева, осъществени в кулоарите на Общото събрание на ООН в Ню Йорк.\r\nЦелта на дипломатическата среща е да бъде потвърдено институционалното сътрудничество между четирите страни, които трябва да решават въпроси от областта на сигурността и борбата срещу екстремизма, тероризма и радикализацията. Страните са и сред по-сериозно засегнатите от бежанската криза в Европа, последиците от която все още се усещат. Ето защо в Солун министрите ще обсъдят възможностите за подготовка на обща позиция за решаване на тези въпроси въз основа на европейските ценности и добросъседските отношения.\r\nОсвен външните министри, в делегациите са включени и тези на енергетиката.\r\n***", "date": "2017.10.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/04/2442715/veselin-mareshki-volya-parlamentarnata-ni-grupa-nyama-da-podkrepi-ostavkata-na-delyan-dobrev-ne-toy-e-litseto-na-shurobadzhanashtinata-v-balgariya.html", "text": "ПГ на „Воля“ няма да подкрепи оставката на Делян Добрев, защото считаме, че не той е лицето на шуробаджанащината в България. Това каза лидерът на „Воля“ Веселин Марешки по време на дебатите по оставката на Делян Добрев, предаде репортер на Агенция „Фокус“.  „Ние, както забелязахте, не взехме участие в този дебат. В личен план наистина съжалавам г-н Добрев, че именно на негов гръб се разигра този цирк. Това наистина е един личен акт, лични актове са и когато правителство подават оставки. В този смисъл ще кажа, че ние в ПГ на „Воля“ няма да подкрепим оставката ви\", каза Марешки.\r\nДеница КИТАНОВА", "date": "2017.10.04", "title": "Веселин Марешки, „Воля“: Парламентарната ни група няма да подкрепи оставката на Делян Добрев, не той е лицето на шуробаджанащината в България"}
{"url": "http://www.focus-news.net/news/2017/10/04/2442716/yordan-yordanov-kmet-na-dobrich-ochakvame-uchebnata-godina-za-magistrite-v-uchebniya-tsentar-kam-agrarniya-universitet-plovdiv-da-zapochne-oshte-ot-2017-g.html", "text": "„Очакваме учебната година за магистрите от Учебния център към Аграрния университет - Пловдив, които пожелаят да следват на територията на нашия град, да започне още от 2017 година“. Това заяви кметът на Добрич Йордан Йорданов, предаде кореспондент на Радио „Фокус” – Варна. \"Миналата седмица кметът на Добрич е провел среща с ректора на Аграрния университет в Пловдив проф. Христина Янчева\", съобщи Йордан Йорданов. От Община град Добрич е било поискано съдействие за осигуряване на офис и прилежаща към него зала във връзка с желанието за създаване в добруджанския град на Учебен център към университета и желанието на ръководството му за развиване на магистърски програми. Според Йордан Йорданов желанието е да се започне с две магистърски програми, а не да бъде открит филиал или колеж. „Ние сме се ангажирали като Община да им намерим и да им предоставим такива помещения. Вариантите са два. Единият е там, където се помещава Колежът – филиал на Шуменския университет и ОУ „Хан Аспарух“, а другият вариант, който също обмисляме, е за Аграрната гимназия. Там има прилежащи сгради“, каза Йордан Йорданов. Той добави, че тази седмица се очаква ясно становище по въпроса. Кметът на Добрич отбеляза, че Общината ще се постарае да удовлетвори максимално желанието на ръководството на Аграрния университет, защото подобни магистърски програми са важни за Добрич, предвид характеристиката на региона, който е земеделски. Йордан Йорданов припомни, че Техническият университет – Варна има колеж в Добрич. Кметът съобщи, че на ректорски съвет ръководството му е взело решение този колеж да прерасне във филиал. В него има желание да бъдат включени две допълнителни специалности, насочени към областта на аграрното инженерство. \r\nЖулиета НИКОЛОВА", "date": "2017.10.04", "title": "Йордан Йорданов, кмет на Добрич: Очакваме учебната година за магистрите в Учебния център към Аграрния университет - Пловдив, да започне още от 2017 г"}
{"url": "http://www.focus-news.net/news/2017/10/04/2442717/burgas-v-grada-shte-se-provede-3-tiya-mezhdunaroden-turnir-po-pluvane-za-kupa-briz.html", "text": "425 състезатели от 6 държави ще спорят за отличията и наградите от 6 до 8 октомври на басейна в „Меден рудник“ в третия Международен турнир по плуване за купа „Бриз“. Това съобщиха от пресцентъра на Община Бургас. Прогнозите са това състезание в Бургас да бъде най-яркото на клубно ниво у нас за последния четвърт век.\r\nВ надпреварата, която е залегнала в спортния календар на Община Бургас за 2017 година, от 6 до 8 октомври на басейна в „Меден рудник“, ще се включат 425 състезатели от 6 държави – Бразилия, Турция, Хърватска, Молдова, Румъния и България.\r\nС международния турнир за купа „Бриз“ ще се отбележи 20-годишният юбилей от създаването на клуба организатор на проявата. Състезателите са в четири възрастови групи – от най-малките, родени през 2008 година, до такива от набор 2001 и по-големи. Очертава се мегасблъсък между звездата на родното плуване Антъни Иванов и бразилският ас Нелсон Силва. Спорът ще бъде за паричната награда по точковата система на Международната федерация по плуване. Кариерата на 18-годишния Антъни върви във възходяща линия, като през този сезон стигна до бронзов медал на Световното първенство за юноши и до осмо място за мъже. Коронните дисциплини на Антъни Иванов са в бътерфлая, но се очаква родният талант да хвърли ръкавицата на Нелсон Силва и заяви участие и в гърба. Именно в този стил е силата на 30-годишният бразилец, който има сребърни медали на 100 и 200 метра на Световна купа и е постигнал десетки национални рекорди на страната на кафето.\r\nЗа плувците с най-добри постижения наградният фонд е съответно 150, 100 и 50 евро за първо, второ и трето място. Ще бъдат раздадени и над 300 предметни награди от световни марки- артикули за плуване, козметика.\r\nОсигурени са ваучери за уикенд за двама по родното Черноморие на най-добрите в турнира. В началото на състезанието е предвидена серия за хора с увреждания. Официалното откриване на Международния плувен турнир е на 6 октомври от 16.30 часа. Входът за зрители на басейна в „Меден рудник“ ще бъде безплатен.", "date": "2017.10.04", "title": "Бургас: В града ще се проведе 3-тия Международен турнир по плуване за купа „Бриз“"}
{"url": "http://www.focus-news.net/news/2017/10/04/2442718/afp-nachalnikat-na-politsiyata-v-kataloniya-shte-bade-razsledvan-za-razmiritsi.html", "text": "Съдът в Испания предприе разследване срещу началника на полицията в Каталония за \"размириците\" в автономния регион, предава AFP. \r\nНационалният съд в Мадрид призова Жозеп Луис Траперо и трима други заподозрени да се явят на изслушване в петък по „дело за размириците\", заяви представител на органа, пожелал анонимност.\r\nРегионалната полиция на Каталония е обвинена, че не е успяла да се справят с протестиращите за независимост. Тереза Герова", "date": "2017.10.04", "title": "AFP: Началникът на полицията в Каталония ще бъде разследван за \"размирици\""}
{"url": "http://www.focus-news.net/news/2017/10/04/2442719/tsvetan-tsvetanov-gerb-shte-glasuvam-protiv-ostavkata-na-delyan-dobrev-balgariya-se-nuzhdae-ot-takiva-deputati.html", "text": "Ще гласувам \"против\" оставката на Делян Добрев - нека от БСП да знаят, че срещу тях могат да бъдат извадени повече неща. Това каза от парламентарната трибуна председателят на ПГ на ГЕРБ Цветан Цветанов по време на дебатите по депозираната оставка от депутата = Делян Добрев, предаде репортер на Агенция „Фокус“. „Искам да пожелая на всеки политик, който си подаде оставката да получи такава обществена и парламентарна подкрепа. Колеги от БСП, трябва да имаме историческа памет, защото когато се учреди ГЕРБ, ГЕРБ започна от нищото, 2006-2007-2008 г. създадохте кризисни щабове, само единствено да дискредитирате тогавашния кмет Борисов. Не успяхте, но включихте компроматния си стил на поведение. Ще защитя Делян Добрев, защото минах през този път, който искате да очертаете за него. 2013 г. в предизборния период, когато бяхме за парламентарни избори, вашият тогавашен лидер внесе сигнал срещу мен\", заяви Цветанов. По думите му единственото вярно в сигнала му е било сходство в имената. „Преминах през този труден път, но няма да допусна Делян Добрев да премине през същия. Това, което вие целите, е да омаскарите един млад, почтен, знаещ и можещ човек. България се нуждае от такива депутати. Вие самите признавате, че той има такива качества. Вие влязохте в тази компроматна война“, обърна се Цветанов към БСП. \r\nТой поясни, че в началото на 44-ия парламент е призовал да се правят политики. „Това, което в момента вие целите е да се отклоним от успехите, което прави днешното правителство“, каза Цветанов. Той попита БСП защо не искат да правят общи политики. „Защото вие нямате такава съзнателност. Г-жо Йончева, уважавам ви като журналист. Не прави чест на един журналист да влиза в тази компроматна война“, коментира още той. \r\nЦветанов отчете, че майката на Добрев е преподавала физика на президента Румен Радев. „Уважаеми колеги, нали разбирате, че много повече са нещата, които могат да бъдат извадени за вас. Не смятам, че това е начина, по който трябва да бъде правена политика“, допълни Цветанов. Той заяви, че ГЕРБ ще защити Делян Добрев и няма да допуснат да напусне парламента, защото те ще трябва да защитават каузата „България“ и  министър-председателя Бойко Борисов и кабинета „Борисов“. \"Аз ще гласувам \"против\" оставката на Делян Добрев и призовавам колегите да гласуват по съвест\", каза той.  \r\nДеница КИТАНОВА", "date": "2017.10.04", "title": "Цветан Цветанов, ГЕРБ: Ще гласувам \"против\" оставката на Делян Добрев, България се нуждае от такива депутати"}
{"url": "http://www.focus-news.net/news/2017/10/04/2442720/plovdiv-okrazhnata-prokuratura-nablyudava-dosadebno-proizvodstvo-za-ubiystvo-v-selo-skutare-s-posledvala-smart-i-na-izvarshitelya.html", "text": "В Окръжна прокуратура – Пловдив се води досъдебно производство за извършено в село Скутаре, област Пловдив, убийство на 80-годишна жена, живуща в селото и настъпила впоследствие смърт на извършителя – нейният съпруг на 89 години. Това съобщиха от пресцентъра на Апелативна прокуратура - Пловдив. Сутринта на 26 септември 2017 г. синът на починалите посетил помещението, в което живеели родителите му – в близост до неговата къща в село Скутаре. След като успял да отвори вратата, намерил в леглото трупа на майка си в с видими рани по главата, както и баща си, който бил в безпомощно състояние, облегнат в дъното на помещението, като все още имал жизнени функции. Той веднага подал сигнал на телефон 112. Незабавно след получаване на сигнала, е бил сформиран екип от разследващи от ОД на МВР – Пловдив, който посетил мястото на инцидента, а пристигналият екип на спешна помощ констатирал настъпване смъртта и на възрастния мъж. До момента са извършени множество процесуално-следствени действия, вкл. оглед на местопроизшествие, при който е било открито оръдието, с което е била умъртвена възрастната жена – част от ресьор на автомобил. Били са извършени съдебно-медицински, биологична и химическа експертизи, като е назначена и ДНК експертиза. По тялото на мъжа са установени пръски от кръвта на съпругата му.\r\nУстановено е, че ударите с описаното оръдие, причинили смъртта на 80-годишната жена, са били нанесени от съпруга на пострадалата. От своя страна, в кръвта на мъжа е открита концентрация на алкохол от 4.96 на хиляда, което, според заключението на медиците, в съчетание със стреса от извършване на деянието, е довело до настъпване на смъртта му. По неговото тяло не са били установени следи от насилие.", "date": "2017.10.04", "title": "Пловдив: Окръжната прокуратура наблюдава досъдебно производство за убийство в село Скутаре с последвала смърт и на извършителя"}
{"url": "http://www.focus-news.net/news/2017/10/04/2442721/veliko-tarnovo-v-grada-shte-bade-otkrita-izlozhbata-izkustvoto-kato-terapiya.html", "text": "Изложба, представяща изкуството като терапия, откриват във Велико Търново. Идеята е на към Факултета по Изобразително изкуство на ВТУ “Св. св. Кирил и Методий“, а изпълнението се осъществява от представители на висшето учебно заведение. Това каза за Радио „Фокус“ – Велико Търново д-р Анастасия Тонкова, преподавател в катедра Методика на обучението по Изобразително изкуство към Университета. Експозицията е озаглавена „Изкуството като терапия“ и разказва именно за методите, които се прилагат при този похват. „В нея участват Светла Ангьозова, Елена Тодорова, Жанет Видева, Юлия Пенкова, Симона Тодорова и Анастасия Тонкова –  възпитаници на магистърската програма по арттерапия във ВТУ и преподаватели, които използват арттерапевтичните методи в своята практика. Специално участие в изложбата заемат  творби, създадени в Арттерапевтично ателие по керамика към Защитени жилища за възрастни хора с умствена изостаналост 1 и 2, село Церова Кория, област Велико Търново“, обобщи още Анастасия Тонкова. Откриването ще е утре – на 5 октомври, от 14.00 часа, в Зала „Янаки Манасиев“ на Факултета Изобразително изкуство.\r\nЛуиза ТРАНЧЕВА", "date": "2017.10.04", "title": "Велико Търново: В града ще бъде открита изложбата „Изкуството като терапия“"}
{"url": "http://www.focus-news.net/news/2017/10/04/2442722/blagoevgrad-predstaviteli-na-patriotichni-organizatsii-pochistiha-pametnika-memorial-na-delcheviya-rod-po-povod-105-godini-ot-osvobozhdenieto-na-grada.html", "text": "Представители на патриотични организации почистиха и измиха паметника „Мемориал на Делчевия род” по повод 105-годишнина от освобождението на Горна Джумая на 5 октомври, днешен Благоевград, предаде репортер на Радио „Фокус“ – Пирин. През 1912 година части на 7-а Рилска дивизия навлизат в града и с това се слага край на 500-годишната окупация на Пиринска Македония, която е присъединена към Царство България в този момент. Паметникът „Мемориал на Делчевия род“ се намира в намира в западната част на двора на църквата „Въведение Богородично“ в Благоевград. Той е изграден през 1979 - 1980 г. Проектът е на колектив в състав арх. Богдан Томалевски, худ. Христо Стефанов и скулптор Иван Нешев. Композицията се състои от шест ниши с полукръгли абсиди, в които са реализирани мозайки с исторически моменти от национално-освободителните борби на българите в Македония. Мемориалът е костница на рода на големия ни революционер Гоце Делчев.\r\nЛивия НИНОВА", "date": "2017.10.04", "title": "Благоевград: Представители на патриотични организации почистиха паметника „Мемориал на Делчевия род” по повод 105 години от освобождението на града"}
{"url": "http://www.focus-news.net/news/2017/10/04/2442723/voa-donald-tramp-predlozhi-debata-za-ognestrelnite-orazhiya-v-sasht-da-bade-otlozhen-za-po-natam.html", "text": "На фона на усилията на следователите да разберат мотивите на стрелеца, отнел живота на най-малко 58 души, президентът на САЩ Доналд Тръмп ще пристигне в Лас Вегас в сряда, за да се срещне с някои от оцелелите след безразборната стрелба, предава радио Voice of America.\r\n„Ще видим някои от хората, които се възстановяват, някои от оцелелите“, заяви Тръмп преди отпътуването си. \r\nДържавният глава определи 64-годишния Стивън Падък като „болен, луд човек“, но подчерта, че дискусията за въвеждане на нови правила за притежание на огнестрелно оръжие в САЩ трябва да бъде отложена за „по-натам“.\r\nПадък стреля в продължение на между девет и 11 минути от стаята си на 32-етаж на хотел в Лас Вегас срещу хора, събрали се за кънтри концерт в града. Повече от 500 души бяха ранени при инцидента. \r\nШерифът на окръг Кларк Джо Ломбардо заяви пред репортери, че е „абсолютно\" убеден, че полицията ще разкрие мотивите на стрелеца. \r\n„Имаме напредък, но все още нямаме изчерпателни отговори\", поясни шерифът.Тереза Герова", "date": "2017.10.04", "title": "VOA: Доналд Тръмп предложи дебата за огнестрелните оръжия в САЩ да бъде отложен за „по-натам“"}
{"url": "http://www.focus-news.net/news/2017/10/04/2442724/premierat-boyko-borisov-do-tozi-moment-s-prezidenta-rumen-radev-imam-prekrasen-dialog.html", "text": "До този момент с президента Румен Радев имам прекрасен диалог. Това заяви премиерът Бойко Борисов на брифинг преди седмичното правителствено заседанието на Министерски съвет, което се провежда в резиденция „Евксиноград“, предаде репортер на Радио \"Фокус\" - Варна. „Когато си служиш с факти, които могат да се проверят, истината винаги е най–доброто. Президентът може да ме държи отговорен, ако мой министър или аз сме говорили по начин, по който уронва престижа на институцията. България е парламентарна република и има президент и парламент. Парламентът има свой живот и всеки ден там е действително битка, всеки глас е важен. Ако тръгна със същия тон и аргументи за така наречените беквокали, нима г-жа Елена Йончева не беше шеф на неговия пресцентър? Това не се дава на всеки, да ти води и да отговаря за медийния образ и политика на институцията. Да кажа той я изпрати в парламента да громи ГЕРБ, не знам тя вокал ли е, тенор ли е, сопрано ли е, но тя го прави от сутрин до вечер. Той отговорен ли е и ако приемем, че най-високия връх на БСП, който казват, че са покорили, е президентската институция. Другият, не съм толкова запознат как да се наричат гласовете, г-жа Нинова за него е като моя Цветанов. Това с негово знание ли се прави, той ли ги кара? Ако тръгнем на тази плоскост, мисля, че те първи започнаха. Това е грешна теза“, посочи Борисов. Той добави, че на срещите на високо ниво винаги има представители на президента, когато той не може да присъства, дори и на съветите за сигурност. Борисов подчерта, че в деня, в който Румен Радев е направил изказването си по повод битките, е провел разговор с него след срещата с американската търговска камара. „Прекрасен тон на най-близки съратници, имайки една единствена цел - държавата да е спокойна и институциите да работят в синхрон. И най-малко не съм усетил и нотка, че някой се готви за война с нас. Много пъти съм го казвал - в парламента двете партии се бият, не на шега, това им е работата. Далеч съм от мисълта, че всичко е идеално, но именно това е ролята на опозицията – ако извади нещо, дали е в Добрич, дали е „Булгартрансгаз“, в Хасково, ние веднага взимаме най-тежките решения. Отстраняваме. В същото време не знам дали на президента му харесва законотворец да е човек с повдигнато обвинение за купуване на гласове. Коментираш едното, коментирай и другото, затова си на върха и затова всички се обръщаме в криза към него. Няма хубава война и затова цялата ми политика, цялото ми поведение, това не е кауза, това ми е усещането, че в този размирен свят от това няма никакъв смисъл“, отбеляза Борисов. Той коментира, че мъжките разговори ги оставя на г-жа Нинова, а за самолетите парламентът ще търси друго решение. „От наша страна няма провокация, бих се извинил, ако член на кабинета му е нанесъл обида. И неговите хора също ме атакуват, това не трябва да ни повлияе изобщо на отношенията. Ние сме демонстрирали добри отношения, че можем да създаваме стабилност и да водим такава политика. Между мен и него от моя страна съм усетил респект и зачитане, винаги съм считал, че лошият мир е по-добър от най- хубавата война. Минали сме през това, с много по-опасни противници сме се били през годините“, заяви Борисов. \r\nМарияна ВАЛЕНТИНОВА", "date": "2017.10.04", "title": "Премиерът Бойко Борисов: До този момент с президента Румен Радев имам прекрасен диалог"}
{"url": "http://www.focus-news.net/news/2017/10/04/2442725/korneliya-ninova-bsp-kam-boyko-borisov-vashite-dnes-vi-svalyat-ot-piedestala-i-ot-dnes-natatak-imate-seriozen-problem-v-partiyata-si.html", "text": "Вашите днес ви свалят от пиедестала и от днес нататък имате сериозен проблем не само в партията си, а в общественото доверие във вас. Това каза от парламентарната трибуна лидерът на БСП Корнелия Нинова, обръщайки се към премиера Бойко Борисов по време на дебатите по оставка на народния представител Делян Добрев, предаде репортер на Агенция „Фокус“.  Нинова поясни, че от ГЕРБ няма, спасявайки Добред да спасят Борисов. „Ще бламирате Бойко Борисов и като лидер на лидер му казвам днес, ако ни слуша. Като лидер, който е получавал удари в гръб от свои - днес на вас ще ви се случи за пръв път. Вашите днес ви свалят. Не формално, но преносно ви свалят от пиедестала. От днес нататък имате сериозен проблем, не само в партията си, а в общественото доверие във вас“, каза Нинова. Нинова коментира тезата на управляващите, че ако Делян Добрев е сега, кой е следващият. „Следователно, вие сте много такива в система и в модел и дайте да се държим здраво. Тази теза не е ли страшна за държавността в България?“, попита Нинова. Тя подчерта, че новото ръководство на БСП иска да сложи край на този модел на прехода, който са нарекли паралелна държава и ая подчерта, че тя не е мракобесие, а достойнство на политическа сила.  „Появиха се много тези в днешната дискусия. Една, от които беше, че този дебат е излишен, че сме си загубили времето и сме показали лошото лице на парламента. Аз не мисля, че този дебат е излишен, ако го бяхме провели така, както трябва“, коментира Нинова. Тя се обърна към управляващите: „Това, което наричате битовизми са едни от най-големите проблеми на хората . Кой от нас не знае, че народът ни мрази политиците от всички политически сили. Кой от нас не знае ,че народът отхвърля статуквото и улицата ще роди нещо друго?“, попита още лидерът на БСП.\r\nПо думите й случаят с назначенията, калинките, бордовете са още едно доказателство за този народ, който мрази политиците си, защото си пращат роднините в бродовете да богатеят. \r\n„Защо не коментираме този модел на управление?. Защо това е проблем, защото младите, грамотни, образовани хора отиват на конкурс, не го печелят, защото този конкурс е назначен за някой роднина“, коментира Нинова. Тя поясни, че докато един член на борд, роднина, взема 5 хил. лв. заплата, една жена Илияна от Вълчи дол няма с какво да ги храни. „Защо това е проблем, защото ражда послушна администрация, на избори ходи под строй и се самовъзпроизвежда. И така 27 години Преход“, коментира Нинова.  По думите й да сочиш факти, недъзи на управлението се оказва мракобесие. Тя обърна внимани, че ако имаш различно мнение от това на управляващите, ще усетиш цялата държавана машина срещу себе си. „Кой от вас не е бил по селата, където хората казват, че ги е страх да си кажат мнението, защото ще изгонят сина им от работа“, коментира Нинова.   \r\nПо отношение на твърдението, че Елена Йончева е правила журналистика на мотор, Нинова попита  дали някои от мъжете в залата, е бил в Ирак, Афганстина и други горещи точки, където тя е била.   \r\nДеница КИТАНОВА", "date": "2017.10.04", "title": "Корнелия Нинова, БСП към Бойко Борисов: Вашите днес ви свалят от пиедестала и от днес нататък имате сериозен проблем  в партията си"}
{"url": "http://www.focus-news.net/news/2017/10/04/2442726/parlamentat-othvarli-ostavkata-na-deputata-ot-gerb-delyan-dobrev.html", "text": "Парламентът отхвърли оставката на народния представител от ГЕРБ Делян Добрев, предаде репортер на Агенция „Фокус“. Депутатите дебатираха по оставката над 2 часа. Тя беше отхвърлена с 97 гласа „за“, 99- „против“ и 19 „въздържал се“. ГЕРБ гласуваха против оставката, БСП и ДПС бяха „за“, от „Воля“ и „Обединени патриоти“ се въздържаха. Преди края на гласуването председателя на НС коментира: „ „В зала има депутати, които показват как да се гласува, моля да им оправите пултовете“. До подаването на оставката му се стигна след обвинения от Елена Йончева от БСП, че на ръководни позиции в община Хасково работят негови роднини и близки. Предложението на БСП гласуването и дебатите по оставката да бъдат излъчвани пряко по БНТ беше отхвърлено.\r\nАнтон Кутев от БСП коментира, че дебатите по оставката са се превърнали в комедия. Данаил Кирилов от ГЕРБ заяви: „Трябва да разкрием истината, да защитим наш колега, да говорим за парламентаризма“. Той допълни, че БСП са тези, които правят комедия цяла седмица. Владимир Вълев от ГЕРБ се обърна към Делян Добрев: „Знам какво можете да направите за България и за нашия отбор, не го напускайте“. Маноил Манев от ГЕРБ допълни, че в спорта никой не си тръгва, когато е хвърлил противника в нокаут, както е направил Делян Добрев. „Далавераджии не влизат в битка, а само истински шампиони и мъже“, заяви той. Валентин Касабов от „Обединени патриоти“ посочи: „Предлагам да разстреляме Делян Добрев, в унисон с практиката на БСП“. Явор Божанков от БСП обясни: „Фактите са много ясни. Елена Йончева не е изнесла някакви факти, те са известни от месец март в две медии, които не можем да ги обвиним в симпатии към БСП“. „БСП не е започнала тази дискусия, затова да се придържаме към фактите“, призова той. Кръстина Таскова от „Воля“ коментира: „Благодарение на чия братовчедка ще бъде затворена врачанската болница, благодарение на чий кум ще бъде затворена старозагорската болница. Това са въпросите, които трябва да обсъждаме, а не човека Делян Добрев“. Рамадан Аталай се обърна към Делян Добрев с думите: „Изгаряте в политиката, защото вашите лидери ви употребиха. Днес стана ясно, че има сливане между партията и държавата“. „Става въпрос за разпределяне на порции по всички етажи на институциите. С подаването на оставката на Делян Добрев не се решават проблемите“, коментира той. Председателят на НС Димитър Главчев заяви, че разпределянето на порции не е в ГЕРБ, а на други места. \r\nБиляна ИВАНОВА", "date": "2017.10.04", "title": "Парламентът отхвърли оставката на депутата от ГЕРБ Делян Добрев"}
{"url": "http://www.focus-news.net/news/2017/10/04/2442727/marku-koyvisto-vitseprezident-na-patria-predlagame-nay-dobrata-tsena-v-saotnoshenie-s-kachestvo-za-moderniatsiyata-na-suhopatnite-voyski.html", "text": "Предлагаме най-добрата цена в съотношение с качество за модернизацията на сухопътните войски. Това каза в интервю за Агенция „Фокус“ Марку Койвисто, вицепрезидент на Patria във връзка с придобиването на бойни машини за сухопътните войски. Той заяви, че от Patriа вярват, че имат най-добрата оферта за България. По отношение на разсроченото плащане, Марку Койвисто поясни, че това е нормална практика, когато става дума за такива мащабни придобивки, където сумите са значителни. „Така че е нормално клиентът да изисква отложено плащане и ние сме ок с това”, коментира вицепрезидентът на Patriа. Във връзка с исканията на българската страна трите проекта за модернизация на армията да вървят паралелно, Койвисто се пошегува, че за съжаление сухопътните сили винаги „ядат“ последни. „Това е обичайна практика и за други армии, в които протича процес на модернизация. Надяваме се, че този път и сухопътните сили ще имат възможност да се доберат до „масата и да ядат”, допълни вицепрезидентът на Patriа.\r\nДеница КИТАНОВА", "date": "2017.10.04", "title": "Марку Койвисто, вицепрезидент на Patriа: Предлагаме най-добрата цена, в съотношение с качество за модерниацията на сухопътните войски"}
{"url": "http://www.focus-news.net/news/2017/10/04/2442728/milena-tsoneva-e-opredelena-za-chlen-na-komisiyata-po-prozrachnost.html", "text": "Правителството определи маг. фарм. Милена Цонева за член на Комисията по прозрачност по Закона за лекарствените продукти в хуманната медицина. Предложението е на управителя на НЗОК и се налага поради настъпила промяна в служебните правоотношения на досегашния представител на Касата маг. фарм. Йорданка Вълчева. Това съобщиха от правителствената информационна служба. \r\nМилена Цонева е магистър по фармация от Медицинския университет в София, както и магистър по стопанско управление към Икономическия институт на БАН към ВТУ „Св. Св. Кирил и Методий“. Към момента е главен експерт в дирекция „Лекарствени продукти, медицински изделия и контрол по предписване и отпускане“ на НЗОК.", "date": "2017.10.04", "title": "Милена Цонева е определена за член на Комисията по прозрачност"}
{"url": "http://www.focus-news.net/news/2017/10/04/2442729/burgas-detsa-ot-podgotvitelnite-grupi-na-detska-gradina-hans-kr-andersen-uchastvaha-v-sporten-praznik.html", "text": "Дворът на Детска градина „Ханс Кр. Андерсен“ събра децата и родителите от подготвителните групи за забавно спортно състезание, посветено на Европейския ден на спорта в училище. Това съобщиха от пресцентъра на Община Бургас. Състезанието бе организирано от педагогическата колегия с помощта на родители доброволци. Всяка група премина през 7 зони със забавни спортни игри, ръководени от родителите и треньорите от „Детски спорт“. Емоциите нарастваха след всяка игра.\r\nДетската градина е партньор в международен образователен проект, финансиран от програма \"Еразъм+\" „Активни и комуникативни“. Събитието е част от дейностите по проекта и се посвещава на популяризиране на спорта сред децата и на 30-годишнината на програма \"Еразъм\".", "date": "2017.10.04", "title": "Бургас: Деца от подготвителните групи на Детска градина “Ханс Кр. Андерсен“ участваха в спортен празник"}
{"url": "http://www.focus-news.net/news/2017/10/04/2442730/mbal-sv-marina-v-pleven-stava-universitetska-bolnitsa.html", "text": "Правителството прие решение, с което определя за университетска МБАЛ „Света Марина“ в Плевен. Това съобщиха от правителствената информационна служба. \r\nСъгласно Закона за лечебните заведения, университетски болници са многопрофилни или специализирани болници, в които, след акредитация, се осъществяват дейности по клинично обучение на студенти и докторанти по медицина, дентална медицина, фармация и здравни грижи, както и следдипломно обучение.", "date": "2017.10.04", "title": "МБАЛ „Св. Марина“ в Плевен става университетска болница"}
{"url": "http://www.focus-news.net/news/2017/10/04/2442731/elka-dimova-zam-kmet-na-dobrich-prodalzhavame-da-tarsim-reshenie-na-problema-s-obshtina-balchik-za-izplashtane-na-dalzhimi-taksi-za-izvozvane-na-otpadatsi-do-depoto-kray-s-stozher.html", "text": "Продължаваме да търсим решение на проблема с Община Балчик. Това заяви Елка Димова, зам.-кмет „Финанси и общинска собственост“, предаде кореспондент на Радио „Фокус” – Варна. \"Дело по случая е образувано в Окръжен съд – Добрич\", добави зам.-кметът. Морската община дължи на Община град Добрич над 1 100 000 лева. Става дума за забавени такси за извозване на отпадъци. Те се транспортират от Претоварната станция край Балчик до депото за твърди битови отпадъци край село Стожер. Девет добруджански общини участват в Сдружение „Управление на отпадъците – регион Добрич”, което изгради депото край село Стожер. Водеща по приключилия проект е Община град Добрич. Тя извършва плащане на таксите за оператора на сметището и на РИОСВ - Варна. На територията на Община Балчик е изградена Претоварна станция със сепаратор, която обслужва другите две морски общини в област Добрич - Шабла и Каварна. От там отпадъците, които не подлежат на рециклиране, се извозват до депото в Стожер. \r\nЖулиета НИКОЛОВА", "date": "2017.10.04", "title": "Елка Димова, зам.-кмет на Добрич: Продължаваме да търсим решение на проблема с Община Балчик за изплащане на дължими такси за извозване на отпадъци до депото край с. Стожер"}
{"url": "http://www.focus-news.net/news/2017/10/04/2442732/a1-on-makedoniya-gartsiya-i-makedoniya-tryabva-da-nameryat-reshenie-kakto-napraviha-sofiya-i-skopie-zayavi-balgarskiyat-premier.html", "text": "Гърция и Македония трябва да намерят решение на спора помежду им, както направиха София и Скопие. Това заяви министър-председателят на България Бойко Борисов, предава македонският телевизионен канал A1 On.\r\n„Трябва да се намери решение между двата народа, така, както ние го направихме, тъй като Гърция ще ги блокира за (членство) в НАТО и ЕС“, отбелязва Борисов в изявление за местен вестник в отговор на въпрос защо на срещата във Варна не присъства македонският премиер Зоран Заев.\r\nСъздаването на т.нар. Варненска четворка българският министър-председател обясни  с общата воля за обединение, европейска интеграция и зачитане на европейските принципи и правила. Това означава и съвместно разрешаване на въпроси, които са важни за Балканите, подчерта Борисов.Тереза Герова", "date": "2017.10.04", "title": "А1 Оn (Македония): Гърция и Македония трябва да намерят решение, както направиха София и Скопие, заяви българският премиер"}
{"url": "http://www.focus-news.net/news/2017/10/04/2442733/visshite-uchilishta-poluchavat-nad-434-hil-lv-za-studentski-sport.html", "text": "Правителството одобри допълнителни разходи по бюджета на Министерството на образованието и науката в размер на 434 484 лв. Средствата са предвидени в централния бюджет за 2017 г. за спортно-състезателни дейности на студентите. Това съобщиха от правителствената информационна служба. \r\nКъм държавните висши училища, финансирани от МОН, ще бъдат трансферирани 396 141 лв., а към частните – 38 343 лева. Съответните суми са определени на база разработени от висшите училища проекти за подпомагане физическото възпитание и спорт на студентите в редовна форма на обучение и съобразно броя на студентите.", "date": "2017.10.04", "title": "Висшите училища получават над 434 хил. лв. за студентски спорт"}
{"url": "http://www.focus-news.net/news/2017/10/04/2442734/pet-obshtini-poluchavat-darzhavni-imoti-za-realiziraneto-na-sotsialni-i-ekodeynosti.html", "text": "Правителството прие решения, с които пет общини получават държавни имоти за реализиране на дейности от значение за местните общности. Това съобщиха от правителствената информационна служба. \r\nНа община Доспат се прехвърля собствеността върху два имота с обща площ 7,9 дка за изграждането на улица. Чрез нея ще се осигури достъп до площадката за компостиране и предварително третиране на твърди битови отпадъци в м. Гайтанина край с. Барутин. С реализирането на проекта общините Девин, Борино, Доспат, Сатовча и Сърница ще имат напълно завършен цикъл за преработка на твърди битови отпадъци.\r\nОбщина Ковачевци също получава безвъзмездно имот за закриване и рекултивация на депо за битови отпадъци. Теренът с площ 5 дка се намира в землището на с. Ковачевци и към момента се използва за сметище.\r\nС получен от държавата имот община Мадан ще изгради инсталация за компостиране на разделно събрани зелени и/или биоразградими битови отпадъци и инсталация за предварително третиране на смесено събрани битови отпадъци за общините Мадан, Златоград и Неделино. Имотът се намира в с. Шаренска.\r\nДетски кът ще бъде изграден в Берковица с безвъзмездно получен от държавата имот. Теренът е част от поземлен имот, намиращ се на ул. „Г. С. Раковски“ в града. Той е в близост до жилищни сгради, училище и до оживени улици.\r\nОбщина Симитли получава терен от 1,4 дка за осигуряване на достъп до района на ЖП гарата в града.\r\nНа МВР е предоставено правото на управление върху помещения на 3-тия етаж на административна сграда в Балчик, ползвани до момента от Министерството на правосъдието. Чрез тях ще се обезпечи нуждата на МВР-Добрич от помещения за задържане и настаняване на задържани лица. \r\nЗа срок от пет години Висшият съдебен съвет получава за управление втория етаж от старата сграда на Професионалната гимназия „Братя Евлоги и Христо Георгиеви“ в Карлово. Имотът е публична държавна собственост и се предоставя на ВСС във връзка с неотложни ремонтни дейности в сградата на Районен съд - Карлово и необходимост от релокация на магистратите и служителите му.", "date": "2017.10.04", "title": "Пет общини получават държавни имоти за реализирането на социални и екодейности"}
{"url": "http://www.focus-news.net/news/2017/10/04/2442735/pravitelstvoto-odobri-pozitsiyata-na-balgariya-po-delo-pred-sada-na-es.html", "text": "Правителството одобри позицията на България по дело С-338/17 на Съда на Европейския съюз, образувано по преюдициално запитване на Върховния административен съд по Дело №1727/2017 г. във връзка с касационна жалба срещу Фонд „Гарантирани вземания на работниците и служителите“ към Национален осигурителен институт. Това съобщиха от правителствената информационна служба.\r\nЗапитването се отнася до тълкуване на разпоредби в Закона за гарантираните вземания на работниците и служителите при несъстоятелност на работодателя. Съгласно българската позиция правото на Европейския съюз допуска държавите-членки да определят свободно датата, преди и/или след която започва да тече периодът, през който гарантиращата институция покрива задълженията по вземанията от неизплатени възнаграждения.", "date": "2017.10.04", "title": "Правителството одобри позицията на България по дело пред Съда на ЕС"}
{"url": "http://www.focus-news.net/news/2017/10/04/2442736/blagoevgrad-v-regionalniya-istoricheski-muzey-shte-bade-otkrita-izlozhba-pod-nadslov-nepoznati.html", "text": "На 5 октомври в залите на Регионален исторически музей – Благоевград официално ще бъдат открити две изложби. Това каза за Радио „Фокус“ - Пирин Кирил Алексиев, уредник в РИМ - Благоевград. В 12.30 часа ще бъде представена изложбата „Български офицери, родени извън пределите на Княжество България“, посветена на български офицери, участвали във въстания и войни за освобождение и национално обединение на България. Част от тях са популярни лица, сред които Борис Дрангов, Георги Тодоров, Борис Сарафов и други. Но има и много незаслужено забравени като Константин Жостов, Кръстю Затарев, Александър Протогеров, Сотир Атанасов, Алекси Попов, Димитър Думбалаков и др. Идеята на изложбата е да покаже, че единството на българската нация в края на XIX и началото на XX в. не се припокрива единствено с държавните граници, а е плод на единното национално чувство на всички българи“, каза Алексиев. Изложбата ‘НЕ/ПОЗНАТИ’, представяща живописни платна, графики и ценни предмети от Златния фонд на Обединена българка банка, ще бъде открита официално в 19.00 часа. В изложбата са представени художниците от Златния фонд, чиито имена за специалисти и за по-широка публика са добре познати. Непознати са конкретните творби. Това е смисълът на публичното им показване – нов аспект към активната корпоративна социална отговорност на Обединена българска банка в подкрепа на българската култура и изкуство.\r\nЛора КАЛЧЕВА", "date": "2017.10.04", "title": "Благоевград: В Регионалния исторически музей ще бъде открита изложба под надслов „НЕ/ПОЗНАТИ“"}
{"url": "http://www.focus-news.net/news/2017/10/04/2442737/odobren-e-proektat-na-zakon-za-protivodeystvie-na-koruptsiyata-i-za-otnemane-na-nezakonno-pridobitoto-imushtestvo.html", "text": "Правителството одобри проекта на закон за противодействие на корупцията и за отнемане на незаконно придобитото имущество и предлага на Народното събрание да го приеме. Това съобщиха от правителствената информационна служба.\r\nЦелта на законопроекта е да се защитят интересите на обществото чрез ефективно противодействие на корупцията, предотвратяване на възможностите за незаконно придобиване на имущество и разпореждането с него, както и създаване на гаранции, че лицата, заемащи висши публични длъжности, изпълняват правомощията си при спазване на Конституцията и законите на страната.\r\nЗаконопроектът урежда мерките за противодействие на корупцията, условията и реда за отнемане в полза на държавата на незаконно придобито имущество, статута и функциите на Комисията за противодействие на корупцията и за отнемане на незаконно придобитото имущество, както и взаимодействието й с други държавни органи.\r\nПо смисъла на законопроекта корупция е налице, когато в резултат на заеманата висша публична длъжност лицето злоупотребява с власт, нарушава или не изпълнява служебни задължения с цел пряко или косвено извличане на неполагаща се материална или нематериална облага за себе си или за други лица.\r\nКомисията е единен независим антикорупционен орган, който се състои от петима членове – председател, заместник-председател и трима членове, с мандат от шест години, без право на повторно избиране. Те се избират от Народното събрание, като предложението за председател се прави от народните представители, а за заместник-председател и членове – от избрания председател на Комисията.\r\nАнтикорупционната комисия се изгражда на основата на Комисията за отнемане на незаконно придобито имущество, като се предлага в нея да се влеят Комисията за предотвратяване и установяване на конфликт на интереси, Центърът за превенция и противодействие на корупцията и организираната престъпност към МС, звеното от Сметната палата, свързано с дейността по отменения Закон за публичност на имуществото на лица, заемащи висши държавни и други длъжности, както и съответната специализирана дирекция на ДАНС за противодействие на корупцията сред лицата, заемащи висши държавни длъжности.\r\nКомисията ще приема и проверява декларациите за имущество и интереси и за несъвместимост на лицата, заемащи висши публични длъжности, ще осъществява проверки на имущественото състояние, ще образува производства за установяване на конфликт на интереси и за отнемане на противозаконно имущество. При установено несъответствие в размер над 5000 лв. Комисията ще изпраща материалите на НАП, а при несъответствие над 20 000 лв. ще образува проверка на цялото имуществено състояние на лицето. Ако в резултат на проверката се установи несъответствие от над 150 000 лв. между имуществото и нетния доход на проверявания, ще се предяви иск пред съда за отнемане на незаконно придобитото имущество. При постановена конфискация 30% от стойността на отнетото имущество ще се предоставя за социални цели.\r\nПо отношение на магистратите се запазва редът за подаване и проверка на декларациите им от Инспектората към ВСС, като при установено несъответствие между декларирани и установени факти в размер на не по-малко от 20 000 лв. Инспекторатът ще уведомява Комисията, която ще извършва цялостна проверка.\r\nСъс законопроекта се разширява кръгът на лицата, задължени да подават декларации. Към досегашните категории се добавят общинските съветници, главните архитекти на общините, управителите и изпълнителните директори на лечебни заведения за болнична помощ, които се финансират от бюджета на НЗОК, определените да администрират и управляват средства от ЕС, членовете на управителните съвети на държавните предприятия по Закона за горите, ръководителите на областните дирекции по безопасност на храните, ДНСК, ДФ „Земеделие“ и др. Освен деклариране на имуществото и доходите на съпрузи и ненавършили пълнолетие деца, се въвежда и задължение за деклариране на имуществото и доходите и на лицето, с което задълженият е във фактическо съжителство на съпружески начала.\r\nПредвижда се подаването на една декларация за имущество и интереси вместо досегашните две, но се разширява кръгът на подлежащите на деклариране обстоятелства – чуждо недвижимо имущество и чужди превозни средства на стойност над 10 000 лв., които лицето ползва повече от 3 месеца в рамките на една година, както и обучения, платени със средства на задълженото по закон лице, ако еднократната им стойност надхвърля 1000 лв. На деклариране подлежат имуществото и интересите както в страната, така и в чужбина.\r\nПроверката на имущественото състояние ще се извършва по единни правила, но ще започва на различни основания в зависимост от това дали става дума за лица, заемащи висши публични длъжности, или за привлечени като обвиняеми за определени престъпления. По отношение на привлечените като обвиняеми се запазват досегашните основания, както и кръгът от престъпления, за които са привлечени. Новите текстове предвиждат инспекторите на комисията да проверяват достоверността на фактите във всяка имуществена декларация и да образуват проверка на имущественото състояние при установено несъответствие в размер на не по-малко от 20 000 лв. между декларираните факти и получената информация, когато след предоставената възможност за отстраняване на непълноти и грешки продължава да е налице несъответствие. Проверка ще се извършва и при установен с влязло в сила решение конфликт на интереси.\r\nЗа противодействие на корупцията чрез разкриване на прояви на лица, заемащи висши публични длъжности, Комисията ще може да отправя искания до съда за използване на СРС, като прилагането им ще се извършва по реда на Закона за СРС. Комисията няма да разполага с техника за прилагане на СРС – това ще се извършва от оторизираните органи.\r\nКомисията може да извършва проверки по сигнали на граждани и да се самосезира по публикации в медиите, когато те са достатъчно конкретни. Недопускането на анонимни сигнали, е гаранция срещу злоупотреби с предвидените в закона процедури, както и за защита на правата на лицата, срещу които те са насочени. Сигналите по отношение на представители на съдебната власт ще се изпращат за проверка на Инспектората на ВСС в рамките на правомощията му.\r\nСъздадени са разпоредби, гарантиращи защита от неблагоприятни последици на подалия сигнала, като е въведено задължение за инспекторите в Комисията да не разкриват неговата самоличност, да не разгласяват станалите им известни факти и данни, да предлагат конкретни мерки за опазване на самоличността на подалия сигнала, включително предотвратяващи действия, чрез които му се оказва психически или физически натиск.", "date": "2017.10.04", "title": "Одобрен е проектът на закон за противодействие на корупцията и за отнемане на незаконно придобитото имущество"}
{"url": "http://www.focus-news.net/news/2017/10/04/2442738/delyan-dobrev-gerb-nyama-da-si-vnesa-ostavkata-vtori-pat-predi-da-se-ubedya-che-rezultatat-ot-glasuvaneto-shte-e-razlichen.html", "text": "Няма да си внеса оставката втори път преди да се убедя, че резултатът от гласуването ще е различен. Това каза народният представител от ПГ на ГЕРБ Делян Добрев пред журналисти след отхвърлянето на оставката му като депутат, предаде репортер на Агенция „Фокус“. „Колегите ме поставиха в много тежка ситуация. Благодаря им за подкрепата. Те не приеха този мой личен акт. Оттук нататък бих могъл да внеса оставката втори път, но няма да го направя преди да говоря с тях и да се убедя, че резултатът от гласуването ще е различен, защото в противен случай ще загубим още един пленарен ден“, коментира Добрев. Той заяви, че продължава да държи на своето мнение и желание за оставка. \r\nДеница КИТАНОВА", "date": "2017.10.04", "title": "Делян Добрев, ГЕРБ: Няма да си внеса оставката втори път преди да се убедя, че резултатът от гласуването ще е различен"}
{"url": "http://www.focus-news.net/news/2017/10/04/2442739/moldpress-kishinev-e-domakin-na-xiii-svetovna-sreshta-na-balgarskite-medii.html", "text": "XIII Световна среща на българските медии ще се проведе в молдовската столица Кишинев в периода 4-8 октомври 2017 г., предава информационната агенция Moldpress. \r\nСъбитието ще бъде открито с фотоизложба, последвана от посещение в Тараклия и среща в Държавния университет в града. Основните теми ще бъдат образование, култура, майчин език и двустранни отношения.\r\nУчастниците във форума ще посетят забележителностите на Молдова и ще включат в мероприятия за Деня на виното, който се отбелязва на 7 октомври.\r\nСветовният форум на българските медии се провежда от 2005 г. насам. До този момент срещите са провеждани в София, Чикаго, Рим, Мадрид, Варна и Бургас, Виена, Амстердам и Букурещ, Пловдив, Велико Търново, Босилеград, Атина и Прага.\r\nСъбитието ще бъде открито от вицепредседателя на България Илиана Йотова. В срещата ще участват още вицепремиерът и министър на външните работи на България Екатерина Захариева, министърът на образованието и науката Красимир Вълчев, министърът на отбраната Красимир Каракачанов, министърът на туризма Николина Ангелова, както и членове на българския парламент.\r\nОфициалното откриване на форума ще се състои на 5 октомври от 9:30 часа в Националния исторически музей на Молдова.Тереза Герова", "date": "2017.10.04", "title": "Moldpress: Кишинев е домакин на XIII Световна среща на българските медии"}
{"url": "http://www.focus-news.net/news/2017/10/04/2442740/premierat-boyko-borisov-s-prezidenta-tryabva-da-rabotim-v-mir-i-sinhron-ako-izbira-drugo-shte-se-zashtitavame.html", "text": "Моето разбиране е, че с президента трябва да работим в мир и синхрон, ако избира друго – ще се защитаваме. Може да ме обвинят в много грехове, но страх нямам. Това заяви премиерът Бойко Борисов на брифинг преди седмичното правителствено заседанието на Министерски съвет, което се провежда в резиденция „Евксиноград“, предаде репортер на Радио \"Фокус\" - Варна. Борисов заяви, че в момента страната ни е остров на стабилност. \"Няма показател, по който държавата да не е в по-добро състояние – доходи, пенсии заплати. Смятаме всеки ден колко да увеличим на армията и МВР, за да не развалим баланса. Ние няма да стоим да ни бият и то кой – тези, които са толкова уязвими, ако тръгнем в същата посока. И аз действително в един момент ще загубя контрол над партията да се брани, защото брутално говорят. Виждате, че са много уязвими от вчера. Слушах онзи ден човек, който говори за парите, които са източвани през фирми от националната телевизия, сиреч от държавния бюджет. Това какво ще донесе, надявам се оставки и в БСП, както при нас. Апелирам към всички за повече такт и внимание, всичко е много крехко и може лесно да се счупи и да се счупи непоправимо. Европа и светът имат сериозни проблеми и са доволни, че на Балканите не само не им създаваме проблеми, а демонстрираме точно обратното, на което са свикнали – такт, дипломация, разбиране. И искаме да развалим това, при положение, че гониш ръст на икономиката 4%, 100 милиарда евро БВП, 11% са се вдигнали доходите от началото на годината, с милиарди са повече приходите в бюджета от битката с контрабандата, безработицата е 5%. Няма работници за бизнеса, всички го казват, строи се навсякъде, отделят се пари. Да, със сигурност има зрънца навсякъде и ако ги покажат, ГЕРБ действа по този начин, за съжаление нямаме реципрочност от другата страна. Когато хапят живо месо от нас, от най-доброто, което имаме, партията се съпротивлява. Това е единственият начин и тя да оцелее, и хората да ѝ вярват“, коментира Бойко Борисов. \r\nМарияна ВАЛЕНТИНОВА", "date": "2017.10.04", "title": "Премиерът Бойко Борисов: С президента трябва да работим в мир и синхрон, ако избира друго – ще се защитаваме"}
{"url": "http://www.focus-news.net/news/2017/10/04/2442741/vasil-ivanov-obshtestven-posrednik-na-obshtina-kyustendil-iznesenite-priemni-v-selata-sa-za-ulesnenie-na-horata-imashti-konkretni-vaprosi-i-problemi.html", "text": "Изнесените приемни в селата са за улеснение на хората, имащи конкретни въпроси и проблеми. Това каза на пресконференция общественият посредник за територията на Община Кюстендил Васил Иванов, предаде репортер на Радио „Фокус” – Кюстендил. Според адвокат Иванов изнесените приемни започват от днес и ще обхванат всички кметства на села, чиито брой е 31. Първата приемна е в село Соволяно от 18.30 часа. Съгласно графика, съгласуван с кметовете на кметства, изнесените приемни ще продължат в селата Шишковци, Ябълково, Лозно, Жиленци, Коняво и Копиловци. Графикът е публикуван на интернет страницата на Община Кюстендил. За информация са разлепени и обяви в съответните села. „Аз няма да правя общоселски събрания или партийни мероприятия, не търся масовост или много посещения. Тези приемни се правят с цел улесняване на хората, които да не пътуват до Кюстендил. Всеки дошъл при мен трябва да постави конкретен въпрос или конкретен проблем за разрешаване от страна на общинска администрация”, каза Васил Иванов. По думите му информационна брошура ще разяснява института на обществения посредник и възможностите за оказване на помощ към гражданите. Според Васил Иванов все повече зачестяват случаите, при които въпреки обясняването на функциите на обществения посредник, хората продължават да търсят помощ за разрешаване на въпроси и проблеми, свързани с държавни институции и други. „Това са институции на които аз няма как да влияя, не мога да проверявам. Мога само да сигнализирам за проблемите”, каза Васил Иванов. По думите му в брошурата ще бъдат описани подробно правата и задълженията на обществения посредник, каква е процедурата за подаване на жалба или сигнал, какви са сроковете за реакция. „Тези брошури ще бъдат раздадени на хората, които да се запознаят с описаното в нея. Аз съм поставен тук не да решавам проблемите на цялата държава, а да помагам на хората с разрешаването на проблеми, свързани с Община Кюстендил, каза Васил Иванов.\r\nВенцеслав ИЛЧЕВ", "date": "2017.10.04", "title": "Васил Иванов, обществен посредник на Община Кюстендил: Изнесените приемни в селата са за улеснение на хората, имащи конкретни въпроси и проблеми"}
{"url": "http://www.focus-news.net/news/2017/10/04/2442742/kmetat-na-sofiya-yordanka-fandakova-dokladat-za-gradskata-sreda-na-prof-yan-geel-predvizhda-udalzhavane-na-peshehodnite-zoni-i-veloaleite.html", "text": "Докладът за градската среда на проф. Ян Геел предвижда удължаване на пешеходните зони и велоалеите. Това каза на пресконференция кметът на Столична община Йорданка Фандъкова, предаде репортер на Агенция „Фокус”. Преди година Общината се е обърнала за помощ към световноизвестния архитект проф. Ян Геел за планирането на работа за визията на столицата – като зелен и иновативен град, град на младите хора. Целта е промяна на средата – тя да стане по-достъпна и здравословна, като се акцентира върху парковете и градините, обществените пространства, минералните извори, историческите забележителности, зелените части на столицата, планинските райони и др. \"Действията по проекта прехвърлят работа в рамките на един кметски мандат\", подчерта Фандъкова. В обсъжданията за промяната на градската част са били включени както общинските съветници, така и гражданите на столицата. \r\nФандъкова каза, че част от мерките и решенията на проблема с достъпността се изпълняват – докладът ще се превърне в програма, по която да се работи в посока улесняване трафика в града, подобряване връзките между парковете, оформяне на публичните пространства, за да са по-достъпни. „След публикуване на доклада специален екип под ръководството на главния архитект на София и зам.-кметове ще подготвят програма с краткосрочни мерки с хоризонт 2020 г., средносрочни с хоризонт до 2025 година и дългосрочни до 2030 година”, подчерта кметът. По думите й, докладът показва големите предизвикателства – промяна на начина на живот в града, удължаване и организиране на пешеходните зони, въвеждане на спокойната зона. \r\nИдеята на общината е пешеходната зона по бул. „Витоша” да се удължи до бул. „Стамболийски”. В доклада на проф. Ян Геел се предлага свързване на тази пешеходна зона с Ларгото и Градската градина. Ще се търси архитект за изготвяне на проект за пл. „Св. Неделя”, посочи кметът на София. Всички тези етапи са насочени за разширяване на пешеходните зони в града, подчерта Фандъкова. \r\nПо думите й, през октомври е започнала програмата за разширяване зелената част на града, като за две години се планира засаждане на 120 000 дръвчета, като част от тях вече са засадени през миналия месец. Фандъкова отбелязва, че най-тежката задача по доклада касае частта с веломежата в столицата. Предлага се свързване на съществуващите велоалеи помежду им, както и с центъра на града. Строителството затруднява осъществяването на тази идея, както и тази за улесняване достъпа до Витоша. „Засега е трудно да се справяме с желанията на инвеститорите”, подчерта Фандъкова. По думите й ще се работи и в посока увеличаване на фестивалите в столицата. \r\nДокладът ще бъде публикуван днес на сайта на Столична община. \r\nИнна ПЕЙЧЕВА", "date": "2017.10.04", "title": "Кметът на София Йорданка Фандъкова: Докладът за градската среда на проф. Ян Геел предвижда удължаване на пешеходните зони и велоалеите"}
{"url": "http://www.focus-news.net/news/2017/10/04/2442743/televiziya-bratya-karich-sarbiya-zapochna-savmestno-voennovazdushno-uchenie-na-rusiya-i-sarbiya.html", "text": "Започна третото съвместно военновъздушно учение на Русия и Сърбия \"Барс 2017\" в Липецк, предава белградската телевизия \"Братя Карич\".\r\nВ учението, което ще продължи до 8 октомври 2017 г., ще участват 9 самолети \"МиГ-29\" и 11 хеликоптери \"Ми-8\" и \"Ми-17\".\r\nГрупата от сръбски бойни пилоти, в състав от 17 офицери, се води от полковник Жерщо Лирич, командир на 204-та авиационна бригада.\r\nПри пристигането в Липецк сръбските военни са били посрещнати от генерал Юрий Шушков, началник на Руския национален център за полетни тестове..Тереза Герова", "date": "2017.10.04", "title": "Телевизия \"Братя Карич\" (Сърбия): Започна съвместно военновъздушно учение на Русия и Сърбия"}
{"url": "http://www.focus-news.net/news/2017/10/04/2442744/odobreno-e-sporazumenie-za-prilaganeto-na-spogodbata-za-sotsialna-sigurnost-s-tunis.html", "text": "Правителството одобри проект на Административно споразумение за прилагане на Спогодбата за социална сигурност между България и Тунис. Това съобщиха от правителствената информационна служба.\r\nСпогодбата регулира осигуряването при работа в България и Тунис, както и реда за отпускане и изплащане на пенсии на хора, които са били осигурявани в двете държави. Административното споразумение урежда компетентните институции и съответните процедури за прилагането на спогодбата.", "date": "2017.10.04", "title": "Одобрено е споразумение за прилагането на Спогодбата за социална сигурност с Тунис"}
{"url": "http://www.focus-news.net/news/2017/10/04/2442745/delyan-dobrev-gerb-absurdno-e-tvardenieto-che-pg-na-gerb-e-blamirala-boyko-borisov.html", "text": "Абсурдно е твърдението, че ПГ на ГЕРБ е бламирала Бойко Борисов. Това каза народният представител от ПГ на ГЕРБ Делян Добрев пред журналисти след отхвърлянето на оставката му като депутат, предаде репортер на Агенция „Фокус“. „Няма разнобой такъв, какъвто иска да го представи колежката Нинова. Виждате, че всичко, което коментираме се случва открито пред вас“, каза депутатът. Във връзка с призива на премиера Бойко Борисов да се приеме оставката му като депутат, Добрев заяви: „И аз призовах оставката да бъде приета“.  По отношение на Елена Йончева, Делян Добрев заяви, че по най-бързия начин ще заведе дело срещу нея. „Още днес или утре ще разговарям с адвокати. Ще съдя г-жа Йончева и всички останали например Александър Симов, когото чух да ме клевети по една от телевизиите. Считам, че всеки човек трябва да носи отговорност за думите си. Много съжалявам колегите от БСП, защото те не могат да предложат решения и политики на хората и затова използват компромати, ченгеджийски истории, за да влизат в новините“, поясни Добрев. Той обърна внимание, че на Елена Йончева цяла седмица й се е осигурило безплатно време в новините. „Твърдо вярвам, че трябва да престанат тези клеветнически кампании в България“, поясни депутатът. По отношение на Хасково Добрев заяви, че там си има кмет, който се казва Добри Беливанов. „Най-странното в  цялата тази ситуация е, че всички споменати хора, свързани с мен, са подали оставка три дни преди да раздуха скандала колежката Йончева. Те не подадоха оставка заради нея, а три дни по-рано и тогава тя реши да развие шуробаджанашка линия в Хасково. Попитан дали ще предизвика предсрочни избори в общината, Добрев заяви, че ще подкрепя решенията за града, ще се противопоставят на решения, които не са добри. „По Закона за местното самоуправление общинските съветници нямат механизъм, с който да направят един вид „импийчмънт на кмета“, обясни Делян Добрев. Попитан дали ще се кандидатира за кмет на Хасково, Добрев подчерта, че не е моментът да се коментира тази тема. \r\nДеница КИТАНОВА", "date": "2017.10.04", "title": "Делян Добрев, ГЕРБ: Абсурдно е твърдението, че ПГ на ГЕРБ е бламирала Бойко Борисов"}
{"url": "http://www.focus-news.net/news/2017/10/04/2442746/odobreni-sa-rezultatite-ot-zasedaniya-na-saveta-na-es.html", "text": "Правителството се запозна с доклади за проведени заседания на Съвета на Европейския съюз и одобри техните резултати. Това съобщиха от правителствената информационна служба.\r\nВ частта „Вътрешни работи“ Съветът „Правосъдие и вътрешни работи“ заседава на 14 септември в Брюксел. Основните дискусии на него бяха по темата за противодействието на тероризма и актуалното състояние в областта на миграцията. Комисията представи анализ на становището на Съда на ЕС по споразумението с Канада за обмен на резервационни данни на пътниците.\r\nНеформална среща на министрите от ЕС по земеделие и рибарство се проведе в периода 3-5 септември в Талин. Тема на заседанието беше „Управление на риска: Предоставяне на фермерите на ефективни инструменти за управление на риска след 2020 г.“. Изразеното общо мнение е, че прилагането на инструментите за управление на риска трябва да бъде опростено и по-гъвкаво, като държавите членки сами решат кои мерки са подходящи за тях.", "date": "2017.10.04", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2017/10/04/2442747/plovdiv-okrazhnata-prokuratura-nablyudava-dosadebno-proizvodstvo-za-prane-na-pari-i-izmama-v-osobeno-golemi-razmeri.html", "text": "В резултат на подаден на 26 септември 2017 г. сигнал от служители на „Грабо медия” АД и предприетите по него незабавни действия от отдел Икономическа полиция при ОДМВР – Пловдив, е започнало досъдебно производство с предмет измама в особено големи размери, представляваща особено тежък случай и последващо пране на пари. Това съобщиха от пресцентъра на Апелативна прокуратура - Пловдив. Към момента, 30-годишният Георги П. от гр. Пловдив е привлечен към наказателна отговорност за това, че в периода 18 август 2016 г. - 21 септември 2017 г., в гр. Пловдив, при условията на продължавано престъпление, в качеството си на длъжностно лице – експерт маркетинг към „Грабо медия” АД, в кръга на службата си, е възбудил и поддържал заблуждение у други служители на същото дружество, и с това е причинил на „Грабо медия” АД имотна вреда в особено големи размери – близо 400 000 лева, като измамата представлява особено тежък случай. Обвиняемият е с мярка за неотклонение „задържане под стража”, постановена от РС – Пловдив на 30 септември 2017 г. Предвиденото от закона наказание за престъплението, в което Георги П. до момента е обвинен, е лишаване от свобода от 3 до 10 години, както и конфискация на до една втора от имуществото на виновния.\r\nРазследването продължава активно и за доказване на престъпната дейност на обвиняемия по пране на парите, придобити посредством извършената измама.", "date": "2017.10.04", "title": "Пловдив: Окръжната прокуратура наблюдава досъдебно производство за пране на пари и измама в особено големи размери"}
{"url": "http://www.focus-news.net/news/2017/10/04/2442748/veliko-tarnovo-blizo-600-detsa-uchat-bezplatno-angliyski-ezik-v-detski-gradini-ot-obshtinata.html", "text": "Близо 600 деца в подготвителните групи на великотърновските детски градини изучават безплатно английски език. Това съобщиха от пресцентъра на Община Велико Търново. Обучението на шестгодишните деца е осигурено от Община Велико Търново по идея на кмета Даниел Панов. Организацията на уроците е дело на Центъра за личностно развитие и подкрепа. По предварително изготвен график един щатен учител и двама лектори посещават детските градини и работят с децата в подготвителните групи. Целта е малките великотърновци да бъдат добре подготвени преди влизането им в училище. \r\nОт началото на учебната година 13 помощник-възпитатели помагат на педагозите в детските градини. Седем от тях са назначени на длъжности за стажант-учители, тъй като нямат практически опит. Младите хора ще имат възможността да натрупат ценен опит при доказани и опитни професионалисти в сферата на предучилищната подготовка. Идеята възникна по време на годишната среща на младите учители, състояла се през юни месец край Велико Търново. Форумът бе организиран с подкрепата на кмета Даниел Панов, а гост бе просветният министър Красимир Вълчев.", "date": "2017.10.04", "title": "Велико Търново: Близо 600 деца учат безплатно английски език в детски градини от общината"}
{"url": "http://www.focus-news.net/news/2017/10/04/2442749/predlaga-se-zakonova-reglamentatsiya-za-otpadane-na-iziskvaneto-da-se-predstavya-svidetelstvo-za-sadimost-pred-administratsiyata.html", "text": "Правителството одобри проект на Закон за допълнение на Закона за ограничаване на административното регулиране и административния контрол върху стопанската дейност. С него се предлага изменение на 68 закона, в които се съдържа изискването за представяне на свидетелство за съдимост пред администрацията. Целта е да се установи принципът на служебно събиране на информация относно съдебния статус на физическите лица. Това съобщиха от правителствената информационна служба.\r\nСвидетелството за съдимост е един от най-често срещаните удостоверителни документи, които се изискват от гражданите в рамките на административни производства, въпреки че данните са налични в друга администрация. С предлаганите промени ще се постигне значително намаляване на административната тежест както от гледна точка на време, така и от гледна точка на разходи за гражданите във връзка с получаването на услугата.\r\nПредложението е в изпълнение на един от основните приоритети, изведен в Програмата за управление на правителството на Република България за периода 2017-2020 г. – намаляване на административната тежест за бизнеса и за гражданите.", "date": "2017.10.04", "title": "Предлага се законова регламентация за отпадане на изискването да се представя свидетелство за съдимост пред администрацията"}
{"url": "http://www.focus-news.net/news/2017/10/04/2442750/sliven-informatsionna-sreshta-badi-dobrovolets-badi-dobrotvorets-za-mladezhki-obmen-se-sastoya-v-kotel.html", "text": "Информационна среща за проект „Бъди доброволец, бъди добротворец“ за младежки обмен се състоя в Котел. Това съобщиха от пресцентъра на Община Сливен. Проектът е младежки обмен, който се реализира на територията на град Котел и в него участват представители на България, Гърция, Турция и Унгария. Участниците в проекта са ангажирани в дейност, организирана от Фондация „Пътят на Траките“ съфинансирана от Център за развитие на човешките ресурси (ЦРЧР) по програма \"Еразъм +\". Целта е да се насърчи младежкото включване в обществения живот, активността на младежите в общността, както и да се представи ползата от доброволчеството като средство за промяна в регионален и европейски мащаб.", "date": "2017.10.04", "title": "Сливен: Информационна среща „Бъди доброволец, бъди добротворец“ за младежки обмен се състоя в Котел"}
{"url": "http://www.focus-news.net/news/2017/10/04/2442751/anadolu-agency-pred-sgradata-na-yordanskoto-voenno-atashe-v-parizh-e-vzriven-motor-nyama-danni-za-postradali.html", "text": "В сряда пред сградата на йорданското военно аташе във френската столица Париж е взривен мотор, предава Anadolu Agency, като се позовава на информация от външнополитическото ведомство в Аман.\r\nЕксплозията е причинила леки щети на паркираните в близост превозни средства, но няма данни за пострадали, се казва в изявление от Министерството на външните работи на Йордания. В текста се уточнява, че френските власти разследват причините за инцидента..Тереза Герова", "date": "2017.10.04", "title": "Anadolu Agency: Пред сградата на йорданското военно аташе в Париж е взривен мотор, няма данни за пострадали"}
{"url": "http://www.focus-news.net/news/2017/10/04/2442752/oblekchavat-se-administrativni-protseduri-pri-izdavane-na-razresheniya-za-prodalzhitelno-i-postoyanno-prebivavane-na-chuzhdentsi.html", "text": "Правителството одобри промени в Правилника за прилагане на Закона за чужденците в Република България, с които се изпълнява решението на кабинета за преглед на предоставяните от административните органи услуги и намаляване на административната тежест за гражданите и бизнеса. Това съобщиха от правителствената информационна служба.\r\nПромените в Правилника съкращават от три на два месеца срока за получаване на разрешение за постоянно и за дългосрочно пребиваване. Отпадат седем изисквани от лицата удостоверения, декларации и копия от документи, които ще се събират вече по административен път. Отменя се и изискването за представяне на заверено копие от БУЛСТАТ и декларация за идентичност на имената, тъй като такава информация се съдържа в други документи, които чужденецът прилага.", "date": "2017.10.04", "title": "Облекчават се административни процедури при издаване на разрешения за продължително и постоянно пребиваване на чужденци"}
{"url": "http://www.focus-news.net/news/2017/10/04/2442753/sofiya-28-godishniyat-mazh-koyto-be-zaloven-da-prevozva-nelegalni-migranti-na-am-trakiya-e-s-myarka-zadarzhane-pod-strazha-za-72-chasa.html", "text": "28-годишният мъж, който бе заловен да превозва нелегални мигранти на АМ \"Тракия\", е с мярка „задържане под стража“ за 72 часа. Това съобщиха от ОДМВР - София. След проведено разследване на служители от РУ - Костенец под наблюдението на районната прокуратура в Ихтиман, в качеството на обвиняем за извършено престъпление по чл. 281 от НК е привлечен 28-годишен мъж с инициали Д. Л. от Любимец. Той е криминално проявен и осъждан мъж и бе задържан на 2 октомври при съвместна операция на ГДНП и ОДМВР - София. Управляваният от него автомобил бе спрян на автомагистрала „Тракия“ и в него бяха установени осем нелегални имигранти, представящи се за афганистанци. На обвиняемия е наложена 72-часова мярка за неотклонение „задържане под стража“.", "date": "2017.10.04", "title": "София: 28-годишният мъж, който бе заловен да превозва нелегални мигранти на АМ \"Тракия\", е с мярка „задържане под стража“ за 72 часа"}
{"url": "http://www.focus-news.net/news/2017/10/04/2442754/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум, предаде репортер на Агенция „Фокус“.  Липсата на кворум се установи след като депутатите гласуваха процедурно предложение за преместване по-напред в програмата на Народното събрание на точката, свързана с отмяната на правилата за избор на  състав на Комисията по досиетата. \r\nДеница КИТАНОВА", "date": "2017.10.04", "title": "В парламента започна поименна проверка за наличие на кворум"}
{"url": "http://www.focus-news.net/news/2017/10/04/2442755/odobrena-e-pozitsiyata-na-balgariya-po-delo-na-sada-na-evropeyskiya-sayuz.html", "text": "Правителството одобри позицията на Република България по дело С-364/17 „Варна Холидейс” ЕООД на Съда на Европейския съюз и даде съгласие за встъпване в производство. Делото е във връзка с обжалване на ревизионен акт, с който са установени задължения по ДДС. То е образувано по преюдициално запитване на Административен съд Варна във връзка с административно дело № 2179/2016 г., с жалбоподател – „Варна Холидейс” ЕООД и ответник – директорът на дирекция „Обжалване и данъчно-осигурителна практика“ – Варна, при Централно управление на НАП. Това съобщиха от правителствената информационна служба.\r\nСпоред аргументите в позицията отговорът на преюдициалното запитване следва да е, че корекция се прави, когато след изготвяне на справка-декларацията по ДДС настъпи някаква промяна във факторите, използвани за определяне на сумата за приспадане, съобразно текста на чл. 185, параграф 1 от Директивата за ДДС. Разпоредбата допуска такива фактори на промяна на ползвания данъчен кредит да се прилага и в случаи на обявена нищожност на сделката, във връзка с която е упражнено правото на приспадане на ДДС, включително когато задължителният характер на тази корекция не е изрично предвиден в националното законодателство, по силата на което е направена корекцията.\r\nКонституирането на България като страна в производството по това дело ще позволи държавата ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на общностното право.", "date": "2017.10.04", "title": "Одобрена е позицията на България по дело на Съда на Европейския съюз"}
{"url": "http://www.focus-news.net/news/2017/10/04/2442756/stara-zagora-v-grada-zapochna-ii-roto-balkansko-mladezhko-otborno-parvenstvo-po-bridzh.html", "text": "Най-добрите млади бриджори от страната и Балканите си дават среща в Стара Загора на 4 и 5 октомври. Това съобщиха от пресцентъра на Община Стара Загора. „Европейският град на спорта 2017“ е домакин на II-рото Балканско младежко отборно първенство, с участието на 6 отбора от 6 държави, и на II-ри Регионален младежки бридж фестивал, с участието на най-добрите младежи и девойки от България.\r\nНаред с тях в хотел „Верея“ се провежда и традиционната 10-та Балканиада за мъже и жени. Бридж турнирите бяха открити днес от секретаря на Община Стара Загора Делян Иванов, който поздрави участниците от името на ръководството на Община Стара Загора. „Ние се радваме, че годината, в която сме обявени за „Европейски град на спорта“, сме домакин и на първата игра на карти, която официално е обявена за спорт. Благодарим на г-н Тони Русев и на Българската бридж федерация, че извоюваха домакинство за нашия град,  което е подкрепа на нашата крайна цел - да създаваме все по-добри условия за спорт в град Стара Загора“, заяви в приветствието си Иванов.\r\nПредседателят на Българската бридж федерация Тони Русев благодари за подкрепата на Община Стара Загора, Контур Глобал и Пиреосбанк, за това, че са направили възможност най-доброто състезание на Балканския полуостров да бъде в Стара Загора. „Всяка година нашият спорт бележи ръст и ние всяка година се хвалим с все по-големи успехи. Най-големият успех са младите хора, които тази година са за втори път с нас“, коментира той. \r\nСпециални гости на състезанието утре ще бъдат президентът на Европейската бридж лига Ив Обри и главният ковчежник Жозеф Харсени.\r\nИгрите се провеждат в хотел „Верея” на 4 и 5 октомври до 18.00 часа. \r\nРегистрирани са участници от 7 държави: Хърватия, Гърция, Румъния, Сърбия, Турция, Словения, България. Наградният фонд за X Балканиада по бридж е 2000 евро. Награждаването на участниците ще бъде на 5 октомври 2017 г. в 20.00 часа в хотел Верея.", "date": "2017.10.04", "title": "Стара Загора: В града започна II-рото Балканско младежко отборно първенство по бридж"}
{"url": "http://www.focus-news.net/news/2017/10/04/2442757/hurriyet-ankara-i-berlin-tarsyat-pomirenie-sled-mesetsi-na-naprezhenie.html", "text": "В късните часове на вторник турският външен министър Мевлют Чавушоглу е провел телефонен разговор с германския си колега Зигмар Габриел, съобщава вестник Hurriyet. \r\nАнкара и Берлин търсят помирение след месеци на напрежение в двустранните отношения, увериха дипломатически източници. Чавушоглу и Габриел ще присъстват на срещата на ЮНЕСКО в Париж на 5 октомври. Няма планирана среща помежду им, но не е изключено такава да бъде проведена. \r\nВ навечерието на гласуването за Бундестаг турският президент Реджеп Тайип Ердоган изрази увереност, че двустранните отношения „ще се нормализират след изборите в Германия\", защото правителството в Анкара „няма проблем с германския народ\".\r\nПремиерът Бинали Йълдъръм изпрати поздравително писмо до германския канцлер Ангела Меркел, след като дясноцентристкият Християндемократически съюз (ХДС) спечели изборите с 33% от гласовете.Тереза Герова", "date": "2017.10.04", "title": "Hurriyet: Анкара и Берлин търсят помирение след месеци на напрежение"}
{"url": "http://www.focus-news.net/news/2017/10/04/2442758/na-9-oktomvri-2017-g-voenna-akademiya-g-s-rakovski-otbelyazva-tarzhestveno-150-ata-godishnina-ot-smartta-na-svoya-patron.html", "text": "На 9 октомври 2017 г. Военна академия „Г. С. Раковски“ отбелязва тържествено 150-ата годишнина от смъртта на своя патрон и идеолог на Българското националноосвободително движение, съобщават от академията. По този повод ръководството организира Ден на отворените врати, който ще започне от 14.00 часа. Всички граждани и военнослужещи са канени и на вечер, посветена на живота и делото на Георги Раковски, която ще се проведе в зала „Тържествена“ на академията от 18.00 часа.", "date": "2017.10.04", "title": "На 9 октомври 2017 г. Военна академия „Г. С. Раковски“ отбелязва тържествено 150-ата годишнина от смъртта на своя патрон"}
{"url": "http://www.focus-news.net/news/2017/10/04/2442759/premierat-boyko-borisov-ne-ni-otiva-s-prezidenta-da-ugovaryame-macha-na-gerb-i-bsp-v-parlamenta.html", "text": "Президентството има своята първа цигулка в лицето на президента Радев, правителството има своята първа цигулка в мое лице. Двете първи цигулки, според мен, свирят в една тоналност, за доброто на България. Това заяви премиерът Бойко Борисов на брифинг преди седмичното правителствено заседанието на Министерски съвет, което се провежда в резиденция „Евксиноград“, предаде репортер на Радио \"Фокус\" - Варна. „Беквокалистите Елена Йончева, Корнелия Нинова и Цветан Цветанов имат своите функции в парламента. Не трябва да слушаме какво казват те, защото ще влошат отношенията ни. Нека оставим неговите и моите певци и свирачи“, допълни премиерът и призова ставащото в парламента да не се отразява на отношенията му с президента. „Аз мога да им забраня, но той ще го направи ли и ако го направим по този начин, няма ли да заговорите за колаборация между ГЕРБ и БСП в парламента. Ние си гледаме нашата работа, а те да си правят това, което партиите им диктуват. Не ни отива с президента да им уговаряме мача“, заяви премиерът. Борисов подчерта, че партия ГЕРБ няма намерение да искат импийчмънт на президента. „Колкото опасно е да падне кабинет, толкова опасно е да падне президент. Това е ужасен акт за държавата, означава нестабилност, катаклизъм. Аз целя точно обратното, добронамерен съм, имам желание, воля разбиране, диалогичност, уважение към него. Ако не му стига, негова работа“, коментира Борисов. По отношение на Цветан Цветанов Борисов заяви, че върши прекрасна работа .„Проблемът на другите партии е, че нямат такъв, нормално е да си брани партията и структурите. Затова когато разделям институционално нашите ангажименти, моят ангажимент е кабинетът да работи в синхрон с президентската институция, в парламента се води война с партията на г-н Радев. И там аз няма как да им влияя“, каза още премиерът. \r\nМарияна ВАЛЕНТИНОВА", "date": "2017.10.04", "title": "Премиерът Бойко Борисов: Не ни отива с президента да уговаряме мача на ГЕРБ и БСП в парламента"}
{"url": "http://www.focus-news.net/news/2017/10/04/2442760/ep-rayanear-evrodeputatite-prizovavat-za-po-dobra-zashtita-za-patnitsite-i-sluzhitelite.html", "text": "Евродепутатите изразиха тревога относно трудностите, причинени на пътниците, след отмяната на хиляди полети на „Райънеър“, се казва в съобщение от пресслужбата на ЕП.\r\nПо време на дебат с комисаря по транспорта Виолета Булц в сряда много евродепутати посочиха, че пътниците не са получили пълна информация относно възможностите за компенсация и всички алтернативи за пренасочване, на които имат право. Според тях компаниите, отговорни за нарушаване на правилата, трябва да бъдат държани отговорни. Други призоваха за въвеждането на по-ефективни санкции. \r\nНякои евродепутати настояха Съветът да деблокира преговорите за преразглеждането на правата на пътниците и да започне преговори с Парламента, който е готов със своята позиция от 2014 г. \r\nИмаше и изказвания, настояващи Комисията да разследва условията на труд при нискотарифните авиокомпании. Конкурентоспособността не може да се постига за сметка на правата на служителите. Лошите условия на труд могат да се превърнат в проблем за безопасността. \r\nКомисар Булц обеща през следващата година да инициира проучване на социалните условия и правата на мобилните служители в авиацията.", "date": "2017.10.04", "title": "ЕП: „Райънеър“ - евродепутатите призовават за по-добра защита за пътниците и служителите"}
{"url": "http://www.focus-news.net/news/2017/10/04/2442761/pravitelstvoto-odobri-pozitsiyata-na-stranata-ni-za-zasedanie-na-ekofin.html", "text": "Правителството одобри българската позиция за заседанието на Съвета на ЕС по икономически и финансови въпроси (ЕКОФИН), което ще се проведе на 10 октомври в Люксембург.  Това съобщиха от правителствената информационна служба.\r\nПо време на заседанието Европейската комисия ще представи законодателно предложение за окончателна система на ДДС. Министрите на финансите ще обменят и мнения за извлечените поуки от Европейския семестър през 2017 г. Също така ЕКОФИН ще обсъди подготовката на заседанието на министрите на финансите и управителите на централните банки на държавите от Г-20 и на годишните срещи на МВФ, които ще се проведат в периода 12 и 15 октомври във Вашингтон. Предвидено е министрите да приемат проект на заключения на Съвета във връзка с 23-тата сесия на Конференцията на страните към Рамковата конвенция на ООН по изменението на климата.", "date": "2017.10.04", "title": "Правителството одобри позицията на страната ни за заседание на ЕКОФИН"}
{"url": "http://www.focus-news.net/news/2017/10/04/2442762/elena-yoncheva-bsp-ostavkata-na-delyan-dobrev-e-poiskana-ot-boyko-borisov-i-toy-go-potvardi-sutrinta.html", "text": "Оставката на Делян Добрев е поискана от Бойко Борисов и той го потвърди сутринта. Това каза говорителят на БСП Елена Йончева пред журналисти в Народното събрание след отхвърлянето на оставката на Делян Добрев, предаде репортер на Агенция „Фокус“. На въпрос дали се чувства палачът на Делян Добрев и политическият му убиец, тя поясни, че възходът му продължава. Йончева обяснни, че твърдението й за изграждането на феодален модел от Делян  Добрев, който обсебва всички най-важни постове в общината, е базирано на факти.  По думите й да се казва, че изнасянето на факти е мракобесие, означава, че ГЕРБ не са свикнали на това. „Това не е далавера, това действително е превръщането на една община в един модел „ГЕРБ“. В една феодална структура, където вече няма конкурси. Няма никакво чувство за добро или зло, за справедливост“, коментира Йончева. Тя поясни, че се е срамувала да ходи в Хасково, заради това мракобесие, както са определяли ситуацията жителите на общината.\r\nДеница КИТАНОВА", "date": "2017.10.04", "title": "Елена Йончева, БСП: Оставката на Делян Добрев е поискана от Бойко Борисов и той го потвърди сутринта"}
{"url": "http://www.focus-news.net/news/2017/10/04/2442763/yugoiztochen-anadol-chetirima-ubiti-i-chetirima-raneni-voynitsi-pri-vzrivyavane-na-voenen-avtomobil.html", "text": "Предварително заложено на пътя самоделно взривно устройство уби четирима и рани други четирима турски войници в околия Юксекова на провинция Хаккяри, в близост до границата с Иран, предаде информационната агенция Догу хабер ажансъ (ДХА). Нападението е станало рано тази сутрин срещу военен автомобил, превозващ войници от постоянния казармен район до военна база на местността. Ранените са настанени на лечение в държавната болница в Юксекова. В района е стартирала широкомащабна  операция на турската армия с въздушна подкрепа, посочва още ДХА.. Георги Димов", "date": "2017.10.04", "title": "Югоизточен Анадол: Четирима убити и четирима ранени войници при взривяване на военен автомобил"}
{"url": "http://www.focus-news.net/news/2017/10/04/2442764/sliven-do-kraya-na-denya-shte-stane-yasna-sadbata-na-tsentara-za-kozhno-venericheski-zabolyavaniya.html", "text": "Съдбата на Центъра за кожно венерически заболявания в Сливен ще стане ясна до края на деня. Това съобщи за Радио „Фокус“ – Сливен управителят на общинското лечебно заведение д-р Мая Миланова. От началото на месеца Центърът няма договор за лекарства и медицински дейности с областната болница „Д-р Иван Селимински“ заради натрупани задължения. Над 35 хил. лв. дължи диспансерът на областната болница. От началото на месеца лечебното заведение работи без договор, лекарите са били принудени да върнат лекарствата на болничната аптека и да прекратят приема на пациенти. След преговори с принципала на лечебното заведение – Общинския съвет, кмета на Общината и изпълнителния директор на областната болница д-р Васислав Петров се е стигнало до споразумение Община Сливен като собственик да поеме ангажимент да разплати задълженията на диспансера към болница „Д-р Иван Селимински“. До края на деня кметът Стефан Радев ще изпрати писмо до управителя на МБАЛ „Д-р Иван Селимински” д-р Васислав Петров, поясни председателят на Общинския съвет Димитър Митев. Така Центърът ще може да подпище анекс към договора с областната болница с дата 31 октомври 2017 година. \"Очаква се и предложение от общинска администрация до Общинския съвет за бъдещето на Кожно-венерическия Център в Сливен\", уточни Митев. Центърът е единственото лечебно заведение в областта, което лекува кожни и венерически заболявания. Сливен е един от най-засегнатите от болести, предавани по полов път в страната. През последните години рязко се е увеличил броят на болните от сифилис, като силно са зачестили и случаите на вроден какъв, предимно при представители на ромската общност.\r\nЛюдмила ЙОРГОВА", "date": "2017.10.04", "title": "Сливен: До края на деня ще стане ясна съдбата на Центъра за кожно венерически заболявания"}
{"url": "http://www.focus-news.net/news/2017/10/04/2442765/arh-zdravko-zdravkov-gl-arhitekt-na-sofiya-nadyavame-se-ot-nachaloto-na-2018-g-da-vazhat-ogranicheniyata-za-visochinata-na-sgradite-za-da-se-osiguri-gledka-kam-vitosha.html", "text": "Надяваме се от началото на 2018 г. да важат ограниченията за височината на сградите, за да се осигури гледка към Витоша. Това каза на пресконференция гл. архитект на Столична община арх. Здравко Здравков, който представи важните акценти от доклада на световно известния архитект проф. Ян Геел за градската среда на София, предаде репортер на Агенция „Фокус”. \"Новите сгради в пояса бул. „Цар борис III” – градски център – бул. „Драган Цанков”, „Ал. Малинов” и Околовръстен път да са с височина до 75 м\", обясни арх. Здравков. Предложението на Общината е новите сградите след Околовръстния път да са високи най-много 15 метра. „До края на годината искаме да влязат в сила тези правила. Предложението е внесено за обсъждане в Народното събрание”, обясни той. Ще бъдат определени зони, където ще бъде разрешено построяването на небостъргачи. Тези мерки се предлагат във връзка с подобряването градската среда в частта й за хубава гледка към Витоша. Този акцент присъства и в доклада на архитект проф. Ян Геел. \r\n\"Четири са основните направления в доклада на известния архитект\", посочи арх. Здравков. По думите му това са градска идентичност – да се подобрят пешеходните и транспортните контакти с планината, минералните извори, исторически забележителности и др. \"Втората е мобилността – подобряване начина на предвижване – чрез подобряване пешеходната мрежа, обществения транспорт, велоалеите и пешеходните зони. Ще се работи и за изработване на системи за обвързани пешеходни трасета – пешеходни пространства с връзка с паркове и обществени места. Третата тема е общественият живот – да върнем хората от моловете в града чрез подобряване градското пространство с множество функции\", обясни арх. Здравков. Той посочи и последната тема – качество на публичното пространство – уеднаквяване дизайна на фасадите на сградите, пътна настилка, дори и кошчета на боклук, но по привлекателен, а не по скучен начин. \r\nИнна ПЕЙЧЕВА", "date": "2017.10.04", "title": "Арх. Здравко Здравков, гл. архитект на София: Надяваме се от началото на 2018 г. да важат ограниченията за височината на сградите, за да се осигури гледка към Витоша"}
{"url": "http://www.focus-news.net/news/2017/10/04/2442766/poimennata-proverka-ustanovi-kvorum-v-narodnoto-sabranie.html", "text": "Поименната проверка установи кворум в Народното събрание, предаде репортер на Агенция „Фокус“. Поименната проверка започна заради липса на кворум, която се установи след като депутатите гласуваха процедурно предложение за преместване по-напред в програмата на Народното събрание на точката, свързана с отмяната на правилата за избор на  състав на Комисията по досиетата.\r\nДеница КИТАНОВА", "date": "2017.10.04", "title": "Поименната проверка установи кворум в Народното събрание"}
{"url": "http://www.focus-news.net/news/2017/10/04/2442767/turtsiya-nova-portsiya-zadarzhani-voennosluzheshti-na-deystvitelna-sluzhba-tozi-pat-na-mushkata-sa-11-podofitseri.html", "text": "В рамките на разследване на Републиканската главна прокуратура в Анкара на т.нар. „Терористична организация на гюленистите/Паралелна държавна структура” (ФЕТО/ПДС), екипи на жандармерията са задържали нова порция  военни на действителна служба в турската армия, предаде информационната агенция Догу хабер ажансъ (ДХА). В официално съобщение на валийството в Анкара се уточнява, че при проведени операции в четири различни района на турската столица са задържани 11 действащи подофицери, посочва още ДХА.. Георги Димов", "date": "2017.10.04", "title": "Турция: Нова порция задържани военнослужещи на действителна служба – този път на мушката са 11 подофицери"}
{"url": "http://www.focus-news.net/news/2017/10/04/2442768/stara-zagora-patrisiya-zheleva-ot-su-vasil-levski-e-21-yat-mlad-kmet-izbran-v-obshtinata.html", "text": "Единадесетокласничката Патрисия Желева от СУ „Васил Левски\" е 21-ят Млад кмет на Стара Загора, избрана снощи в Младежкия дом. Това съобщиха от пресцентъра на Община Стара Загора. Тя защити темата „Вашите младежки инициативи за най-добрия град за живеене, Стара Загора”, която жребият ѝ отреди. Кандидатката предложи да има повече училищен обмен между старозагорски ученици и деца от други страни, като по този начин младите ще могат да разменят и обменят не само знания, но и културни традиции; за спорта в училищата - създаване на безопасни игрища с каучукова настилка. Патриция завърши предизборната си реч с думите „Да бъдем промяната, която искаме да бъдем”, с която вероятно спечели журито и публиката.\r\nВ състезанието за престижния и желан от младите хора „пост“, се впуснаха още 5 безстрашни, умни и компетентни млади хора: Емануил Тенев от ПГСАГ „Л. Байер”, Венцислав Стойчев, ТГ „ Княз Симеон Търновски”, Динко Колев - ППМГ „Гео Милев”, Свилен Стоянов - ГПЧЕ „Ромен Ролан” и Явор от ПГЕТ „Г.  Раковски”.\r\nТази година те се състезаваха за кметския стол по 7 теми, като жребий определи коя от тях ще защитава всеки участник едва минути преди дебата. В първия кръг всеки участник разви темата заедно с поддържащия си екип и публично разясни какво би правил ако бъде избран, отговори и на въпроси от журито и публиката. \r\nУчилищните делегати пуснаха своя вот в тъмната стаичка, което опредеи крайният резултат. Общо 21 делегати подадоха 21 действителни бюлетини. Журито, на свой ред, също се „консултира” помежду си и даде своята оценка според оригиналността, аргументираността, креативността, реакциите на нестандартна ситуация, чувството за хумор. Решенията на журито и делегираните представители съвпаднаха в избора си.\r\n„Да е честит мандатът на новоизбраната кметица и заместникът ѝ Свилен Стоянов от ГПЧЕ „Ромен Ролан\" и да работят честно и всеотдайно за Млада Загора, с един сплотен екип, в новия мандат 2017/2018 година!\", пожела директорът на Центъра за подкрепа за личностно развитие Искра Иванова.", "date": "2017.10.04", "title": "Стара Загора: Патрисия Желева от СУ \"Васил Левски\" е 21-ят Млад кмет, избран в Общината"}
{"url": "http://www.focus-news.net/news/2017/10/04/2442769/elena-yoncheva-bsp-modelat-gerb-ne-padna-no-se-propuka-aktiviziraneto-v-polza-na-delyan-dobrev-beshe-podkrepata-na-shaykata.html", "text": "Моделът ГЕРБ не падна, но се пропука - активизирането в полза на Делян Добрев беше подкрепата на „шайката“. Това каза говорителят на БСП Елена Йончева пред журналисти във връзка с отхвърлянето на оставката на Делян Добрев, предаде репортер на Агенция „Фокус“. Говорителят на БСП посочи, че не е била изненадана от оставката на Делян Добрев. Тя отчете, че от всякакви трудови и партийни колективи са валели подкрепа за него, което по думите й напомня на едни тоталитарни времена. „Причината за това активизиране в негова подкрепа според мен се състои в това, че ако един човек от цялата тази схема „ГЕРБ“ падне, това означава, че и другите могат да паднат. Всъщност това беше подкрепата на шайката“. На въпрос дали се притеснява, че ще я съди Делян Добрев, Йончева поясни, че не се притеснява. „Мен ме заплаши, че ще ме съди министърът на здравеопазването Москов, вицепремиерът Валери Симеонов. Сега ме заплашва г-н Добрев. В момента, в който им бръкнете във всички тези огромни, срамни далавери, в тази омерта, веднага заплашват да ви съдят. Очакват, ако вие не се изплашите, то други да се изплашат“, поясни Йончева. \r\nДеница КИТАНОВА", "date": "2017.10.04", "title": "Елена Йончева, БСП: Моделът ГЕРБ не падна, но се пропука  - активизирането в полза на Делян Добрев беше подкрепата на „шайката“"}
{"url": "http://www.focus-news.net/news/2017/10/04/2442770/odobren-e-proekt-na-zakon-za-platezhnite-uslugi-i-platezhnite-sistemi.html", "text": "Правителството одобри проект на нов Закон за платежните услуги и платежните системи, с който се цели цялостно транспониране на новата Директива (ЕС) 2015/2366 относно платежните услуги във вътрешния пазар. Това съобщиха от правителствената информационна служба.\r\nС действащия в момента Закон за платежните услуги и платежните системи в българското законодателство са въведени изискванията на Директива 2007/64/ЕО относно платежните услуги във вътрешния пазар, както и редица други директиви в тази област. Предвид значителния обем промени в досега действащата правна рамка на платежните услуги, се налага приемането на нов Закон за платежните услуги и платежните системи, който да замени действащия. Такъв е и европейският законодателен подход, като новата Директива (ЕС) 2015/2366 отменя досега действащата Директива 2007/64/ЕО, считано от 13 януари 2018 г.\r\nРазпоредбите на Директива (ЕС) 2015/2366, които се въвеждат със законопроекта, обхващат най-общо следните основни промени в нормативната уредба на платежните услуги: допълване на правната рамка на изключените от обхвата на закона услуги; въвеждане на нови видове платежни услуги и регулиране на дейността на доставчиците, които ги предлагат; въвеждане на допълнителни изисквания при лицензиране на платежни институции, респективно дружества за електронни пари; въвеждане на изискване за регистрация на новия вид доставчици на услуги по предоставяне на информация за сметка; въвеждане на прецизни изисквания за контрол върху участието в капитала, по-подробно разписване на реда за упражняване на правото на установяване и свобода на предоставяне на услуги и сътрудничеството между надзорните органи, промени по отношение на информационните изисквания и правата и задълженията на доставчиците на платежни услуги и разширяване обхвата на платежни операции, за които те се прилагат; нови изисквания за сигурност на плащанията, в частност, когато се извършват отдалечено или в интернет среда, по-подробна уредба на вътрешните процедури за разглеждане на жалби при доставчици на платежни услуги и др.\r\nВъв връзка с допълването на видовете услуги, които следва да се квалифицират като платежни, законопроектът предвижда въвеждането на нов вид доставчици на платежни услуги - доставчик на услуги по предоставяне на информация за сметка, като в съответствие с изискванията на Директива (ЕС) 2015/2366 за този вид доставчици на платежни услуги се предвижда въвеждането на по-лек режим за извършване на дейност - регистрационен. За доставчиците на услуги по иницииране на плащане се предвижда лицензионен режим за извършване на дейност като платежна институция в съответствие с изискванията на Директива (ЕС) 2015/2366.\r\nЗаконопроектът урежда изискванията по отношение на доставчиците на платежни услуги за осигуряване на необходимата, достатъчна и разбираема информация на разположение на ползвателите на платежни услуги, както по отношение на договора за платежни услуги, така и по отношение на платежните операции.\r\nВъвеждат се специфични изисквания спрямо доставчиците на платежни услуги за ограничаване и контрол на операционните рискове, включително рисковете, свързани със сигурността, във връзка с предоставяните от тях платежни услуги. Въвежда се уредба за докладване на инциденти, съгласно която доставчик на платежни услуги, лицензиран от БНБ, при възникнал значим операционен или свързан със сигурността инцидент незабавно уведомява БНБ за това.", "date": "2017.10.04", "title": "Одобрен е проект на Закон за платежните услуги и платежните системи"}
{"url": "http://www.focus-news.net/news/2017/10/04/2442771/parlamentat-premesti-kato-vtora-tochka-v-dnevniya-si-red-proektoreshenieto-za-otmyanata-na-pravilata-za-izbor-na-sastav-na-komisiyata-po-dosietata.html", "text": "Парламентът премести  като втора точка в дневния си ред  проекторешението за отмяната на правилата за избор на  състав на Комисията по досиетата, предаде репортер на Агенция „Фокус“. За това предложение гласуваха 52 народни представители, „против“ – 0 и „въздържали се“ – 6, с което то бе прието. След гласуването, Народното събрание премина към втора точка от дневния си ред.  \r\nДеница КИТАНОВА", "date": "2017.10.04", "title": "Парламентът премести като втора точка в дневния си ред  проекторешението за отмяната на правилата за избор на  състав на Комисията по досиетата"}
{"url": "http://www.focus-news.net/news/2017/10/04/2442772/shumen-ostrite-respiratorni-zabolyavaniya-registrirani-v-oblastta-belezhat-rast-s-nad-50-prez-izminalata-sedmitsa.html", "text": "132 случая на остри респираторни заболявания са регистрирани в област Шумен през изминалата седмица. Това сочи справка на сайта на Регионалната здравна инспекция - Шумен. Те бележат ръст с над 50% спрямо предходната седмица, когато са били 56. Регистрираните общо  заразни заболявания са 153, срещу 88 случая седимца по- рано. Намаляват ентероколитите 10 случая срещу 18 за предходната седмица, както и ротавирусните гастроентерити- 2 случая срещу 4 за предходната седмица. Регистрирани са по един случай на Марсилска треска и на Ку треска. Отчетени са двама заболели от сифилис.", "date": "2017.10.04", "title": "Шумен: Острите респираторни заболявания, регистрирани в областта, бележат ръст с над 50% през изминалата седмица"}
{"url": "http://www.focus-news.net/news/2017/10/04/2442773/sofiya-10-chuvala-s-nad-50-kg-naryazan-tyutyun-sa-izzeti-pri-proverka-na-lek-avtomobil-v-kostenets.html", "text": "10 чувала с над 50 кг нарязан тютюн са иззети при проверка на лек автомобил в Костенец. Това съобщиха от ОДМВР - София. В следобедните часове на 3 октомври, при провеждането на полицейска операция за противодействие на незаконната търговия с акцизни стоки, служители на РУ - Костенец извършили проверка на лек автомобил „Мазда“ с водач и пътник двама мъже от Гоце Делчев. В багажника на колата са открити 10 чувала, съдържащи нарязан тютюн с общо тегло 52.70 кг, без поставен бандерол. По случая е образувано досъдебно производство за извършено престъпление по чл. 234 от НК. Двамата мъже са задържани за срок до 24 часа.", "date": "2017.10.04", "title": "София: 10 чувала с над 50 кг нарязан тютюн са иззети при проверка на лек автомобил в Костенец"}
{"url": "http://www.focus-news.net/news/2017/10/04/2442774/nadezhda-ivanova-rim-dobrich-savsem-skoro-shte-zapochne-obnovyavane-na-voenno-grobishte-muzey-v-grada.html", "text": "Съвсем скоро ще започне обновяване на Военно гробище - музей. Това съобщи Надежда Иванова, уредник в отдел „Възраждане“ в Регионалния исторически музей (РИМ) в Добрич и координатор на дейностите по международния проект, в рамките на който е осигурено финансиране, предаде кореспондентът на Радио „Фокус” – Варна. Дейностите ще се осъществяват на два етапа. В първия ще бъде направено заравняване на терена на Военното гробище, това е така наречената хоризонтална планировка. „Знаете, вследствие на улягане на гробовете там теренът е абсолютно неравен. Ще бъдат почистени така наречените амортизирани биологични видове – растителност, която се е превърнала в една гора. Ще бъдат посадени нови около оградата, за да оформим гробището чисто ландшафтно като едно малко по-добро и угледно място“, каза Надежда Иванова. Във втория етап от РИМ – Добрич се надяват да бъдат подменени над 115 надгробни кръста. По думите на Надежда Иванова състоянието им е „трагично“ и се нуждаят от ремонт. Някои от надгробията са начупени, вижда се арматурно желязо, те са поставени от времето на самото изграждане на Военното гробище. Над 3000 са загиналите войни, погребани в това Военно гробище, към момента надгробните знаци са 600, отбеляза Надежда Иванова. Според урбаниста Владимир Петров ако Военно гробище – музей в Добрич бъде с променен статут и стане „Недвижима културна ценност от национално значение“, РИМ-Добрич ще получи нота на гробовете на всички онези войни, погребани на територията на Военното гробище, да бъдат поставени паметни знаци. Надежда Иванова посочи, че около 600 войни са погребани в това Военно гробище, но за тях няма поставени надгробия. Това е станало ясно в резултат на дългогодишни проучвания от страна на историка Радослав Симеонов, който години наред бе уредник на Мемориалния комплекс, поясни Надежда Иванова и допълни: „Идеята е това да бъде направено с една малка, по-ниска плоча. За дизайна се говори допълнително. Всяка плоча само ще упоменава, ще указва мястото и на нея ще е изписано: „незнаен войник“. Ако някога историческата наука и специалистите разберат името на загиналия, да има възможност то да бъде изписано“. Надежда Иванова отбеляза, че желанието е тези дейности да бъдат само едно начало на по-мащабна работа, свързана с Военно гробище – музей. Средствата се осигуряват по международния проект „Изграждане на мрежа за презентиране на културното наследство от Първата световна война в Дунавския регион“, в който РИМ – Добрич е партньор. По думите на Надежда Иванова много от останалите партньори от други страни вече са успели да „придвижат“ подобни мемориални комплекси в списъка на чакащите в ЮНЕСКО. „Защо не и Военно гробище в Добрич да бъде в такъв списък след време“, заяви Надежда Иванова.\r\nЖулиета НИКОЛОВА", "date": "2017.10.04", "title": "Надежда Иванова, РИМ- Добрич: Съвсем скоро ще започне обновяване на Военно гробище – музей в града"}
{"url": "http://www.focus-news.net/news/2017/10/04/2442775/burgas-v-grada-shte-se-provede-bezplaten-seminar-po-predpriemachestvo-parvi-stapki-v-biznesa-na-7-oktomvri.html", "text": "На 7 октомври 2017 г., от 10.00 часа, в Експозиционен център „Флора Бургас“ за първи път ще се проведе безплатен семинар по предприемачество “ Първи стъпки в бизнеса“. Това съобщиха от пресцентъра на Община Бургас. Събитието се организира от младежката неправителствена организация Junior Chamber International (JCI) България, с подкрепата на Община Бургас.\r\nСеминарът по предприемачество е създаден през 2014 г. по инициатива на локалната структура на JCI в Пловдив. До момента има 10 успешно проведени издания в Пловдив, София, Варна, Бургас, Свищов и Плевен.\r\nЦелта на „Първи стъпки в бизнеса“ е да среща хора от практиката с млади предприемачи, професионалисти от различни сфери, студенти и всеки, желаещ да научи повече за различните предизвикателства при стартирането на собствен бизнес. Сред лекторите на събитието в Бургас са: Жустин Томс – основател и CEO на ABC Design and Communications, автор на над 10 книги, с дългогодишен опит в бизнеса; Туньо Зафер – съосновател и CEO на pCloud, български start-up за съхранение в облака, който има над 7 милиона потребители; Мартин Попов – основател и CEO на дигиталната маркетингова агенция Interactive Share. Семинарът е безплатен, но със задължителна предварителна регистрация на:  https://www.eventbrite.com/e/38405944213.", "date": "2017.10.04", "title": "Бургас: В града ще се проведе безплатен семинар по предприемачество “Първи стъпки в бизнеса“ на 7 октомври"}
{"url": "http://www.focus-news.net/news/2017/10/04/2442776/der-spiegel-misiyata-na-bundesvera-v-yordaniya-zapochva-bez-garantiran-imunitet-na-germanskite-voennosluzheshti.html", "text": "В близките дни германската армия ще продължи участието си в международната мисия срещу „Ислямска държава“ от територията на Йордания. Но по информация на изданието Der Spiegel войниците от Бундесвера не са защитени със специално споразумение, което означава, че попадат под юрисдикцията на местното правосъдие.\r\nОт месеци Берлин се опитва да сключи с правителството в Аман споразумение за разполагането на военнослужещите, което предвижда цялостната им защита от местната съдебна система. \r\nГермания настоява за имунитет, тъй като в Йордания дългосрочното лишаване от свобода за дребни престъпления като притежание на наркотици не е рядкост. Според Министерството на отбраната в преговорите има „конструктивен напредък\", но все още няма споразумение.\r\nОт гледна точка на Бундесвера и външнополитическото ведомство в Берлин имунитетът е необходим, тъй като войниците може да бъдат арестувани за предполагаеми престъпления дори при обикновени пътувания до столицата Аман или до Петра..Тереза Герова", "date": "2017.10.04", "title": "Der Spiegel: Мисията на Бундесвера в Йордания започва без гарантиран имунитет на германските военнослужещи"}
{"url": "http://www.focus-news.net/news/2017/10/04/2442777/tsvetan-tsvetanov-gerb-ot-bsp-iskat-da-vlezem-v-kompromatna-voyna-koyato-e-vredna-za-parlamenta-i-za-politicheskata-sistema.html", "text": "Това, което искат да направят БСП, е да се влезе в компроматна война, която е вредна за парламента и за политическата система. Това каза пред журналисти в Народното събрание председателят на ПГ на ГЕРБ Цветан Цветанов за отхвърлената оставка на депутата Делян Добрев, предаде репортер на Агенция „Фокус“.  „Дали Елена Йончева си зададе въпроса как преживяват всичко това неговите близки и роднини“, попита той. „Днешното решение показа не само подкрепа от нашата парламентарна група, но и от „Обединени патриоти“, от „Воля“ и други народни представители. Това не е решение само на ГЕРБ. Гласували сме по съвест“, заяви Цветан Цветанов. „Не искам да участвам в разделение на ПГ, нуждаем се от сплотеност, никога няма да стана предател. Това, което трябваше да направим, беше да предадем Делян Добрев- смятате ли, че това е правилно решение“, коментира той. „Важното е, че посоката ни е правилна. Държавата има икономически растеж, премиерът Борисов се явява не само лидер на България, а и в региона“, подчерта Цветан Цветанов. „На БСП не им харесва, когато страната се движи в правилната посока. За тях по-важно е да дискредитират дадения човек, защото не могат да предложат алтернатива“, каза още той. \r\nБиляна ИВАНОВА", "date": "2017.10.04", "title": "Цветан Цветанов, ГЕРБ: От БСП искат да влезем в компроматна война, която е вредна за парламента и за политическата система"}
{"url": "http://www.focus-news.net/news/2017/10/04/2442778/kiril-aleksiev-rim-blagoevgrad-sabitiyata-po-povod-105-godini-ot-osvobozhdenieto-na-gorna-dzhumaya-shte-nadskochat-granitsite-na-grada.html", "text": "Събитията по повод 105 години от освобождението на Горна Джумая ще надскочат границите на града. Това каза за Радио „Фокус“ - Пирин Кирил Алексиев, уредник в РИМ - Благоевград. По думите му тази дата е доста важна за историята на града. „Това е дата, която е свързана с местната история и бележи началото на едно голямо първенство- началото на освободителнате за нашите краища Балканска война. Отбелязвайки 105 години от Освобождението на нашия град сме решили активно да се включим в празничната програма на община Благоевград“, каза още Алексиев. По думите му от страна на Регионален исторически музей - Благоевград и клуб „Традиция“ са организирани няколко събития за тази дата. „От страна на РИМ ще бъде представена една изложба, която изготвихме съвместно към Младежки клуб към Македонски научен институт „Даме Груев“ - София. Изложбата ще бъде за българските офицери, които са родени извън пределите на Княжество България. Това са 22 фотодокументални табла, които представят живота на известни и малко известни български офицери, които дават живота си за обединението на България, а са родени извън нейните предели. Тук можем да спомен ген. Георги Тодоров, който е роден в Бесарабия, а също така ген. Кръстьо Златарев, който е роден в Охрид. Тук трябва да спомене и ген. Климент Бояджиев, който също е роден в Охрид, т.е. имаме много големи дейци, като това са само известните лица от българската военна история, но има и много други офицери- буквално стотици, които са извън пределите на Княжество България по това време, а всъщност работят за българската национална кауза“, каза още Алексиев. По думите му това е поводът да бъдат представени поне една много малка част от тези светли личности във една фотодокументална изложба, за да може обществеността в Благоевград да се запознае с тяхна история и да научи какво представляват те и да си спомни за тези герои. „Паралелно тази изложба ще бъде представена в София в  Софийския университет „Св. Климент Охридски“ , тъй като ние работим съвместно с тях по изготвяне и набавяне на материали. В това отношение отбелязването на тази дата дори ще надскочи границите на Благоевград“, каза Алексиев.\r\nЛора КАЛЧЕВА", "date": "2017.10.04", "title": "Кирил Алексиев, РИМ - Благоевград: Събитията по повод 105 години от освобождението на Горна Джумая ще надскочат границите на града"}
{"url": "http://www.focus-news.net/news/2017/10/04/2442779/aleksandar-simov-bsp-pritesnen-sam-ot-partiynata-konditsiya-na-gerb-parvo-blamiraha-lidera-si-boyko-borisov-a-sega-svoy-kandidat-za-komisiyata-po-dosietata.html", "text": "Притеснен съм от партийната кондиция на ГЕРБ – първо бламираха лидера си Бойко Борисов, а сега свой кандидат за Комисията по досиетата. Това каза народният представител от ПГ на „БСП за България“ Александър Симов по време на дебатите по проекторешението  за отмяната на правилата за избор на  състав на Комисията по досиетата, предаде репортер на Агенция „Фокус“.  „Взимам тази дума донякъде и по странен повод. Притеснен съм от партийната кондиция на ГЕРБ в този парламент. Само преди половин час ГЕРБ бламира премиера и техния лидер г-н Бойко Борисов. Сега виждаме как бламират свой кандидат за Комисията по досиетата, без да ни дадат някакви причини“ ,каза Симов. Депутатът поясни, че Цветан  Цветанов е казал, че Антон Тодоров е изключителна личност, аналитик и пунктуалист. „Какво се случва сега? Наистина не разбирам. Не ми е ясно каква е политическата причина за това. Единственото обяснение е, че ГЕРБ вече са се разцепили на няколко лъча и всеки прави, каквото си иска“, заяви Симов. \"Имаме кандидат, който се самообяви за холивудско чудовище, тъй като мумията нека да припомним, винаги я убиват накрая. Тя винаги се разпада на прах, но това е холивудско чудовище. Сега говорим за мумии, премиерът говори за късане на месо, почвам да се чудя ГЕРБ партия ли е или е епизод от сериала \"Живите мъртви\", коментира той.  \r\nДеница КИТАНОВА", "date": "2017.10.04", "title": "Александър Симов, БСП: Притеснен съм от партийната кондиция на ГЕРБ – първо бламираха лидера си Бойко Борисов, а сега свой кандидат за Комисията по досиетата"}
{"url": "http://www.focus-news.net/news/2017/10/04/2442780/tsvetan-tsvetanov-gerb-kazah-na-premiera-boyko-borisov-che-ne-tryabva-da-dopuskame-nespravedlivostta-koyato-bsp-iskat-da-realizirat-s-ostavkata-na-delyan-dobrev.html", "text": "В постоянен контакт съм с премиера Бойко Борисов, сутринта говорихме и вчера също няколко пъти. Казах му, че за първи път виждам, че не трябва да допускаме несправедливост, която БСП искат да реализират. Това каза пред журналисти в Народното събрание председателят на ПГ на ГЕРБ Цветан Цветанов за отхвърлената оставка на депутата Делян Добрев, предаде репортер на Агенция „Фокус“. „Техният стил на поведение ще бъде такъв. Ще се стремят да дискредитират управлението, силните хора на ГЕРБ. Когато не могат да предложат алтернативи и политики няма защо да ги коментираме“, посочи той. „Вчера имахме тежко заседание на групата, на което бе изразена сериозната подкрепа за Делян Добрев“, обясни Цветан Цветанов. „Искам да кажа колко много са смс-ите в подкрепа на Делян Добрев от различни парламентарни групи и общини“, уточни той. „Нека да се фокусираме върху реалните неща. Когато Елена Йончева излиза да говори по този начин това е тежко преживяване за близките хора на Делян Добрев“, посочи председателят на ПГ на ГЕРБ. „Когато бяха персоналните атаки срещу мен от БСП и ДПС бях силен, защото имах обществена подкрепа и всички народни представители бяха зад мен“, заяви Цветан Цветанов. „Делян Добрев с нищо не е заслужил това. Ако проследите действията му ще видите, че е работил само в интерес на България“, каза още той. \r\nБиляна ИВАНОВА", "date": "2017.10.04", "title": "Цветан Цветанов, ГЕРБ: Казах на премиера Бойко Борисов, че не трябва да допускаме несправедливостта, която БСП искат да реализират, с оставката на Делян Добрев"}
{"url": "http://www.focus-news.net/news/2017/10/04/2442781/stara-zagora-v-grada-za-parvi-pat-shte-se-provede-festivalat-zdravey-zdrave.html", "text": "В Стара Загора за първи път ще се проведе фестивалът „Здравей, Здраве!“, който ще популяризира здравословния начин на живот във всички негови аспекти: физическо, емоционално, ментално и духовно здраве, като използва основно ресурсите на Стара Загора и за Стара Загора. Това съобщиха от пресцентъра на Община Стара Загора. Мотото на феста е „Единение“. Пресконференцията на организаторите на I-вия фестивал на здравето „Здравей Здраве“ Стара Загора, ще се проведе на 10 октомври 2017 г., в 10.00 часа, в зала 2 на Община Стара Загора.", "date": "2017.10.04", "title": "Стара Загора: В града за първи път ще се проведе фестивалът „Здравей, Здраве!“"}
{"url": "http://www.focus-news.net/news/2017/10/04/2442782/premierat-boyko-borisov-interkonektornata-vrazka-sas-sarbiya-shte-startira-do-kraya-na-godinata.html", "text": "Интерконекторната връзка със Сърбия ще стартира до края на годината. Това заяви на брифинг във Варна премиерът Бойко Борисов, предаде репортер на Радио \"Фокус\" - Варна. Премиерът допълни, че през декември предстои среща с представители на Световната банка, България, Македония и Албания по повод Коридор №8. Борисов съобщи още, че доста сериозни инвеститори, едни от най-големите в света, проявяват интерес към европейския газов хъб \"Балкан\". „Тези срещи дават възможност много неща, които публично не са изговаряни, да се кажат, показват воля за единност, за европейска интеграция, мотивираност да слагаме на масата важните за Балканите решения. Докато бяхме Велика Сърбия, Велика Македония, Велика Елада, Велика България, Велика Румъния, останахме най-бедните в ЕС, с най- многото проблеми. Затова взимаме съдбата си в наши ръце. Европейският газов хъб \"Балкан\" беше една еретична тема преди година и половина, днес вече звучи реално“, отбеляза премиерът и допълни, че до 1 юли догодина ще бъде изграден газопроводът до Турция. Той припомни, че  80% от компресорите за нагнетяване на газ в Европа се намират в България. \r\nПо повод позицията на президента на Сърбия Александър Вучич, че ЕС прилага двоен стандарт по отношение на различните позиции за Косово и Каталуния, Борисов изрази мнение, че не трябва да се бърка в раната, за да има регионът перспектива. „В Сърбия са огорчени от това, което каза ЕК за тях и съответно за Испания. Действително, с дистанцията на времето за Косово и за войната в Косово има различни теми, различни прочити. Връщайки се в тази тема, бъркайки в тази рана, няма да имаме успех. Единственият шанс е Прищина, Косово и Белград, Сърбия, да забравят това, което се е случило, колкото и да е трудно, защото е напоено с кръв, и да вървят напред. Няма по-добро за тях от това заедно да имат перспектива за ЕС“, коментира премиерът. \r\nМарияна ВАЛЕНТИНОВА", "date": "2017.10.04", "title": "Премиерът Бойко Борисов: Интерконекторната връзка със Сърбия ще стартира до края на годината"}
{"url": "http://www.focus-news.net/news/2017/10/04/2442784/anton-todorov-gerb-kam-bsp-umreli-ste-vie-kato-mumii-poglednete-na-kakvo-prilichate.html", "text": "Умрели сте вие като мумии, погледнете на какво приличате. Това каза народният представител от ПГ на ГЕРБ Антон Тодоров в лично обяснение във връзка с изказването на Александър Симов, предаде репортер на Агенция \"Фокус\". „Защо се отказаха от номинацията. Никой не ме е заточил там\", поясни Тодоров. Той призова да си уточнят опорните точки с Румен Радев. „Истината е следната. Аз поисках от Борисов и Цветанов да оглавя тази комисия. Да, мечта ми е“, заяви Тодоров. Той посочи, че ще извади много неща за Славчо Велков, които го представят като антитерорист. „Защото това личице не е антитерорист, антитерористите ако го хванат ще го обичат през гащите“, каза Тодоров и председателстващият пленарното заседание Цвета Караянчева му отне думата.  \r\nСлавчо Велков от БСП от своя страна поясни, че там, където той е бил и без гащи са ги минавали. \r\nДеница КИТАНОВА", "date": "2017.10.04", "title": "Антон Тодоров, ГЕРБ към БСП: Умрели сте вие като мумии, погледнете на какво приличате"}
{"url": "http://www.focus-news.net/news/2017/10/04/2442785/zdf-vse-poveche-detsa-v-germaniya-se-radikalizirat-preduprezhdava-federalnata-sluzhba-za-migratsiya-i-bezhantsi.html", "text": "Учители и училищни психолози предупреждават, че все повече деца от началните класове се радикализират, предава германският телевизионен канал ZDF. \r\n„Повечето деца получават социализация в салафистка среда, т.е. самите им родители вече са радикализирани“, обясни експертът Флориан Ендрес в рамките на среща в Нюрнберг, организирана с участието на Федералната служба за миграция и бежанци. \r\nПрез последните години средната възраст на радикализираните деца и младежи е паднала от 20 г. на 18 г. Любопитното е, че под влиянието на радикализираните среди попадат все по-често момичетата. Те съставляват около 30 % от радикализираните младежи. Тереза Герова", "date": "2017.10.04", "title": "ZDF: Все повече деца в Германия се радикализират, предупреждава Федералната служба за миграция и бежанци"}
{"url": "http://www.focus-news.net/news/2017/10/04/2442786/kyustendil-zhitelite-na-obshtinata-podavat-nay-mnogo-signali-kam-obshtestveniya-posrednik-za-administrativno-obsluzhvane-mestni-danatsi-i-taksi-i-blagoustroyavane.html", "text": "Жителите на Кюстендил подават най-много сигнали към обществения посредник за административно обслужване, местни данъци и такси и благоустрояване. Това каза пред журналисти общественият посредник на Община Кюстендил Васил Иванов, предаде репортер на Радио „Фокус” – Кюстендил. Според Васил Иванов сравнително малко са жалбите, свързани с управление и разпореждане с общинска собственост, социално подпомагане, обществен ред и шум, търговска дейност, земи и реституция. „Навършва се една година от реалното ми встъпване в длъжност. За това време най-значимото нещо е именно, че този институт беше създаден в общината. Убеден съм в правилността на създаването на институцията на обществения посредник, както и нейното бъдеще”, каза Васил Иванов. По думите му тази институция ще има бъдеще, ако бъде осъзната от държавните и местни органи на управление, ако обществените посредници имат волята, познанията и решимостта да я утвърждават, а нейната независимост и икономическа стабилност бъдат гарантирани.\r\nВенцеслав ИЛЧЕВ", "date": "2017.10.04", "title": "Кюстендил:  Жителите на общината подават най-много сигнали към обществения посредник за административно обслужване, местни данъци и такси и благоустрояване"}
{"url": "http://www.focus-news.net/news/2017/10/04/2442787/tsvetan-tsvetanov-gerb-ne-delyan-dobrev-a-dobri-belivanov-naznachava-v-haskovo-zashto-atakata-ne-e-sreshtu-nego.html", "text": "Добри Беливанов е работодателят, той е назначил въпросните хора в Хасково. Делян Добрев не е работодател и не назначава. Това каза пред журналисти в Народното събрание председателят на ПГ на ГЕРБ Цветан Цветанов за отхвърлената оставка на депутата Делян Добрев, предаде репортер на Агенция „Фокус“. „Да видяхте някъде атака по Беливанов, видяхте по Добрев. Защо атаката да не бъде към Беливанов, който е допуснал това да се случи“, попита той. „Когато бях в Хасково мога да кажа, че такова емоционално заседание не съм провеждал досега. Всичко беше спонтанно и истинско“, коментира Цветан Цветанов. „Не е ли по-честно към избирателите да се отиде на предсрочни избори и тогава да се види кой е прав и кой не. Кой има електорална тежест, хората да преценят кой прави нещо за Хасково и региона“, каза още той. \r\nБиляна ИВАНОВА", "date": "2017.10.04", "title": "Цветан Цветанов, ГЕРБ: Не Делян Добрев, а Добри Беливанов назначава в Хасково, защо атаката не е срещу него"}
{"url": "http://www.focus-news.net/news/2017/10/04/2442788/boyko-borisov-radev-v-9-chasa-sutrinta-mi-obyavi-voyna-v-su-a-v-12-ne-mi-go-kaza-lichno.html", "text": "Радев в 9.00 часа сутринта ми обяви война в СУ, а в 12 не ми го каза лично. Това каза премиерът Бойко Борисов в интервю с Илиана Беновска от 4 октомври 2017 г., съобщиха от екипа на предаването \"Беновска пита\".\r\nЕто какво каза премиерът в края на разговора за това дали Радев му е казал лично, че му обявява война:Илиана Беновска: Първо президентът направи изказването и след това си говорихте, кое от двете?Бойко Борисов: Президентът в колко часа е говорил сутринта в университета?Илиана Беновска: В 9 сутринта. Бойко Борисов: В 9 часа беше Американската търговска камара от Брюксел. Веднага след това бяха двата синдиката с европейския синдикат час и половина и в момента в който си тръгнаха му се обадих. Значи това е било в 12 да речем, там някъде. Прекрасно знам, защото от пресцентъра веднага такива неща ми излизат на телефона. Но аз затова му се обадих, за да му покажа, че мен това не ме интересува.Илиана Беновска: Той каза ли Ви, че ще Ви обяви война, на Вас в очите?Бойко Борисов: В очите не, защото по телефона не се гледаме. Но моето впечатление и моето усещане беше за един държавнически, приятелски, разбиращ по всички теми разговор. Нито аз съм се обадил да му кажа – ще воюваме ли и как, аз съм сухопътен офицер. Напротив, казах най-приятелски и то не е нужно дори да сме приятели. В случая имаме важни теми. Когато тук идват 4 от водещите фигури на Балканите аз съм длъжен да го информирам, длъжен съм да кажа. На Вучич съм предал поздрави от нашия президент.\r\nЕто и останалата част от интервюто:Илиана Беновска: Г-н Борисов, в този човешки тон, в който тук ни обяснявате тук нещата, като политик с много по-голям, несравнимо по-голям опит от Радев, мислил ли сте да го извикате на един мъжки разговор, след като той отказа това?Бойко Борисов: Мъжките разговори ги оставям за г-жа Нинова. Казах, ние си говорихме във вторник и той знае. По една тема съм му казал и то в очите – със самолетите парламентът ще търси друго решение. Защото искаме и влакове, искаме и пенсии, искаме и много други неща да се направят и ще се пазарим по-нататък. Но аз съм му го казал, не е някаква завера зад гърба му.Илиана Беновска: В понеделник той вече Ви се беше заканил за война в СУ, когато Вие следобеда сте разговарял с него. Сега Ви предстои да се срещнете на КСНС, да се обсъжда антикорупционния закон. Вие ще имате ли неговата подкрепа, първи въпрос, по геополитиката за обединение на Балканите? И втори въпрос, който косвено е свързан с Радев, защото БСП така панически, като дявол от тамян, бягат от хипотезата, че могат да намерят общи цели, общи идеи държавнически с Вас, което те наричат обикновено „не искаме коалиция с ГЕРБ“. Какъв е този страх? Бойко Борисов: Кога ГЕРБ е искал с тях? В тяхната партия винаги може да има хора, в моята няма. Ние публично, ясно за председателството, тъй като освен премиерските има президентски срещи, има парламентарни или пленарни заседания, искахме да е що-годе спокойна държавата. Така че от моя страна не само, че няма нападение, дадох достатъчно силни аргументи, не само че няма провокация, но бих отговорил веднага и бих се извинил, ако член на кабинета му е нанесъл обида. Ама подали сигнал за началника на кабинета му. Ами факт е, че една година е без достъп до класифицирана информация. Ние не можем да спрем депутатите какво трябва да направят. БСП казват, че президентът е от БСП и те си го атакуват, ама и неговите хора също ме атакуват. Това не трябва да ни повлиява на отношенията. И ние сме демонстрирали и тук във Варна, и с Макрон и на много други места, че можем да създаваме стабилност и да водим такава политика. Имаме между мен и него, от моя страна, а това съм усетил и от него, има и уважение, и респект, и зачитане от двете посоки. Това твърдя. Винаги съм считал, че лошият мир е по-добър и от най-хубавата война. А и на война като на война, не е сигурно, че ще я спечелиш. Нито за него, нито за когото и да било. Минали сме през това, с много по-опасни противници сме се сбивали през годините. ГЕРБ е мачкана по начин, по който, ако ние бяхме подходили към тях, каквото на нас ни правеха, от „Костинброд“ нататък, ако си спомняте, какво щеше да донесе, спокойствие? Не! Още по-зловеща война. \r\nНие в момента сме остров на стабилност и факт е, виждате, когато дойдат премиери, президенти тук какво говорят за държавата. Няма показател, по който държавата да не е в по-добро състояние, и увеличаване на доходите, пенсиите, заплатите. Смятаме всеки иден с колко да увеличим на армията и МВР, за да не нарушим баланса. И ще го сметнем, не е това приказката ежедневната. Самолети та самолети! А влакове не са ли нужни? Това, което се направи по програмата за селските райони – 760 милиона. За училищната инфраструктура – 640 милиона. Това никога няма да се случи пак. Просто уцелихме момента с европейските средства. Вярно, поработили сме за това, вярно, навремето изместихме програмата, за да има и в образованието такива пари. Но дават резултат и днес. А истинските резултати са след една година, когато си заведете децата на детска градина или училище и то е ремонтирано, осветено, направено. Сега трябва максимално бързо да се помисли как иновациите в училище, самата програма, самият начин на обучение. Вече децата, всяко е с телефон, всяко има фейсбук или е в мрежата. И ние трябва в училищата да отговорим на това предизвикателство. Възложил съм на Горанов да ми смята, ако за всяко дете, или за тези, които нямат, или за тези, които са по-социално слаби, да им се вземат съответните такива, дали са айпади, ще се работи по тази тема, защото това е предизвикателството. Вие виждате как се променихте вие. Само преди 2 години си спомням – ходихме в едно студио в Брюксел, излъчваха, свиваха сигнала, след това излиза. Сега по интернет, докато говоря, едни ме гледат, други пишат, просто вие се променихте в пъти и това е света! И ние трябва да отговорим и да учим децата по този начин, за да не ни се смеят! Да, трябва да четат книги, да трябва да го има, защото достъпът до книгата да прелистиш, това трябва да запазим да го има. И в същото време да им дадем такава квалификация, че да могат утре да си намерят работа. Навсякъде вече работата с компютър не е дори плюс в сивито, тя е необходимост!\r\nТака че истински се надявам, сега и той е човек, аз сутринта знаех, че има участие по телевизиите и не пуснах нито една програма. Защото знам, че ако ги погледам и ги послушам, съвсем няма да е такава пресконференцията. Кой ще пострада? Ще пострадаме ние, ще пострадат хората. Варна иска булеварди, Варна иска обходи, Пловдив иска, всички искат. На Бургас правим Ахелой-Поморие знаете. И успяваме нещо, което дори румънската страна никога не е искала. Да, говорим го и ще видите, че ще успеем да направим още един мост до Русе, да облекчим максимално трафика и ще направим и на Никопол. Защото досега сме създали достатъчно добри работни отношения. Това трябва да са ни перспективите. Какво ще стане в обратния вариант? Добре, ГЕРБ пада, падал е много пъти. Ще дойде пак г-н Герджиков, ще дойде Орешарски точно за председателството, това ли ни предлагате? Или мислят, че ние седим да ни бият и то кой, тези, които са толкова уязвими, ако тръгнем в същата посока. И аз действително в един момент ще загубя контрол върху партита да се брани. Защото брутално говорят, а виждате, че са много уязвими. Слушах и онзи ден един човек, който говори как са източвани пари от фирми от Националната телевизия, сиреч от държавния бюджет. Това какво ще донесе? Надявам се оставки в БСП, така, както при нас. Надявам се! Ако продължат да си говорят – когато съдът ги осъди тогава. С почуда видях, действително с почуда, и г-жа Масларова в Хасково, г-жа Масларова беше на трибуната. Това е крахът на моето разбиране за правосъдие! Масларова до Йончева! Вие сте писали и сте правили репортажи и знаете какво са направили. Кога се е оправила, как се е оправила и седи и вече дава тя оценки – Боже Господи!Илиана Беновска: Закон за амнистията! Бойко Борисов: Да, когато са на власт те си приемат Закон за амнистията! За да няма наказания, но както и да е! Апелирам към всички за повече такт и внимание. Много е крехко всичко и може лесно да се счупи. И ще се счупи непоправимо. Европа и света имат толкова по-тежки проблеми, че сега са доволни, че на Балканите не само не ги тормозим, не само не им създаваме проблеми, а демонстрираме точно обратното, на което са свикнали – такт, дипломация, разбиране, стъпка по стъпка напред със спокоен тон. И искаме да си развалим това. При положение, че гониш ръст на икономиката с 4%, 100 милиарда евро БВП, с 11% са се вдигнали доходите от началото на годината, милиарди са повече приходите в бюджета от битката с контрабандата. Безработицата е 5%, няма работници за бизнеса, всички го казват. И това сме го направили за 1-2 години. Строи се навсякъде, отделят се пари. Да, със сигурност, пак повтарям, има зрънца навсякъде и като ги покажат ГЕРБ действа по начина, по който показа. \r\nЗа съжаление нямаме реципрочност от другата страна. Чудовищното купуване на гласове за изборите, този човек твори закони в парламента. Това морално ли е? Аз ако съм на ваше място всеки ден ще го питам – днес като знаете, че сте купили от затворниците гласове как така гласувате, не Ви ли е неудобно? Ако беше от ГЕРБ, щяхте да го преследвате всеки миг, но все едно там си е така, даденост. И тук моята партия се подвежда. Казват – и те така са правили. Да, но ние казахме, че ще правим друго. И когато капе действително живо месо от нас, от най-доброто, което имаме, партията се съпротивлява. Това е единственият начин и тя да оцелее, и хората да й вярват, убеден съм в това!Илиана Беновска: По закона за антикорупцията как ще се разберете с Радев? Бойко Борисов: Аз се надявам и неговият екип да ме слуша. Зависи как се развият нещата, иначе ние имаме два варианта. Единият вариант е отиваме и работим така, както винаги сме работили в синхрон. Другият вариант – не виждам смисъл от такъв съвет без да участват всички медии в него, тогава той губи смисъл. След като ще се разсекретяват стенограмите какво да говорим там? Аз ще забраня на службите, които контролирам, на базата на закона, да дават публична информация. Нали от КСНС при президента той разсекрети стенограмите. Дали ще ги разсекретят на мига, аз предпочитам медиите да са там и да снимат. Или след една година вече всички трябва да имаме наум, че трябва да можем да кажем всичко, което мислим по темата, кои са външните заплахи, защото утре ще излезе по вестниците и ще се скараме с половината държави покрай нас. Така че те могат да избират. Това са много теми, ние ще говорим и за престъпност, много неща знаем и работим в момента по тях. Ако утре ще излязат във вестника, каква е гаранцията? Така че се надявам моята ръка, моето разбиране към президента, е че трябва да работим в мир и синхрон. Ако избира друго, ще се защитаваме, в крайна сметка каквото такова. Може да ме обвинят в много грехове, но страх нямам. Имам уважение, имам желание, имам воля, имам разбиране, имам диалогичност, уважение към него. Ако не му стига, негова работа. Аз съм имал рейтинг и 90% по „Галъп“ като главен секретар. Рейтингът е най-мимолетното нещо, съветвам го да не го чете. И аз ако чета проучванията, знаете ли какво четох, какво най-много е възмутило българите, това ме впечатлява, кое най-много им е харесало, това е най-важното. Защото днес те има, утре те няма като политик. Аз му пожелавам и втори мандат, пожелавам България да е стабилна. И съм му го казвал в очите – не ме интересува, не съм се кандидатирал, не ме интересува тази институция като цел на партията. В очите съм го гледал и оттук му го казвам. Какви са тези приказки – ГЕРБ искали импийчмънт? Намерете български думи за това. Считаме, че колкото опасно е да падне премиер, толкова опасно е и да падне президент. Не е плюс за държавата, това е ужасен акт за държавата, това е отвън страхотна нестабилност, катаклизъм. Аз целя точно обратното и затова и затова виждате, аз поне така се усещам, че съм добронамерен. Дано и така да изглеждам.", "date": "2017.10.04", "title": "Бойко Борисов: Радев в 9 часа сутринта ми обяви война в СУ, а в 12 не ми го каза лично"}
{"url": "http://www.focus-news.net/news/2017/10/04/2442789/kyustendil-55-izsledovateli-sa-zayavili-uchastie-v-mezhdunarodniya-simpozium-pautaliya-velbazhd-kyustendil-i-prilezhashtite-im-teritorii-prez-vekovete.html", "text": "55 изследователи са заявили участие в Международния симпозиум \"Пауталия - Велбъжд - Кюстендил и прилежащите им територии през вековете”. Това каза пред Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му в научната проява, която започва от 4 октомври, ще участват представители на Института за исторически изследвания, от Националния археологически институт с музей при БАН, от редица други институти на Българска академия на науките, представители на регионални и общински музей от цялата страна. „Особено радващо за мен е това, че специалистите от Регионален исторически музей Кюстендил участват с 11 доклада в рамките на научната конференция. Надявам се, че участниците в конференцията, гостите, които сме поканили, ще уважат нашата покана, за да отбележим нашия юбилей, тъй като Регионален исторически музей Кюстендил е един от най–старите музеи в страната, но и един от най–динамично развиващите се, действащи, работещи музеи в условията на ХХI век”, каза Валентин Дебочички.\r\nВенцеслав ИЛЧЕВ", "date": "2017.10.04", "title": "Кюстендил: 55 изследователи са заявили участие в Международния симпозиум \"Пауталия - Велбъжд - Кюстендил и прилежащите им територии през вековете”"}
{"url": "http://www.focus-news.net/news/2017/10/04/2442790/tsvetan-tsvetanov-gerb-ot-bsp-iskat-komisiyata-po-dosietata-da-bade-zakrita-spravedlivo-e-da-otmenim-protsedurata-za-izbor-na-sastav-i-da-napravim-obshtestveno-obsazhdane.html", "text": "От БСП искат Комисията по досиетата да бъде закрита. След като сме в процедура за избор се предлага това по-справедливото и правилното е да отменим процедурата. Това каза пред журналисти в Народното събрание председателят на ПГ на ГЕРБ Цветан Цветанов за състава на Комисията по досиета, предаде репортер на Агенция „Фокус“. „Със всички неправителствени организации и парламентарни групи да направим обществени обсъждания, да чуем едната и другата страна, и да вземем правилното решение“, обясни той. „Било то за законодателството, било за подбора и избора на състава“, допълни Цветан Цветанов. \r\n\"Предложението ни е да бъде прекратена процедурата. Необходимо е обществено обсъждане. Трябва да се отнасяме с уважение към комисията, към жертвите на комунизма“, заяви той. „Нека да се приземим, да знаем, че сме в парламента. Да не смятаме, че всичко, което правим остава незабелязано. Да говорим по същество по докладите и темите“, призова Цветан Цветанов. \r\nБиляна ИВАНОВА", "date": "2017.10.04", "title": "Цветан Цветанов, ГЕРБ: От БСП искат Комисията по досиетата да бъде закрита, справедливо е да отменим процедурата за избор на състав и да направим обществено обсъждане"}
{"url": "http://www.focus-news.net/news/2017/10/04/2442791/bsp-i-gerb-se-skaraha-ot-tribunata-na-ns-zaradi-stihotvoreniyata-na-spas-garnevski.html", "text": "БСП и ГЕРБ се скараха от трибуната на НС заради стихотворенията на Спас Гърневски, предаде репортер на Агенция „Фокус“.  Всичко започна след като Александър Симов заяви, че взима думата, защото се е вдъхновил от Антон Тодоров, както от стихосбирката на младия Спас Гърневски. Поради това Гърневски поиска лично обяснение и рецитира свое стихотворение: \r\n„На партията“ \r\n„Ах моя, Партийо любима, \r\nмакар проклета и устата, \r\nзатова че още теб те има \r\nси карам още аз мандата. \r\nДитирамби нежни ще ти пиша \r\nще те възпявам, \r\nще ти се обричам, \r\nно щом престанеш окончателно да дишаш, \r\nпред пътя ти пред ада с кеф ще коленича“. \r\nСлед стихотворението на Спас Гърневски, Георги Свиленски от БСП поиска процедура по начина на водене. „Този човек е засегнат. Видимо му личи. Рецитира стихотворения за партията от тази трибуна. Моля ви се вземете мерки или повече не му давайте думата. Има спешен кабинет. Ние сме парламент, и моля да се спазват процедурите“, каза Георги Свиленски. \r\nДеница КИТАНОВА", "date": "2017.10.04", "title": "БСП и ГЕРБ се скараха от трибуната на НС заради стихотворенията на Спас Гърневски"}
{"url": "http://www.focus-news.net/news/2017/10/04/2442792/vratsa-nezakonno-pritezhavan-revolver-e-izzet-pri-proverka-na-chasten-imot-v-selo-lik.html", "text": "Незаконно притежаван револвер е иззет при проверка на частен имот в село Лик. Това съобщиха от ОДМВР - Враца. На 3 октомври 2017 г., при проверка в частен дом в село Лик, полицейските служители са намерили иззели револвер, за който собственика не притежава разрешително.", "date": "2017.10.04", "title": "Враца: Незаконно притежаван револвер е иззет при проверка на частен имот в село Лик"}
{"url": "http://www.focus-news.net/news/2017/10/04/2442793/vezhdi-rashidov-gerb-kam-bsp-nyama-konflikt-mezhdu-parlamentarnata-grupa-i-premiera-boyko-borisov-kolkoto-i-da-vi-se-iska-da-ima.html", "text": "Няма конфликт между ПГ на ГЕРБ и премиера Борисов, колкото и да ви се иска да има. Това каза депутатът от ГЕРБ Вежди Рашидов в дебатите по гласуването за отмяна на решението за правилата за избор състава на Комисията по досиета, предаде репортер на Агенция „Фокус“. „Има диалог, при Борисов има разговор. Не внушавайте, че Борисов е някакъв диктатор, защото не е такъв“, заяви той. \r\nБиляна ИВАНОВА", "date": "2017.10.04", "title": "Вежди Рашидов, ГЕРБ към БСП: Няма конфликт между парламентарната група и премиера Бойко Борисов, колкото и да ви се иска да има"}
{"url": "http://www.focus-news.net/news/2017/10/04/2442794/pregled-na-mezhdunarodnite-novini-do-13-chasa-agentsiya-fokus.html", "text": "Гърция и Македония трябва да намерят решение на спора помежду им, както направиха София и Скопие. Това заяви министър-председателят на България Бойко Борисов, предава скопският телевизионен канал A1 On.\r\n„Трябва да се намери решение между двата народа, така, както ние го направихме, тъй като Гърция ще ги блокира за (членство) в НАТО и ЕС“, отбелязва Борисов в изявление за местен вестник в отговор на въпрос защо на срещата във Варна не присъства македонският премиер Зоран Заев.\r\nСъздаването на т.нар. Варненска четворка българският министър-председател обясни  с общата воля за обединение, европейска интеграция и зачитане на европейските принципи и правила. Това означава и съвместно разрешаване на въпроси, които са важни за Балканите, подчерта Борисов.\r\n*** Сътрудничеството в областта на сигурността и енергетиката са част от темите, които министрите на външните работи на България, Македония, Гърция и Албания ще обсъдят в рамките на двудневна среща в Солун, съобщава македонският вестник „Локално“.\r\nДвудневната среща, която стартира в сряда, 4 октомври, е организирана по инициатива на първия дипломат на Атина Никос Кодзиас. Тя е втората в такъв формат, която се свиква в рамките на усилията на гръцката дипломация за укрепване на регионалната стабилност и трансграничното сътрудничество между съседните страни от южната част на Балканите. Събитието ще бъде с по-широк дневен ред и представлява продължение на последните контакти на Кодзиас с колегите си Никола Димитров, Дитмир Бушати и Екатерина Захариева, осъществени в кулоарите на Общото събрание на ООН в Ню Йорк.\r\nЦелта на дипломатическата среща е да бъде потвърдено институционалното сътрудничество между четирите страни, които трябва да решават въпроси от областта на сигурността и борбата срещу екстремизма, тероризма и радикализацията. Страните са и сред по-сериозно засегнатите от бежанската криза в Европа, последиците от която все още се усещат. Ето защо в Солун министрите ще обсъдят възможностите за подготовка на обща позиция за решаване на тези въпроси въз основа на европейските ценности и добросъседските отношения.\r\nОсвен външните министри, в делегациите са включени и тези на енергетиката.\r\n*** Четири войници са загинали, а други четирима са пострадали при атака на членове на „Работническа партия на Кюрдистан“ в югоизточната турска провинция Хаккяри.\r\nСъгласно разпространената информация, членовете на ПКК са заложили самоделно устройство, с което е задействана експлозия. В района е задействана антитерористична операция. Пострадалите военнослужещи са транспортирани в близка болница за оказване на необходимото медицинско лечение.\r\nСъобщава се, че същевременно при операция в Северен Ирак турските сили са унищожили складове за оръжия, арсенал и муниции, използвани от ПКК.\r\n*** В рамките на разследване на Републиканската главна прокуратура в Анкара на т.нар. „Терористична организация на гюленистите/Паралелна държавна структура” (ФЕТО/ПДС), екипи на жандармерията са задържали нова порция  военни на действителна служба в турската армия. В официално съобщение на валийството в Анкара се уточнява, че при проведени операции в четири различни района на турската столица са задържани 11 действащи подофицери.\r\n*** В сряда пред сградата на йорданското военно аташе във френската столица Париж е взривен мотор, сочи информация от външнополитическото ведомство в Аман.\r\nЕксплозията е причинила леки щети на паркираните в близост превозни средства, но няма данни за пострадали, се казва в изявление от Министерството на външните работи на Йордания. В текста се уточнява, че френските власти разследват причините за инцидента.\r\n*** На фона на усилията на следователите да разберат мотивите на стрелеца, отнел живота на най-малко 58 души, президентът на САЩ Доналд Тръмп ще пристигне в Лас Вегас в сряда, за да се срещне с някои от оцелелите след безразборната стрелба.\r\n„Ще видим някои от хората, които се възстановяват, някои от оцелелите“, заяви Тръмп преди отпътуването си. \r\nДържавният глава определи 64-годишния Стивън Падък като „болен, луд човек“, но подчерта, че дискусията за въвеждане на нови правила за притежание на огнестрелно оръжие в САЩ трябва да бъде отложена за „по-натам“.\r\nПадък стреля в продължение на между девет и 11 минути от стаята си на 32-етаж на хотел в Лас Вегас срещу хора, събрали се за кънтри концерт в града. Повече от 500 души бяха ранени при инцидента. \r\nШерифът на окръг Кларк Джо Ломбардо заяви пред репортери, че е „абсолютно\" убеден, че полицията ще разкрие мотивите на стрелеца. \r\n„Имаме напредък, но все още нямаме изчерпателни отговори\", поясни шерифът.\r\n*** Иракските сили са нахлули в контролирания от „Ислямска държава“ град Хауиджа, засилвайки натиска срещу последните анклави на близкоизточната радикална групировка.\r\n„С божията помощ армията, федералната полиция и силите за бърза реакция започнаха голяма операция в сряда, за да освободят центъра на Хауиджа и съседния град Рияд\" (в Ирак), се казва в изявление на командващия операцията генерал-лейтенант Абдел Амир Ярала.\r\n*** Руските военновъздушни сили са провели спецоперация в Сирия, в резултат на която лидерът на терористичната групировка „Джабхат ан Нусра“ е пострадал сериозно.\r\nПо данни на няколко независими източници, Абу Мохамед ал Джулани е останал без ръка и се намира в критично състояние.\r\nРуската авиация е ликвидирала и 12 полеви командири на групировката. Ударите са нанесени в момент, в който командването на „Джабхат ан Нусра“ е провеждало заседание.\r\n***", "date": "2017.10.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/04/2442795/prof-yan-geel-stolichna-obshtina-ima-ogromno-zhelanie-da-podobri-grada-i-ima-prekrasna-viziya-za-tova.html", "text": "Столична община има огромно желание да подобри града, да го направи приветлив за хората и има прекрасна визия за това. Това каза на пресконференция проф. Ян Геел, архитект и урбанист, изследвал градската среда на центъра на София и изготвил доклад за възможностите за промяна на столицата, предаде репортер на Агенция „Фокус”. „През последните 30 години подобряваме градове навсякъде по света. Установихме, че навсякъде има желание градовете да станат по-приветливи и да са насочени към хората”, обясни проф. Геел. По думите му в тази връзка неговият екип търси друг вид мобилност освен автомобилния транспорт. Опитът му показва, че качеството на живот се подобрява в световен мащаб, че мобилността се променя – по-често се използват метро и велосипеди. „Преди година и половина установихме контакт със София и публикувахме на български език книгата „Градовете за хората”. Големият интерес към нея е доказателство, че се повишава нуждата от това градовете да се променят и да са насочени към хората”, подчерта той. „София е прекрасен град и съм щастлив от възможността да работя тук. Някои неща имат нужда само от малко „полиране”, но като цяло градът е прекрасен и ние заедно ще постигнем добър резултат”, каза още проф. Ян Геел. \r\nНа пресконференцията присъства и Хенриет Вамберг от екипа на проф. Геел. „За изготвяне на доклада бяхме подпомогнати от Столична община и доброволци, за да сме сигурни, че всички ще са пряко ангажирани и ние най-добре ще отговорим на контекста, който съществува в града. Докладът е резултат от наша работа – той е нашата визия и препоръки за това, как според нас трябва да се промени и изглежда градът”, каза тя. По думите й, предстои тепърва много работа и да се види какви от предложените мерки са адекватни и по какъв начин да бъдат реализирани. „Поздравяваме Общината за това, че е поела по този път – това е много смело и не е лесно – трябва да настъпят физически промени на града, а от друга страна е много по-трудно да променим и манталитета на хората. Съветът ни към вас е търпение – всичко ще се получи”, каза още Хенриет Вамберг. \r\nИнна ПЕЙЧЕВА", "date": "2017.10.04", "title": "Проф. Ян Геел: Столична община има огромно желание да подобри града и има прекрасна визия за това"}
{"url": "http://www.focus-news.net/news/2017/10/04/2442796/api-11-mln-lv-se-investirat-v-rehabilitatsiyata-na-126-km-ot-pat-ii-44-draganovtsi-gabrovo.html", "text": "Започна рехабилитацията на 12.6 км от път II-44 Драгановци - Габрово. Отсечката е включена в лот 12 на ОП „Региони в растеж“ 2014 - 2020 г., която се съфинансира чрез Европейския фонд за регионално развитие. Това съобщиха от пресцентъра на Агенция \"Пътна инфраструктура\". През 2018 г. пътят между Севлиево и Габрово ще има европейски вид, каза на символичната първа копка на обекта председателят на Управителния съвет на Агенция „Пътна инфраструктура“ инж. Дончо Атанасов. Инвестицията в рехабилитацията на над 27 километра от този важен за региона път, включени в лот 11 и лот 12 от ОПРР, са над 23 млн. лв., подчерта инж. Атанасов. Той съобщи още, че в края на следващата година Габрово ще има съвременна инфраструктура с ремонтиран път II-44 Севлиево - Габрово и завършен обход на град Габрово. \r\nВторокласният път II-44 Драгановци - Габрово осигурява най-кратката връзка между столицата и Габрово, между Севлиево и Габрово, и свързва населените места от Северна България с прохода Шипка и Южна България.\r\nВ лот 12 ще бъдат рехабилитирани два участъка - от км 14+600 до км 23+978.36 и от км 25+731 до км 28+972.75. Те преминават през три населени места - с. Драгановци, с. Янковци и гр. Габрово. В чертите на Габрово трасето съвпада с ул. „Стефан Караджа“. Предвижда се цялостна подмяна на пътната настилка, подобряване на отводняването, нова хоризонтална маркировка, пътни знаци и ограничителни системи.\r\nИзпълнител на строително-монтажните работи на лот 12 е „Пътстрой - Габрово“ АД. Стойността на договора е 10 657 801,64 лв. с ДДС. Строителният надзор ще осъществява Обединение „Пътища НРТС“, с участници: „НТСС – Консулт инженеринг“ ЕООД, „Рафаилов консулт“ ЕООД, „Т7 Консулт“ ЕООД и „Стройнорм“ ЕООД. Техният договор е за 151 200 лв. с ДДС. Авторският надзор е на „ТРАНСКОНСУЛТ – 22“ ООД. Договорът им е за 5 042,92 лв. с ДДС. \r\nОбщата стойност на проекта BG16RFOP001-7.001-0007, „Лот 12  Път II-44 Драгановци - Габрово от км 14+600 до км 23+978.36 и от км 25+731 до км 28+972.75, област Габрово” е 11 486 202,6 лв. с ДДС. Финансирането от Европейския съюз е 85% - 9 763 272,21 лв. с ДДС. Националното съфинансиране е 15% - 1 722 930,39 лв. с ДДС.", "date": "2017.10.04", "title": "АПИ: 11 млн. лв. се инвестират в рехабилитацията на 12.6 км от път II-44 Драгановци - Габрово"}
{"url": "http://www.focus-news.net/news/2017/10/04/2442797/prof-bozhidar-dimitrov-shte-perdasha-makedonizma-s-oshte-po-golemi-usiliya.html", "text": "Македонистите си спечелиха още по-голям враг от този, който съм бил досега. Това каза за Агенция „Фокус“ историкът и директор на Националния исторически музей проф. Божидар Димитров, коментирайки бъдещата си позиция по македонския въпрос след пенсионирането му като директор на музея. „Моята позиция ще се втвърди още повече по една проста причина – до известна степен бях принуден да омекотявам някои свои твърдения, други да премълчавам, тъй като бях държавен служител“, заяви проф. Димитров. По думите му като директор на музея той е трябвало да се съобразява с правителството и начина, по който то действа по македонския въпрос. „Сега няма да съм ограничен от тази служебна лоялност към правителството и ще пердаша македонизма с още по-големи усилия“, подчерта историкът.\r\n„Господ да е на помощ на македонизма“, допълни още той. \r\nИван ЛАЗАРОВ", "date": "2017.10.04", "title": "Проф. Божидар Димитров: Ще пердаша македонизма с още по-големи усилия"}
{"url": "http://www.focus-news.net/news/2017/10/04/2442798/parlamentat-prekrati-protsedurata-za-izbor-na-sastav-na-komisiyata-po-dosietata.html", "text": "Парламентът прекрати процедурата за избор на състав на Комисията по досиетата, предаде репортер на Агенция „Фокус“. „За“ проекторешението гласуваха 165 народни представители, „против“ – 3 и „въздържали се“ – 13, с което процедурата бе прекратена. В рамките на дебата народният представител от ПГ на „БСП за България“ Александър Симов заяви, че е притеснен от партийната кондиция на ГЕРБ, тъй като според него първо са бламирали лидера си Бойко Борисов, а сега свой кандидат за Комисията по досиетата в лицето на Антон Тодоров, за когото Симов обърна внимание, че се е самоопределил като холивудско чудовище и мумия. На това Антон Тодоров от ГЕРБ заяви, че от БСП са мумии и ги призова да се погледнат на какво приличат. Депутатите се скараха от трибуната и заради стихотворение, рецитирано от Спас Гърневски от ГЕРБ за БСП. На него от БСП реагираха с процедура по начина на водене и призоваха да не му се дава думата и напомниха, че има спешни кабинети. В края на дебатите председателят на ПГ на ГЕРБ Цветан Цветанов се обърна към колегите си и ги призова да се отнасят с уважение към Комисията по досиетата и жертвите на комунизма. Според него е необходимо обществено обсъждане.\r\nДеница КИТАНОВА", "date": "2017.10.04", "title": "Парламентът прекрати процедурата за избор на състав на Комисията по досиетата"}
{"url": "http://www.focus-news.net/news/2017/10/04/2442799/nikolay-chunchukov-kmet-na-rayon-iztochen-v-plovdiv-obosobyavaneto-na-zoni-za-plateno-parkirane-e-stapka-napred-po-patya-kam-evropeyskoto-razvitie.html", "text": "Обособяването на зони за платено паркиране е стъпка напред по пътя към европейското развитие, ще се създаде ред в отделните райони. Това каза за Радио „Фокус“ – Пловдив кметът на район „Източен“ в града Николай Чунчуков по повод изказвания, че Наредбата за платеното паркиране е незаконосъобразна и в ущърб на жителите. „Не съм съгласен с мнението, че с оформянето на зони за платено паркиране се създава хаос и неудобство. Наредбата за платено паркиране и възможността жителите на Пловдив да се възползват от нея ще създаде ред, а хаосът с металните гаражни клетки и безразборното паркиране ще остане в миналото. Ще бъде изградена съвсем нова култура на паркиране“, смята Николай Чунчуков. Той уточни, че Наредбата не задължава никого да подава молба за използване на паркомясто и съответно да заплаща за него.\r\n„При площите, на които ще бъдат оформени паркоместа, ще бъде спазено съотношение 50/50. Това означава, че ако има възможност за изграждането на 100 паркоместа, то само 50 от тях ще функционират по Наредбата за платено паркиране. Останалите ще бъдат предоставени за безплатно паркиране. Не виждам никакви опасения по отношение на платеното паркиране. Всъщност, с приемането на тази Наредба, ние просто вървим напред и решаваме един дългогодишен проблем с паркирането. Заедно с това, ние получаваме и възможност за подобряване на средата за живеене в града. Когато има ред в паркирането, нещата изглеждат по съвсем различен начин“, коментира Чунчуков.\r\nРайонният кмет посочи, че в момента се извършва премахване на гаражни клетки в района на кв. „Гладно поле“ в район „Източен“. „В пространството между бул. „Освобождение“, ул. „Радко Димитриев“, бул. „Цариградско шосе“ и ул. „Лев Толствой“ има около 300 метални гаражни клетки. Голяма част от собствениците сами са премахнали гаражите. При разговори с тях установих, че приемат премахването на клетките и приветстват Наредбата за платено паркиране. Това е пътят, по който трябва да вървим – премахване на металните гаражни клетки и оформяне на места за паркиране. Така изглеждат повечето европейски градове – с изградени места за паркиране, част от които за платено паркиране“, посочи Николай Чунчуков.\r\nТони МИХАЙЛОВ", "date": "2017.10.04", "title": "Николай Чунчуков, кмет на район „Източен“ в Пловдив: Обособяването на зони за платено паркиране е стъпка напред по пътя към европейското развитие"}
{"url": "http://www.focus-news.net/news/2017/10/04/2442800/kyustendil-oblastniyat-savet-po-zhivotnovadstvo-obsadi-aktualni-temi-na-mesechnoto-si-zasedanie.html", "text": "Областният съвет по животновъдство в Кюстендил обсъди актуални теми на месечното си заседание, предаде репортер на Радио „Фокус” – Кюстендил. Заседанието се проведе в залата на Областна администрация - Кюстендил. Присъстващите имаха възможност да научат подробности относно издадената наредба за прилагане на мярка 14 „Хуманно отношение към животните“ от Програмата за развитие на селските райони за периода 2014 – 2020 г. Наредбата предвижда стопаните да получат допълнително подпомагане, ако осигурят по-добри условия за отглеждане на добитъка си.  Беше представена и схемата за държавна помощ „Помощ под формата на отстъпка от стойността на акциза върху газьола, използван в първичното селскостопанско производство“. Участниците в месечното заседание получиха информация относно необходимите отчетни документи по Наредба №3 от 17 февруари 2015 г. за условията и реда за прилагане на схемите за директни плащания, както и информация във връзка с фипронил в яйцата.\r\nВенцеслав ИЛЧЕВ", "date": "2017.10.04", "title": "Кюстендил: Областният съвет по животновъдство обсъди актуални теми на месечното си заседание"}
{"url": "http://www.focus-news.net/news/2017/10/04/2442801/razgrad-nad-40-doklada-shte-badat-predstaveni-v-konferentsiya-za-kulturno-istoricheskoto-nasledstvo-koyato-shte-se-provede-v-grada.html", "text": "Над 40 доклада ще бъдат представени в конференцията „Културно-историческото наследство – памет за бъдещето“ в Разград. Това съобщи за Радио „Фокус“ - Шумен Галена Радославова, гл. уредник в отдел „Археология“ в Регионалния исторически музей. Събитието, посветено на 130 години археологически разкопки и музейно дело в Разград и региона, ще се състои на 5 октомври. Официалното откриване на форума ще бъде от 10.30 часа утре в залата на Интерактивния музей. То ще е съпътствано с представянето на три изложби - последни открития в Абритус, Златното монетно съкровище от Абритус и Златният Пегас. Предвидено е поднасяне на венци пред паметника на академик Анание Явашов, основоположник на археологическото и музейно дело в Разград. Работата в секциите ще започне от 14.00 часа. В „Археология“ ще бъдат представени 21 доклада. В секцията ще участват представители на НАИМ при БАН и неговите филиали във Велико Търново и Шумен, от СУ „Св. Климент Охридски“, от музеи от Варна, Русе, Силистра, Търговище, Велики Преслав и Казанлък. Основният доклад е на Галена Радославова и ще представи резултатите от 130 години археологически разкопки в Разград и района. „Презентацията обхваща три етапа- от края на 19 до средата на 20 век, с акцент върху дейността на академик Анание Явашов и дейността на дружеството, което той основава, вторият етап обхваща средата на 20 век до 1990 година, тогава именно започват разкопките на Хисарлъшката крепост, акцентът ще поставим на локализирането на името Абритус, с двата паметника, които са открити през този период, и третият период е от 1990 година до наши дни, когато нашият екип вече проучва няколко археологичеки обекта, които също ще бъдат представени“, заяви Радославова. Другият основен доклад, който ще представи проблемите на културно-историческото наследство, неговото опазване и популяризиране, е на проф. Диана Гергова. Над 20 доклада ще бъдат представени и във втората секция на конференцията – „История и етнология“.\r\nИвелина ИВАНОВА", "date": "2017.10.04", "title": "Разград: Над 40 доклада ще бъдат представени в конференция за културно-историческото наследство, която ще се проведе в града"}
{"url": "http://www.focus-news.net/news/2017/10/04/2442802/blagoevgrad-komediyata-umiray-lesnoi-otnovo-shte-bade-predstavena-na-stsenata-na-dt-n-vaptsarov.html", "text": "Комедията „Умирай лесно!?” отново ще бъде представена на сцената на Драматичен театър „Н. Вапцаров“. Това съобщи за Радио „Фокус“ – Пирин Симона Спасова, експерт „Връзки с обществеността“ към културната институцията. Постановката ще бъде играна на 6 октомври в 19.00 часа. „След като гледат представлението на Тодор Колев и Вальо Танев в Театър 199, Игор Дамянов и Иван Тодоров дълго време търсят текста на Мате Матишич. В началото на 2015 година, по тяхно предложение, ръководството на театъра залага в репертоара си заглавието. Така стартират и репетициите, а успехът се отчете още в премиерните дни“, каза още Спасова. Тя допълни, че за една година представлението е гледано от повече от 2 000 зрителя. „Веднага след премиерата, то бе селектирано за международните фестивали „Тара-ра-бумбия” – Благоевград 2015, Международен фестивал на изкуствата „Магията на вятъра” – Сливен и Фестивал на изкуствата „Арт Поток Царево – Хасиенда Лозенец“. След фестивалните участия, по официална покана към екипа на „Умирай лесно!?”, представлението пътува до Виница, Македония“, посочи Спасова.\r\nЛивия НИНОВА", "date": "2017.10.04", "title": "Благоевград: Комедията „Умирай лесно!?” отново ще бъде представена на сцената на ДТ „Н. Вапцаров“"}
{"url": "http://www.focus-news.net/news/2017/10/04/2442803/nikolay-chunchukov-kmet-na-rayon-iztochen-v-plovdiv-ot-2018-g-shte-ima-izgradeni-zoni-za-plateno-parkirane-v-rayona-veche-sa-podadeni-okolo-50-molbi-za-izpolzvaneto-im.html", "text": "В началото на 2018 година ще има изградени зони за платено паркиране в район „Източен“ в Пловдив. Това съобщи за Радио „Фокус“ – Пловдив районният кмет Николай Чунчуков. По думите му до момента от жителите на района са подадени около 50 молби за използването на платени паркоместа. „Все още не сме оформили такива зони, тъй като голяма част от местата за паркиране ще бъдат изградени на мястото на металните гаражни клетки, които премахваме. В район „Източен“ има много възможности за изграждане на зони на платено паркиране, но първата стъпка е вдигането на поставените метални гаражи. След като това се случи, най-напред ще огледаме основата, която остава, защото на места са използвани бетон или плочки. След като почистим и премахнем всички тези строителни отпадъци, ние ще направим схеми и тогава ще стане ясен броя на паркоместата, които е възможно да изградим“, обясни Николай Чунчуков. Районният кмет посочи, че една част от металните гаражни клетки са поставени в площи за озеленяване. „Там, където гаражите са били поставени в градинка, няма как да бъдат изградени места за паркиране на автомобили. Преди да вдигнем гаражните клетки в даден участък, хората не са виждали и не са използвали по предназначение градинката, която съоръженията са затваряли. Подходите към градинките бяха заградени с гаражи. Сега възстановяваме прекъснато осветление на места, подобряваме и реабилитираме междублокови пространства и градинки. Същевременно там, където е възможно и условията позволяват, ще се оформят паркоместа за жителите“, каза още Чунчуков.\r\nРайонният кмет посочи, че премахването на гаражните клетки и обособяването на места за платено паркиране е вече започнал процес, който няма как да се случи и да завърши бързо с магическа пръчка. „Ние започваме с тази промяна и с подобряването на средата на живот. Районите ще придобият съвсем нова визия, а средата, в която хората живеят, паркират и си почиват, ще се промени коренно. Платеното паркиране е една необходимост, чрез която вървим напред и създаваме по-добра среда. Не виждам причина някой да е против всичко това. Премахването на гаражите и обособяването на зони за платено паркиране това е само и единствено за доброто на града, за подходяща среда на живот за хората. Това е и за децата, които няма къде да играят когато железните гаражи заемат голяма част от територията в района на блоковете“, каза кметът на район „Източен“ Николай Чунчуков.\r\nТони МИХАЙЛОВ", "date": "2017.10.04", "title": "Николай Чунчуков, кмет на район „Източен“ в Пловдив: От 2018 г. ще има изградени зони за платено паркиране в района, вече са подадени около 50 молби за използването им"}
{"url": "http://www.focus-news.net/news/2017/10/04/2442804/sadiya-rositsa-temelkova-e-noviyat-predsedatel-na-okrazhen-sad-burgas.html", "text": "Окръжен съд – Бургас има нов изпълняващ функциите Административен ръководител – председател. Това е съдия Росица Темелкова. Това съобщават от пресцентъра на Окръжен съд – Бургас. От близо 8 години съдията Темелкова изпълняваше длъжността заместник административен ръководител на институцията. През този период е била ръководител на въззивно гражданско отделение в Окръжен съд – Бургас. Магистратът има над 27 години юридически стаж с ранг „съдия във ВКС и ВАС“ от месец май 2005 г.\r\nСъдия Темелкова заема поста след своята предшественичка, съдия Боряна Димитрова, с намерение да продължи линията на прозрачното и независимо правосъдие, което осъществява Окръжен съд – Бургас. Новият изпълняващ функциите – председател чувства подкрепата на колегите си и ще работи за спокойствието и просперитета на професията – съдия, в институцията, която ще ръководи.", "date": "2017.10.04", "title": "Съдия Росица Темелкова е новият председател на Окръжен съд – Бургас"}
{"url": "http://www.focus-news.net/news/2017/10/04/2442805/pazardzhik-33-godishen-mazh-e-osaden-na-6-godini-zatvor-pri-strog-rezhim-za-iznasilvane.html", "text": "По обвинителен акт на Районна прокуратура-Пазарджик е осъден 33-годишният Илия А. за това, че се съвкупил с лице от женски пол, като го привел в безпомощно състояние и деянието е извършено при условията на опасен рецидив – престъпление по чл. 152, ал. 3, т. 5, във вр. с ал. 1, т. 1, във вр. с чл. 29 ал. 1 от Наказателния кодекс. Това съобщиха от пресцентъра на Апелативна прокуратура – Пловдив. Районен съд – Пазарджик му е наложил наказание от 6 години „лишаване от свобода“ при първоначален „строг“ режим.  \r\nНа 11 юли 2017 г., в с. Ч., обл. Пазарджик, Илия А. гостувал в къщата на пострадалата 51-годишна жена. Там били и нейни близки, като всички употребили алкохол. Около 03.00 часа през нощта Илия А. влязъл в стаята на пострадалата през прозореца, легнал при нея и я изнасилил. Близките на 51-годишната жена се събудили от виковете й за помощ, подгонили Илия А., като по-късно той е бил задържан от органите на МВР. Спрямо него е взета от съда мярка за неотклонение „задържане под стража“ и той се намира в затвора. \r\nДо момента Илия А. е осъждан общо 18 пъти за престъпления против собствеността. Изтърпявал е ефективни наказания „лишаване от свобода“, като последно е бил освободен от затвора на 29 март 2016 г. \r\nПрисъдата подлежи на протест и обжалване пред Окръжен съд-Пазарджик.", "date": "2017.10.04", "title": "Пазарджик: 33-годишен мъж е осъден на 6 години затвор при строг режим за изнасилване"}
{"url": "http://www.focus-news.net/news/2017/10/04/2442806/aleksi-kesyakov-prez-esenta-veroyatnostta-da-se-zagubi-upravlenie-nad-avtomobila-na-zavoy-e-dvoyno-po-visoka.html", "text": "През есента вероятността да се загуби управление над автомобила на завой е двойно по-висока. Това каза секретарят на Държавно-обществената комисия по безопасност на движението по пътищата Алекси Кесяков в интервю за Агенция „Фокус“ по повод подготовката на шофьорите за есенно-зимния сезон. Той подчерта, че настилката през този период ще бъде, мокра, кална, заледена, заснежена до края на годината. „Това се отразява на контакта между гумата и настилката. Той става все по-слаб, а  коефициентът на сцеплението по-нисък. Спирачният път се увеличава, а устойчивостта на завоите намалява. Маневрите не трябва да бъдат като на суха настилка, а плавни. Опасността от загуба на управление е много висока в този период.  Ако говорим, че всеки четвърти загинал при пътнотранспортно произшествие е при катастрофа на завой, то през есента вероятността да загуби управление на завоя е двойно по-висока. Опасността от катастрофа нараства също“, каза Кесяков. Той посочи, че шофьорите трябва да си правят сметка, че на пътя се движат превозни средства и всяко такова натрупва кинетична енергия. „В един момент автомобилите се превръщат в една кинетична бомба, която трябва да управляваме. Тя не се съобразява с нищо, а се подчинява на физически закони“, допълни Кесяков. По думите му през есента, освен че е мокро и заледено, тъмната част от денонощието става значително по-голяма. „Скоро ще влезем в зимното часово време. В тъмната част на денонощието човекът зад волана и пешеходецът трябва да знаят, че не се вижда“, поясни Кесяков. Експертът допълни, че не трябва да забравяме, че през есента има условия и за мъгли. \r\nДеница КИТАНОВА", "date": "2017.10.04", "title": "Алекси Кесяков: През есента вероятността да се загуби управление над автомобила на завой е двойно по-висока"}
{"url": "http://www.focus-news.net/news/2017/10/04/2442807/glavniyat-prokuror-iska-ostavkata-na-prokuror-ot-sofiyska-rayonna-prokuratura-konstantin-sulev-obvinen-v-dve-prestapleniya.html", "text": "Главният прокурор Сотир Цацаров внесе в Прокурорската колегия на Висшия съдебен съвет искане за отстраняване от длъжност на Константин Сулев – прокурор в Софийска районна прокуратура, обвинен от СЗ „Антикорупция“ – СГП в две престъпления, до приключване на наказателното производство срещу него. Това съобщиха от пресцентъра на Прокуратурата. Константин Сулев е обвинен за това, че в периода 14 октомври 2015 г. - 31 декември 2015 г. в София е осъществил неправомерно въздействие върху уред за търговско измерване на електрическа енергия, в резултат на което е създал условия за непълно отчитане на потребена електрическа енергия от него и неговото домакинство. Назначената от СЗ „Антикорупция“ техническа експертиза е установила разлика от 81 % между реално консумираната електрическа енергия и отчетената (измерената) ел. енергия от манипулирания измервателен уред, поради което му е повдигнато обвинение за престъпление по чл. 234в, ал. 1 от НК. \r\nКонстантин Сулев е привлечен като обвиняем и за това, че през 2016 г. при условията на продължавано престъпление е свождал млада жена към съвкупления с три лица - престъпление по чл. 155, ал. 1, пр.2-ро, вр. чл. 26, ал.1 от НК. \r\nГлавният прокурор настоява, на основание чл. 230, ал.1 от Закона за съдебната власт, Прокурорската колегия на ВСС да отстрани от длъжност Константин Сулев от длъжността прокурор в Софийска районна прокуратура, до приключване на воденото срещу него наказателно производство.", "date": "2017.10.04", "title": "Главният прокурор иска оставката на прокурор от Софийска районна прокуратура Константин Сулев, обвинен в две престъпления"}
{"url": "http://www.focus-news.net/news/2017/10/04/2442808/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва: \r\n- От 7.00 до 19.00 часа на 8 октомври 2017 г. и от 7.00 до 19.00 часа на 9 октомври 2017 г. на ул. “Позитано“ между бул. “Ген. Скобелев“ и ул. “Осогово“. \r\n- От 7.00 до 19.00 часа на 10 октомври 2017 г. при бл.5, зона Б-18. \r\n- Забранява се влизането на пътни превозни средства за максимум от 3 до 5 минути за заснемане на кадър, както следва: \r\n- От 7.00 до 19.00 часа на 8 октомври 2017 г. по ул. “Позитано“ между бул. “Ген. Скобелев“ и ул. “Осогово“. \r\n- От 7.00 до 19.00 часа на 10 октомври 2017 г. по улицата при бл.5, Зона Б 18.", "date": "2017.10.04", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/10/04/2442809/aleksandar-nenkov-gerb-saprugata-mi-shte-napusne-bulgartransgaz.html", "text": "Понеже имам чест и достойнство, искам да обявя, че говорих със съпругата си и тя още днес ще напусне работата си в „Булгартрансгаз“. Това каза пред журналисти в Народното събрание депутатът от ГЕРБ Александър Ненков, предаде репортер на Агенция „Фокус“. „Жалко е, че висококвалифициран специалист ще падне в боя, само защото ми е съпруга“, коментира той. „Съпругата ми никога не се е вляла от позицията ми. Винаги се е издигала в йерархията и се е доказвала в живота си сама“, заяви Александър Ненков. „С това се надявам да спрат спекулациите. Достатъчно квалифициран и способен човек е, за да може да се реализира в някоя друга област“, посочи народният представител. „Щом това ще бъде начинът на говорене и „правенето на политика“ много ще ми бъде интересно къде работят всички роднини на БСП и с какво се занимават“, коментира Александър Ненков. „Нека те постъпят по същия достоен начин. Днес много говореха за морал, но не можем да посочим нито един човек, от който са свалили доверието си. Има хора, които работят с обвинения, с доказателства за купуване на гласове. Те не говорят срещу тях“, обясни депутатът. „Всички, които се изказваха като морални стожери, да видят къде работят роднините им. Нищо лично срещу тях, но щом така искат, нека така да бъде“, посочи Александър Ненков и допълни, че в БСП има няколко рода, които си предават властта от поколение на поколение. \r\nБиляна ИВАНОВА", "date": "2017.10.04", "title": "Александър Ненков, ГЕРБ: Съпругата ми ще напусне „Булгартрансгаз“"}
{"url": "http://www.focus-news.net/news/2017/10/04/2442810/chastichni-mestni-izbori-2017-g-normalno-i-v-srok-proticha-podgotovkata-za-izbori-za-kmet-na-kmetstvo-tsani-ginchevo.html", "text": "Нормално и в указаните срокове протича подготовката за частичните избори за кмет на кметство Цани Гинчево на 8 октомври. Това съобщи за Радио „Фокус“ – Шумен Есен Вадет, председател на Общинската избирателна комисия в Никола Козлево. До момента в ОИК не са постъпвали жалби или сигнали за нарушения. „Предизборната кампания протича без излишни емоции“, подчерта Вадет. За кметския пост са издигнати три кандидатури: на Павел Динков, предложен от ГЕРБ, на Митко Йорданов Георгиев, предложен от ПП Воля и на Иван Георгиев Добрев, предложен от БСП. В деня на вота в селото ще бъде разкрита една секция. Тя ще се помещава в сградата на НЧ „Просвета – 1963“. Секционната избирателна комисия е в състав от 7 души. Бюлетините и изборните книжа ще бъдат взети в петък, като до предоставянето им на избирателната секция ще се съхраняват под охрана. \r\nОт Областната дирекция на МВР - Шумен посочиха, че сектор „Български документи за самоличност“ ще съдейства на българските граждани, които нe притежават валидни документи за самоличност да упражнят правото си на глас в деня на частични избори на 8 октомври, като в седмицата преди вота е създадена необходимата организация за това. В зависимост от конкретните нормативни изисквания на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност или лична карта с изтекъл срок на валидност. При невъзможност да бъде издадена нова лична карта до края на работния ден на 6 октомври по искане на гражданите, ще бъде издавано необходимото им удостоверение, с което да гласуват. В този случай е необходимо гражданите лично да подадат искане в ОД на МВР - Шумен или Районно управление „Полиция” – Каолиново, в сектор „БДС“ от 08.30 до 17.00 часа за дните до 6 октомври и на 8 октомври от 08.30 до 19.00 часа в Районно управление „Полиция” – Каолиново, сектор „БДС“. Удостоверенията, осигуряващи възможност за гласуване в изборите за кмет на кметство Цани Гинчево се издават само след приемане на заявление за издаване на лична карта. Удостоверението е валидно само за изборния ден на 8 октомври.\r\nИвелина ИВАНОВА", "date": "2017.10.04", "title": "Частични местни избори 2017 г.: Нормално и в срок протича подготовката за избори за кмет на кметство Цани Гинчево"}
{"url": "http://www.focus-news.net/news/2017/10/04/2442811/sofiya-v-grada-shte-se-provede-konferentsiya-za-obmyana-na-opit-i-dobri-praktiki-v-spravyaneto-sas-zamarsyavaneto-na-vazduha.html", "text": "В града ще се проведе конференция за обмяна на опит и добри практики в справянето със замърсяването на въздуха. Това съобщиха от пресцентъра на Столична община. На 12 и 13 октомври по покана на кмета на София, г-жа Йорданка Фандъкова, в София пристигат представители на различни европейски градове, сред които Париж, Виена, Талин, Букурещ, Амстердам и Рига, за да вземат участие в SOFAIR - конференция за обмяна на опит и добри практики в справянето със замърсяването на въздуха в градска среда. На откриването ще присъстват кметът Йорданка Фандъкова, министърът на околната среда и водите Нено Димов, както и Джордж Кремлис, Генерална дирекция „Околна Среда“ на ЕК, който пристига в София специално за конференцията. \r\nВ първия ден ще бъде представен опитът на няколко европейски общини, както и мнението на утвърдени международни експерти от Европа и САЩ. \r\nНа 12 октомври ще бъдат представени и резултатите от дистанционното измерване на емисиите на автомобилите, което се проведе в София между 5-15 септември. Жозефина де ла Фуенте от RSLab ще разкаже и за проучванията в Мадрид, Барселона и Лил, Фрация и възможностите за приложение на системата в Европа.\r\nНа 13 октомври SOFAIR ще бъде домакин на \"Sofia Urban Challenge\" – състезание за отворени иновации за чист въздух, в което взеха участие 15 компании от цяла Европа. На 13 октомври финалисите идват в София, за да представят пред жури своите идеи. Тази инициатива се организира от Клийнтех България и Клаймат КИК, с подкрепата на 'Зелена София'\" към Столична Община.\r\nПрез същия ден ще можете да разговаряте с Анируд Шарма от MITMedia Lab и основател на Graviky Labs, който ще представи тяхната технология за улавяне на вредни емисии и превръщането им в маркери за рисуване. Демонстрационни акции вече са проведени в Лондон и Берлин и с произведените от техните емисии маркери ще бъде изрисуван постер по време на самата конференция. Предвидена е директна връзка с холадския артист Даан Роугогард. Точно преди една година той инсталира в Пекин, Китай, специална кула с височина от седем метра, която има способноста да пречиства въздуха. \r\nКонференцията ще се проведе в Генератор - пространство за дизайн, култура и иновации, в бившия завод Витоша. На страницата на събитието във Facebook е публикувана повече информация за програмата на SOFAIR. \r\nSOFAIR се организира от екипа на \"Зелена София\" към Столична община.", "date": "2017.10.04", "title": "София: В града ще се проведе конференция за обмяна на опит и добри практики в справянето със замърсяването на въздуха"}
{"url": "http://www.focus-news.net/news/2017/10/04/2442812/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ на Радио „Фокус“ – Пирин ще говорим по няколко важни за региона на Симитли теми. Първата от тях е свързана с автомагистрала „Струма“ и предстояща конференция, която ще се проведе в града на 5 октомври. Какво да очаквате от нея и кои важни за страната личности ще пристигнат в Симитли, за да разговарят с местните хора и институции ще научите още в първите минути на предаването.\r\nВторият основен акцент в днешното ни издание пък е свързан с освобождението на общината през 1912 година. В края на предаването очаквайте и обзор на по-важните събития, които се случиха в Симитли през последните 7 дни.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да коментирате всякакви теми и въпроси, които касаят Община Симитли. Бъдете с нас, ако искате да бъдете добре информирани за всичко актуално и случващото се в Симитли! Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00, часа с водещ Ливия Нинова.", "date": "2017.10.04", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/10/04/2442813/prof-stati-statev-rektor-na-unss-zaedno-sas-saveta-na-rektorite-iskame-da-razrabotim-edinen-zakon-za-vissheto-obrazovanie-i-nauka.html", "text": "Заедно със Съвета на ректорите искаме да разработим единен закон за висшето образование и наука. Това каза ректорът на Университетa по национално и световно стопанство проф. Стати Статев в интервю за Агенция „Фокус“. \r\nПо думите му това е предизвикателство, по което вече от няколко години се водят дебати в Съвета на ректорите, за да изработи той своята позиция. „Вярвам, че към нашата идея ще бъде проявено разбиране, защото все по-ясно се вижда, че е работеща на фона на Закона за висше образование и Закона за развитие на академичния състав. Защото когато се опитаме да ремонтираме недостатъците на единия, той влиза в противоречие с другия. А когато тръгваме на ремонтираме другия, той влиза в противоречие с първия. И това е една безконечна игра“, обясни проф. Статев. Той уточни, че по съвсем елементарна логика на това, че системата за средно образование се управлява от един закон, Съветът на ректорите изидга тезата и системата за висшето образование и науката да се управлява от един закон, в който всеки да си намери мястото като институция, която осъществява само преподаване, само наука или и двете. „Така че по този въпрос предстоят разговори и ако се получи политически мандат в лицето на МОН, ще окажем необходимото съдействие в разработването на този единен закон“, каза той. \r\nЗа да обясни защо е нужен такъв закон, проф. Статев даде следния пример: „В Закона за висшето образование се казва, че пред магистри трябва да четат лекции само хабилитирани преподаватели, а не асистенти и главни асистенти. В Закона за развитие на академичния състав пък се казва, че главният асистент може да бъде научен ръководител на докторант. И се получава така, че ние не му даваме право да чете лекции на магистри, но може да ръководи докторант. Защо да се опитваме да съгласуваме два закона, когато всичко може да бъде в един, при който много по-лесно могат да се регулират вътрешните противоречия“, каза още той.\r\nЦветилена СИМЕОНОВА", "date": "2017.10.04", "title": "Проф. Стати Статев, ректор на УНСС: Заедно със Съвета на ректорите искаме да разработим единен закон за висшето образование и наука"}
{"url": "http://www.focus-news.net/news/2017/10/04/2442814/dzhumhuriet-v-turtsiya-broyat-na-arestuvanite-zhurnalisti-e-po-golyam-ot-tozi-v-tseliya-svyat.html", "text": "Според доклад на организацията „Инициатива на свободните журналисти” (ÖGİ), през септември в Турция са задържани нови трима журналисти, арестувани са други двама, освободени са четирима, срещу 53-ма се водят съдебни процеси, а общо 176 журналисти са д мярка за неотклонение „Задържане под стража” и се намират по затворите, информира електронното издание на вестник „Джумхуриет”. По думите на говорителя на ÖGİ Хаккъ Болтан, в Турция има повече арестувани журналисти, в сравнение с техния брой в целия свят. „Докато постоянно се увеличава броят на арестуваните журналисти, няма как да има подобрение в нито една област на обществения живот. Случва се точно обратното – във всяка една област ситуацията става все по-опасна и то със страшно голяма скорост. В Турция господства едно управление, което с всеки изминал ден още повече подпалва войната и погазва мира. Когато има такова управление, което си пада по войната и което с инат иска да остане в условията на тази война; тогава затворите в тази страна стават  „дом и творение” за журналистите”, посочва още говорителят на ÖGİ на пресконференция в Диарбекир, цитиран от „Джумхуриет”. Георги Димов", "date": "2017.10.04", "title": "\"Джумхуриет\": В Турция броят на арестуваните журналисти е по-голям от този в целия свят"}
{"url": "http://www.focus-news.net/news/2017/10/04/2442815/boyko-borisov-blagodarenie-na-turtsiya-nelegalnite-migranti-padnaha-na-nula.html", "text": "Министър-председателят на България Бойко Борисов заяви по време на среща във Варна със своя румънски колега  Михай Тудосе, че неговата страна е положила сериозни усилия за справяне с мигрантския проблем, информира електронното издание на вестник „Милиет”, като се позовава и на Анадолската агенция.\r\n„Ние положихме огромни усилия (за да възпрепятстваме наплива на мигранти). На границата ни с Турция оборудвахме възпрепятстващи съоръжения. Действаме едновременно с граничната полиция и с армията ни. Благодарение на волята на турското правителство сведохме до нула нелегалната миграция. Европа казва, че ние най-добре се справяме с този проблем. Накратко – свършихме си работата. Трябва да окажем помощ и на Гърция в това отношение”, цитира думите на Бойко Борисов „Милиет”, респективно – Анадолската агенция. Георги Димов", "date": "2017.10.04", "title": "Бойко Борисов: Благодарение на Турция нелегалните мигранти паднаха „на нула”"}
{"url": "http://www.focus-news.net/news/2017/10/04/2442816/plovdiv-tri-vazrastni-sa-stanali-zhertvi-na-telefonna-izmama.html", "text": "Три възрастни пловдивчанки са били измамени по телефона от мними полицаи. Това съобщиха от Областната дирекция на МВР – Пловдив. По първоначални данни, потърпевшите хвърлили през терасите си общо към 20 000 лева, след като били заблудени, че трябва да съдействат за залавяне на телефонни измамници. Вчера в мрежата на престъпниците попаднали две жени, живущи на територията на Първо Районно управление „Полиция” – Пловдив. Около 17.00 часа 83-годишна е предала 10 500 лева, а час по-рано нейна 74-годишна съседка – с 2000 лева. В понеделник, по подобен начин били отнети 7 300 лева от 78-годишна пенсионерка с адресна регистрация в района на Трето Районно управление „Полиция”. Разследването на сигналите продължава в рамките на образувани досъдебни производства.", "date": "2017.10.04", "title": "Пловдив: Три възрастни са станали жертви на телефонна измама"}
{"url": "http://www.focus-news.net/news/2017/10/04/2442817/afp-es-uskoryava-sadebnite-si-deystviya-sreshtu-represiite-na-nepravitelstvenite-organizatsii-v-ungariya.html", "text": "Европейският съюз съобщи в сряда, че ще „ускори“ правните си действия срещу Унгария във връзка с репресиите срещу неправителствените организации, подкрепяни от чужбина, насочени според мнозина срещу американския милиардер Джордж Сорос, предава AFP.\r\nЕвропейската комисия съобщи в изявление, че Будапеща не е разгледала „сериозните опасения“, които Брюксел изрази в средата на месец юли.\r\nПоради тази причина Унгария разполага с един месец, за да вземе необходимите мерки и да се съобрази с мотивираното становище. Ако Унгария не отговори по задоволителен начин на мотивираното становище, Комисията може да отнесе случая до Съда на ЕС, се казва в изявлението на ЕК. Тереза Герова", "date": "2017.10.04", "title": "AFP: ЕС „ускорява\" съдебните си действия срещу репресиите на неправителствените организации в Унгария"}
{"url": "http://www.focus-news.net/news/2017/10/04/2442818/haskovo-na-gkpp-kapitan-andreevo-ima-8-km-opashka-ot-tovarni-avtomobili-na-izhod.html", "text": "На българо-турската граница трафикът интензивен на изход. На ГКПП \"Капитан Андреево\" се е образувала опашка около 8 км от товарни автомобили, на ГКПП \"Лесово\" - от 2 км. Това сочат данни на ГД \"Гранична полиция\" към 13.00 часа, съобщават от пресцентъра на МВР. На границата с Румъния на ГКПП \"Видин\" има 1,5 км колона от товарни автомобили. На българо-гръцката граница на ГКПП \"Кулата\" трафикът е интензивен от товарни автомобили и в двете посоки.\r\nНа границите със Сърбия и Македония трафикът е нормален на всички контролно-пропускателни пунктове.", "date": "2017.10.04", "title": "Хасково: На ГКПП \"Капитан Андреево\" има 8 км опашка от товарни автомобили на изход"}
{"url": "http://www.focus-news.net/news/2017/10/04/2442820/afp-nay-malko-chetirima-dushi-sa-zaginali-pri-samoubiystven-atentat-v-misrata.html", "text": "Най-малко четирима души са загинали, а други 15 са ранени при самоубийствен атентат в сградата на съда в третия по големина град в Либия – Мисрата, предава AFP.\r\nИзточник от кръговете по сигурността разкри за агенцията, че самоубийствен атентатор е детонирал заредена с експлозиви жилетка във вътрешността на сградата, разположена в центъра на Мисрата.Тереза Герова", "date": "2017.10.04", "title": "AFP: Най-малко четирима души са загинали при самоубийствен атентат в Мисрата"}
{"url": "http://www.focus-news.net/news/2017/10/04/2442821/kyustendil-kmetat-petar-paunov-privetstva-uchastnitsite-v-mezhdunarodniya-simpozium-pautaliya-velbazhd-kyustendil.html", "text": "Кметът на Община Кюстендил Петър Паунов приветства участниците в международния симпозиум „Пауталия-Велбъжд-Кюстендил”, предаде репортер на Радио „Фокус” – Кюстендил. „Огромна признателност за това, че намирате сили, знания и енергия да уплътнявате нашето знание и белите петна в нашето съзнание. В моменти на огорчение позволявате с вашата безценна експертиза да разберем, че съвременната гной много по-лесно оттича, когато си даваш сметка за ценностите на вековете. Правите изключително полезни инициативи затова се радвам, че светлината идва точно от вашите редици”, каза пред присъстващите Петър Паунов. \r\nПо време на откриването на международния научен форум беше прочетен поздравителен адрес от министъра на културата Боил Банов. В него беше посочено, че Кюстендил е един от най-древните български градове, град с уникално археологическо наследство, безценни минерални извори и красива природа. Беше отправен поздрав към екипите на Община Кюстендил и на Регионален исторически музей, с надеждата, че заедно ще се работи по активното интегриране на откритите артефакти в съвременната жизнена среда, защото грижите за богатото наследство имат и икономически ефект, като важен елемент на културния туризъм.\r\nВенцеслав ИЛЧЕВ", "date": "2017.10.04", "title": "Кюстендил: Кметът Петър Паунов приветства участниците в международния симпозиум „Пауталия-Велбъжд-Кюстендил”"}
{"url": "http://www.focus-news.net/news/2017/10/04/2442822/blagoevgrad-rayonnata-prokuratura-vnese-obvinitelen-akt-sreshtu-mazh-otglezhdal-29-rasteniya-kanabis-v-zemlishteto-na-selo-moshanets.html", "text": "Районна прокуратура - Благоевград внесе обвинителен акт срещу мъж, отглеждал 29 растения канабис в землището на село Мошанец. Това съобщиха от пресцентъра на Апелативна прокуратура - София. В периода месец август – септември 2016 г. обвиняемият М. Я. отглеждал 29 растения от рода на конопа – канабис, със съдържание на активен наркотично действащ компонент тетрахидроканабинол. Пластмасовите саксии били открити в поземлен имот в местността Преслано в землището на село Мошанец, община Благоевград. Стойността на дрогата, с нетна маса 482 грама в сухо състояние на отделените листа и съцветия, възлиза на 1 928 лв. \r\nРайонна прокуратура – Благоевград внесе делото в съда с обвинителен акт, като предстои насрочване на първото заседание.", "date": "2017.10.04", "title": "Благоевград: Районната прокуратура внесе обвинителен акт срещу мъж, отглеждал 29 растения канабис в землището на село Мошанец"}
{"url": "http://www.focus-news.net/news/2017/10/04/2442823/ria-novosti-obyaviha-lauretite-na-nobelovata-nagrada-za-himiya.html", "text": "Нобеловата награда за химия за 2017 г. бе присъдена на Жак Дюбоши, Йоахим Франк и Ричард Хендерсън, предава РИА Новости.\r\nТе са отличени за развитието на криоелектронната микроскопия, която улеснява определянето на структурата на молекулите.\r\nВ прессъобщението се отбелязва, че този метод „откри нова ера в биохимията“. Сега учените са в състояние да замразят биомолекули при движението им и да визуализират процесите в тях – нещо, което до този момент не можеше да се наблюдава. Откритието им ще подпомогне значително развитието на фармацевтиката.Тереза Герова", "date": "2017.10.04", "title": "РИА Новости: Обявиха лауретите на Нобеловата награда за химия"}
{"url": "http://www.focus-news.net/news/2017/10/04/2442824/tanjug-aleksandar-vuchich-otlaga-vizitata-si-v-zagreb.html", "text": "Държавният глава на Сърбия Александър Вучич ще посети Загреб, след като разговорите с хърватския му колега Колинда Грабар-Китарович станат възможни благодарение на по-спокойни обстоятелства и различна политическа атмосфера, разкриха за агенция Tanjug източници, близки до Президентството в Белград.\r\nИнформацията потвърждава докладите на сръбските и хърватските медии, че посещението , което по неофициални данни трябваше да се състои през ноември или най-късно до края на годината, ще бъде забавено. Тереза Герова", "date": "2017.10.04", "title": "Tanjug: Александър Вучич отлага визитата си в Загреб"}
{"url": "http://www.focus-news.net/news/2017/10/04/2442825/kyustendil-uchenitsi-uchastvaha-v-ekoplener-za-chista-okolna-sreda.html", "text": "Възпитаници на различни училища в Кюстендил участваха в екопленер за чиста околна среда, предаде репортер на Радио „Фокус” – Кюстендил. Пленерът беше организиран в двора на Професионална гимназия по икономика и мениджмънт и е част от проекта „Заедно създаваме класна стая на открито и кът с експонати на природни и културни забележителности”, реализиран от учебното заведение. \r\nВ инициативата взеха участие възпитаници на общинските училища и на професионалната гимназия, които се съревноваваха за най-хубава рисунка. Темата на пленера е „Природа без граници”. „Основната цел на проекта е създаването на по-уютна външна среда за учениците, провеждане на уроци на открито. Това се възприема добре от децата. Правим подобна дейност за първи път”, каза Таня Динева, директор на Професионалната гимназия по икономика и мениджмънт – Кюстендил.\r\nВенцеслав ИЛЧЕВ", "date": "2017.10.04", "title": "Кюстендил: Ученици участваха в екопленер за чиста околна среда"}
{"url": "http://www.focus-news.net/news/2017/10/04/2442826/sadiyskata-kolegiya-na-vss-opredeli-reda-za-provezhdane-na-svoite-zasedaniya.html", "text": "Съдийската колегия на Висшия съдебен съвет определи, че редовните ѝ заседания ще се провеждат във вторник от 9,30 часа, съобщиха от пресцентъра на ВСС.\r\nПрието бе решение за упълномощаване на председателстващия Съдийската колегия, да упълномощи процесуалните представители от администрацията на ВСС с право да представляват Съдийската колегия на ВСС пред органите на съдебната и изпълнителната власт.", "date": "2017.10.04", "title": "Съдийската колегия на ВСС определи реда за провеждане на своите заседания"}
{"url": "http://www.focus-news.net/news/2017/10/04/2442827/finlandkata-kompaniya-patria-uchastva-v-zaklyuchitelnata-mezhdunarodna-konferentsiya-za-prevaorazhavane-i-modernizatsiya-na-suhopatnite-voyski-v-balgariya.html", "text": "Финландката компания Patria участва в заключителната международна конференция “Превъоръжаване и модернизация на сухопътните войски в България”, която се проведе във Военна академия „Г. С. Раковски” на 3 и 4 октомври 2017 г. с участието на представители на Министерство на отбраната, военни и журналисти. Това съобщиха от пресцентъра на Patria. Patria направи силно предложение – концепция за местно производство на модерна бойна машина.  \r\nБойната машина на Patria e най-добрият вариант за модернизацията на българската армия поради уникалните оперативни и тактически качества на машината, потенциалното индустриално сътрудничество и трансфер на технологии, които компанията предлага. \r\nБойната машина на Patria не е прототип, а доказана в бой 8x8 машина. На нея се поверяват мисии в екстремни оперативни условия - от ледено студения Арктическия кръг до изключително високите температури в горещия климат на пустинята. Това е бойна машина, проектирана по изискванията на финландските въоръжени сили, но може да бъде използвани и в мирно време. Лесното и бързо усвояване на действието и поддръжката на машината е основно изискване, поради краткото време, в което войниците служат в армията. Тези качества са доказани в бойни условия в Афганистан и Чад, където машината е използвана от клиенти на Patria.  \r\nPatria има голям опит в трансфер на технологии и местно производство. Компанията е реализирала успешно проекти за местно производство в Полша, Словения, Хърватия и Южна Африка. Patria предлага индустриално участие и местно производство в България, така че повече от 50% от инвестицията да остане в страната \r\nРазвитието на местно производство ще донесе на България сигурност и независимост на доставките и поддръжката на машините. Наред с уникалната технология България ще получи нови работни места и нови експортни възможности.\r\nПрез декември 2016 г. и юни 2017 г. Patria организира в България две практически демонстрации на бойната машина Patria AMV 8x8 по кормуване и стрелба. Първата демонстрация показа стрелба с руска оръжейна система с калибър 30 mm, а в демонстрацията през юни 2017 г. машината беше оборудвана с 30 mm оръдие на НАТО. Демонстрира се възможността на платформата Patria AMV да използва различни оръжейни системи, съобразно изискванията на клиента.  \r\nПоследната демонстрация показа и възможността на машината да плава, при това с висока балистична и минна защита - ниво 4. Бронираната модулна машина Patria има комбинация от амфибийни способности с високо ниво на защита и огнева мощ.\r\nИзбирайки Patria, отбранителната промишленост ще получи висок технологичен трансфер, възможност за местно производство и значителна директна инвестиция за модернизиране на производствената инфраструктура. Новите съоръжения за производство на модерни бойни машини за пехотата могат да бъдат ефективно използвани за екипировка с най-съвременно оборудване и ноу-хау на съществуващите руски машини, които са на въоръжение. \r\nВсичко това ще доведе до стотици нови работни места - преки и косвени, в рамките на българските вериги за доставки. България ще може да изнася местни автомобили на трети пазари, като същевременно поддържа високите стандарти за качество на Патриа.\r\nКонцепцията на Patria за местно производство е в синхрон с намеренията на българското правителство да включи местната индустрия в програмите за модернизация на Българските въоръжени сили.", "date": "2017.10.04", "title": "Финландката компания Patria участва в заключителната международна конференция за превъоръжаване и модернизация на сухопътните войски в България"}
{"url": "http://www.focus-news.net/news/2017/10/04/2442828/prezidentat-rumen-radev-pred-kamerite-premierat-mi-podava-raka-i-ima-moyata-no-sapartiytsite-mu-prodalzhavat-da-bezchinstvat.html", "text": "Премиерът пред камерите подава ръка и има моята ръка, но неговите съпартийци не вадят ръцете си изпод масата и продължават да безчинстват. Това каза пред журналисти президентът Румен Радев, предаде репортер на Агенция „Фокус“. „Оценявам усилията на премиера Бойко Борисов да поддържа диалог в момент, в който неговата партия води институционална и медийна война срещу президентството“, заяви той. „Трябва да е ясно, че не може да има разбирателство в името на корупционния комфорт на управляващите, които и да са те“, коментира президентът. „Оставките на депутати, кметове, общински съветници са авариен изход, който до скоро потушаваше проблемите, но вече не работи“, посочи Румен Радев. „Трябва дълбоко и сериозно разследване от независим разследващ орган, който да стигне до дъното на схемите и моделите“, допълни той. „В цялата тази ситуация парламентът не контролира правителството, каквото е неговото призвание, по-скоро се използва като трибунал срещу президента“, каза още държавният глава.", "date": "2017.10.04", "title": "Президентът Румен Радев: Пред камерите премиерът ми подава ръка и има моята, но съпартийците му продължават да безчинстват"}
{"url": "http://www.focus-news.net/news/2017/10/04/2442829/valentin-debochichki-regionalen-istoricheski-muzey-kyustendil-sazdadenata-predi-120-godini-v-grada-muzeyna-sbirka-e-bila-tretata-pored-v-tsyalata-strana.html", "text": "Създадената преди 120 години в Кюстендил музейна сбирка е била третата поред в цялата страна. Това каза пред журналисти директорът на Регионален исторически музей – Кюстендил Валентин Дебочички, предаде репортер на Радио „Фокус” – Кюстендил. Тя е била дело на директора на педагогическото училище в Кюстендил Илия Григориев и възрожденеца, учител и учен Ефрем Каранов. Тази сбирка е била утвърдена от Министерство на просвещението и е била към действащото тогава педагогическо училище, когато Кюстендил е бил изявен просветен център. Сбирката е съдържала главно монети и ръкописи. В нея са били включени и два безценни ръкописа – Раждавичкия сборник и Постния Триод, които наскоро са били реставрирани. Те са експонирани в археологическата зала „Асклепий” към Регионален исторически музей – Кюстендил. \r\nСамата музейна сбирка продължава да се стопанисва и обогатява, а през 1926 година преминава към читалищния музей. През 1944 година се открива Общински градски музей, който е популярен като музей и като картинна галерия. Към момента фондът на Регионален исторически музей – Кюстендил надхвърля 120 000 движими паметници на културата.\r\nВенцеслав ИЛЧЕВ", "date": "2017.10.04", "title": "Валентин Дебочички, Регионален исторически музей – Кюстендил: Създадената преди 120 години в града музейна сбирка е била третата поред в цялата страна"}
{"url": "http://www.focus-news.net/news/2017/10/04/2442830/sadiyskata-kolegiya-na-vss-predlaga-krasimir-shekerdzhiev-kato-svoy-predstavitel-v-upravitelniya-savet-na-natsionalniya-institut-na-pravosadieto.html", "text": "Съдийската колегия на Висшия съдебен съвет реши да предложи на Пленума на ВСС Красимир Шекерджиев – член на Колегия, да бъде избран за неин представител в състава на Управителния съвет на Националния институт на правосъдието. Това съобщиха от пресцентъра на ВСС. Предложението ще бъде внесено в заседание на Пленума на ВСС, насрочено за 5 октомври 2017 г.", "date": "2017.10.04", "title": "Съдийската колегия на ВСС предлага Красимир Шекерджиев като свой представител в Управителния съвет на Националния институт на правосъдието"}
{"url": "http://www.focus-news.net/news/2017/10/04/2442831/faz-obyavyavaneto-na-nezavisimost-na-kataloniya-v-ponedelniki.html", "text": "Регионалният парламент на Каталония ще се събере на извънредно заседание в понеделник, за да бъдат представени резултатите от проведения на 1 октомври референдум и да вземе решение дали да бъде обявена независимост на автономния регион, съобщава германският национален ежедневник Die Frankfurter Allgemeine Zeitung.\r\nВестник La Vanguardia и други медии съобщиха, че решението е взето на среща между коалиционните партии в Барселона. \r\nВъв вторник каталонският лидер Карлес Пучдемон сам подчерта, че Каталония ще обяви независимост в рамките на няколко дни. Намеса на Мадрид в събитията би била грешка, изрази увереност Пучдемон.Тереза Герова", "date": "2017.10.04", "title": "FAZ: Обявяването на независимост на Каталония – в понеделник?"}
{"url": "http://www.focus-news.net/news/2017/10/04/2442832/prezidentat-rumen-radev-varnah-na-noviya-vss-kandidaturata-na-georgi-cholakov-za-predsedatel-na-vas.html", "text": "Въпросът е принципен. Днес върнах предложението за кандидатурата на Георги Чолаков за председател на ВАС на новия ВСС, който е носител на нова легитимност. Това каза пред журналисти президентът Румен Радев за указа за назначаване на председател на ВАС, предаде репортер на Агенция „Фокус“. „Очаквам неговото предложение, съобразено с всички законови процедури и моралните очаквания на обществото. Имам такова право“, заяви той. „Има си законови процедури, които казват буквално как трябва да бъде извършен този избор“, обясни президентът. На въпрос ще прави ли партия той коментира: „Това е смешно, не ме занимавайте“. По повод думите на посланика на САЩ Ерик Рубин, че българският кабинет трябва да внимава с избора на изтребител държавният глава посочи: „Не приемам посланици да се бъркат в работа на българските институции. Ако някои са свикнали да го правят, ще трябва да се отучат“.", "date": "2017.10.04", "title": "Президентът Румен Радев: Върнах на новия ВСС кандидатурата на Георги Чолаков за председател на ВАС"}
{"url": "http://www.focus-news.net/news/2017/10/04/2442833/georgi-ikonomov-kmet-na-bansko-traditsionno-otbelyazvame-s-bogata-i-raznoobrazna-programa-praznika-na-obshtinata-tazi-godina-ne-pravim-izklyuchenie.html", "text": "В последните няколко години стана традиция за Община Банско да отбелязваме празника си, който е на 5 октомври, с поредица от най-разнообразни събития, като започваме малко по-рано. Това каза за Радио „Фокус“ – Пирин кметът на Общината Георги Икономов. По думите му тази година програмата е започнала на 29 септември с представянето на една книга, дело на Константин Икономов. \r\n„След това имахме кино панорама „Банско назад във времето“, в която връщаме лентата назад, за да си припомним какво е било Банско и кои са неговите известни личности. В неделя имахме юбилеен концерт на танцов състав „Силвана денс“. В понеделник имахме детски спортен празник, на който всички спортни клубове от града организираха различни състезания, които се проведоха на стадиона в Банско. През вчерашния ден се състоя и едно от най-чаканите от всички банскалии събития – фолклорен спектакъл с участието на самодейци от Банско, от най-малките до най-големите“, каза още Георги Икономов. \r\nПостановката е била озаглавена „Цветовете времето“ и е отразявала традициите, красотата, но най-вече - багрите на банските носии, които са били различни във времето. „Днес също имаме събитие, което е откриване на изложбата „Ние сме достойни лаври да берем“ в Дома на изкуствата. На самият 5 октомври в 09.00 часа ще имаме тържествена литургия или по-скоро - благодарствен молебен, с който да си спомним за загиналите преди 105 години, но също така - да отправим молитва за здраве на всички присъстващи, и въобще - на всички банскалии. След това ще имаме официална част на паметника, а ще имаме и едно много интересно събитие, което е свързано с това, че утре ще открием един каменен кръст, който е дарен от Съюза на арменците в България“, посочи Георги Икономов. Той отбеляза, че за поредна година ще се проведе и риболовен турнир за деца, който те чакат с нетърпение. „Вечерта ще имаме празничен концерт на Графа и с това всъщност ще завършим празничната програма“, подчерта кметът на Банско Георги Икономов.\r\nЛивия НИНОВА", "date": "2017.10.04", "title": "Георги Икономов, кмет на Банско: Традиционно отбелязваме с богата и разнообразна програма празника на общината, тази година не правим изключение"}
{"url": "http://www.focus-news.net/news/2017/10/04/2442834/velko-tarnovo-69-godishen-mazh-e-osaden-na-10-mesetsa-zatvor-s-3-godini-izpitatelen-srok-za-pritezhanie-na-nad-30-kg-tyutyun-bez-banderol.html", "text": "Съдът одобри постигнатото споразумение с Районна прокуратура - Горна Оряховица, с което 69-годишен мъж е осъден за държане на акцизни стоки без бандерол. Това съобщиха от пресцентъра на Апелативна прокуратура - Велико Търново. Захари З. се призна за виновен в това, че на 13 януари 2017 г. в град Горна Оряховица, на ул. „Драгоман“, държал акцизни стоки без бандерол, когато такъв се изисква по Закона за акцизите и данъчните складове и Закона за тютюна, тютюневите и свързаните с тях изделия - тютюн за пушене с общо тегло 37.189 кг, на стойност 7 251.86 лв. и обща стойност на дължимия акциз 5 652.73 лв. За това деяние е осъден е на 10 месеца лишаване от свобода, като изпълнението е отложено за срок от три години.\r\nСпоразумението има последица на влязла в сила присъда.", "date": "2017.10.04", "title": "Велко Търново: 69-годишен мъж е осъден на 10 месеца затвор с 3 години изпитателен срок за притежание на над 30 кг тютюн без бандерол"}
{"url": "http://www.focus-news.net/news/2017/10/04/2442835/balgarski-sayuz-po-balneologiya-i-spa-turizam-kategorichno-obyavyava-podkrepata-si-kam-deynostta-na-ministerstvo-na-turizma-i-ministar-nikolina-angelkova.html", "text": "Български съюз по балнеология и СПА туризъм категорично обявява подкрепата си към дейността на Министерство на туризма на Република България и министър Николина Ангелкова. Това съобщиха от пресцентъра на Български съюз по балнеология и СПА туризъм.\r\nАгенция \"Фокус\" публикува позицията Български съюз по балнеология и СПА туризъм:", "date": "2017.10.04", "title": "Български съюз по балнеология и СПА туризъм категорично обявява подкрепата си към дейността на Министерство на туризма и министър Николина Ангелкова"}
{"url": "http://www.focus-news.net/news/2017/10/04/2442836/sadiyskata-kolegiya-na-vss-konstituira-postoyanna-komisiya-po-atestiraneto-i-konkursite.html", "text": "Съдийската колегия на Висшия съдебен съвет конституира постоянна Комисия по атестирането и конкурсите в състав от 17 члена, съобщиха от пресцентъра на ВСС. За участие в Комисията са определени шестима членовете на Съдийската колегия - Атанаска Дишева, Вероника Имова, Даниела Марчева, Олга Керелска, Красимир Шекерджиев и Драгомир Кояджиков.\r\nВ състава на Комисията влизат също двама магистрати, избрани на основание чл. 37, ал. 5 от Закона за съдебната власт във връзка с § 84 от ЗСВ, от Пленума на Върховния административен съд на заседание на 19.09.2017 г. – съдия Александър Еленков и съдия Виолета Главинова. \r\nС решение на Пленума на Върховния касационен съд от 12.07.2017 г., съгласно чл. 37, ал. 5 от ЗСВ, са избрани за членове на Комисията по атестирането и конкурсите при Съдийската колегия на ВСС 9 съдии. Съгласно него в КАК ще участват Анелия Маркова – съдия в Софийския градски съд, Бонка Янкова – съдия в Окръжен съд – Търговище, Бонка Дечева-Бакалова – съдия във Върховния касационен съд, Вяра Камбурова – съдия в Окръжен съд – Бургас, Деспина Георгиева – съдия в Окръжен съд – Варна, Иван Стойчев – съдия в Софийския апелативен съд, Иванка Шкодрова – съдия в Окръжен съд – Перник, Любка Андонова – съдия във Върховния касационен съд и Мариана Костова – съдия във Върховния касационен съд. \r\nМандатът на избраните от съдилищата членове на Комисията по атестирането и конкурсите при Съдийската колегия на ВСС е едногодишен.", "date": "2017.10.04", "title": "Съдийската колегия на ВСС конституира постоянна Комисия по атестирането и конкурсите"}
{"url": "http://www.focus-news.net/news/2017/10/04/2442837/afp-turski-sad-izdade-prisadi-za-dozhivoten-zatvor-na-34-obvinyaemi-v-zagovor-za-ubiystvoto-na-redzhep-tayip-erdogan.html", "text": "Турски съд издаде в сряда доживотни присъди на 34 обвиняеми по дело за заговор за убийството на президента Реджеп Тайип Ердоган, предава AFP. Покушението е трябвало да бъде извършено в луксозен хотел на Егейско море в нощта на опита за държавен преврат.\r\nВсички обвиняеми, включително бившият бригаден генерал Гокхан Сахин Сонмезатес, получиха по четири присъди за доживотен затвор на всеки от процесите, водени в югозападния град Мугла.Тереза Герова", "date": "2017.10.04", "title": "AFP: Турски съд издаде присъди за доживотен затвор на 34 обвиняеми в заговор за убийството на Реджеп Тайип Ердоган"}
{"url": "http://www.focus-news.net/news/2017/10/04/2442838/kmetat-na-svishtov-gencho-genchev-poseti-kalarash-rumaniya-po-povod-realiziraneto-na-mashtaben-infrastrukturen-proekt-za-8-mln-evro.html", "text": "Кметът на община Свищов Генчо Генчев направи визита на кмета на Кълъраш Даниел Драгулин. Срещата беше част от работата по съвместния проект по програмата за Трансгранично сътрудничество и израз на устойчивост в българо-румънските взаимоотношения, съобщиха от пресцентъра на Община Свищов.\r\nНа срещата, партньорите от двете страни обсъдиха подробности по одобреното на първи етап съвместно проектното предложение, касаещо приоритетна ос 1 – Добре свързан регион. С реализирането на проекта „Повишаване на трансграничната мобилност, чрез подобряване на третостепенни възли към TEN-T инфраструктурата и разработване и координиране на трансгранични транспортни системи”, в община Свищов ще се реализира основен ремонт и реконструкция на пътя  от  с. Драгомирово, през с. Овча Могила с излаз на главен път Русе-Плевен-София. Този участък от 10 км е изключително компрометиран през последните години и създава предпоставки за много катастрофи и автопроизшествия. С реализирането на проекта ще се извърши цялостна рехабилитация, изграждане на  отводнителни съоръжения, тротоари в населените места и ще бъде осигурено поставянето на нова пътна маркировка, знаци и мантинели. Това ще допринесе за по-добра свързаност, безопасност и съкращаване на времето за връзка с най-важните пътни артерии в страната. Ще се отрази пряко, не само върху жителите на конкретните населени места, а и на всички преминаващи на територията на общината. Общата стойност на проекта е 8 млн. евро, като водещ партньор е Свищов и сумата, която е предвидена да усвои общината е около 9 млн. лв.\r\nНа срещата между кметовете на Свищов и Кълъраш стана ясно отговорното отношение на двете страни към реализирането на този голям и труден проект, касаещ пътната инфраструктура от двете страни на реката. Кметът на Кълъраш изрази желанието си двата града да се побратимят, за да имат възможност да реализират множество бъдещи съвместни инициативи, които да развиват и надграждат добросъседските взаимоотношения между двата народа. Кметът Генчев прие радушно поканата за побратимяване и каза, че след реализиране на мащабния проект със северната ни съседка, който ще допринесе за един добре свързан регион, чрез модерна и обновена пътната инфраструктура, двата града ще имат стабилна основа, върху която да надграждат партньорството си в сфери като търговия, културен обмен, туризъм и инвестиции.", "date": "2017.10.04", "title": "Кметът на Свищов Генчо Генчев посети Кълъраш, Румъния по повод реализирането на мащабен инфраструктурен проект за 8 млн. евро"}
{"url": "http://www.focus-news.net/news/2017/10/04/2442839/abc-news-islyamska-darzhava-poe-otgovornost-za-samoubiystveniya-atentat-v-misrata.html", "text": "Либийският клон на близкоизточната радикална групировка „Ислямска държава“ пое отговорност за самоубийствения атента в сградата на съда в третия по големина град в северноафриканската страна – Мисрата, предава  AFP.\r\nЖертви на атаката станаха трима души, загинал е и атентаторът. По данни на медиците пострадали са на най-малко 35 души. Говорител на местна болница поясни, че ранените са предимно цивилни, но сред тях има и служители на сигурността, охранявали сградата на съда. Той изрази опасения, че броят на жертвите ще нарасне.Тереза Герова", "date": "2017.10.04", "title": "ABC News: „Ислямска държава“ пое отговорност за самоубийствения атентат в Мисрата"}
{"url": "http://www.focus-news.net/news/2017/10/04/2442840/nikolay-chunchukov-kmet-na-rayon-iztochen-v-plovdiv-protivodeystvame-sreshtu-nezakonnite-smetishta-v-kv-stolipinovo-proverkite-prodalzhavat.html", "text": "Предприети са всички извънредни мерки за противодействие срещу незаконните сметища в кв. „Столипиново“ в Пловдив. Това каза за Радио „Фокус“ – Пловдив кметът на район „Източен“ в града Николай Чунчуков. По думите му след предприетите извънредни мерки срещу образуването на незаконни сметища в квартала, през последната седмица няма нерегламентирано струпване на строителни отпадъци. „Проверките продължават с пълна сила. Благодаря на всички институции, които изпращат свои представители в дежурните екипи и следят за нарушители след работно време, дори и в почивните дни“, коментира Чунчуков. Кметът на район „Източен“ допълни, че със съдействието на ОП „Чистота“ в Пловдив са почистени всички дъждоприемни шахти в квартал „Столипиново“, след последните дъждове.\r\nТони МИХАЙЛОВ", "date": "2017.10.04", "title": "Николай Чунчуков, кмет на район „Източен“ в Пловдив: Противодействаме срещу незаконните сметища в кв. „Столипиново“, проверките продължават"}
{"url": "http://www.focus-news.net/news/2017/10/04/2442841/tasnim-bivsh-chlen-na-iranskata-delegatsiya-za-pregovorite-po-yadrenoto-sporazumenie-be-osaden-za-shpionazh.html", "text": "Бивш член на иранската делегация, която преговаря с представителите на световните сили за сключването на споразумение за ядрената програма на близкоизточната страна, бе осъден на пет години лишаване от свобода за шпионаж, предава местната информационна агенция Tasnim.\r\nСъгласно разпространената информация, обвиняемият се е инфилтрирал в иранската делегация с цел шпионаж, но не се уточнява в полза на коя страна. Лицето е било арестувано през 2016 г. Тереза Герова", "date": "2017.10.04", "title": "Tasnim: Бивш член на иранската делегация за преговорите по ядреното споразумение бе осъден за шпионаж"}
{"url": "http://www.focus-news.net/news/2017/10/04/2442842/prof-stati-statev-rektor-na-unss-v-politikata-spryamo-chuzhdestrannite-studenti-ima-dva-osnovni-problema-na-koito-tryabva-da-se-tarsi-zakonodatelno-reshenie.html", "text": "В политиката спрямо чуждестранните студенти има два основни проблема, на които трябва да се търси законодателно решение - за тях сме информирали както ръководството на Министерството на образованието и науката, така и председателят на Комисията по образованието и науката. Това каза ректорът на Университетa по национално и световно стопанство проф. Стати Статев в интервю за Агенция „Фокус“. \r\n„През 2007 г., когато влязохме в Европейския съюз, в Закона за висшето образование беше записан текст, според който всички студенти на страни-членки на ЕС имат равни права с българските. Това означава, че един младеж, завършил средно образование в която и да е страна-членка на ЕС, който иска да учи в български университет, трябва да се яви на същите приемни изпити, на които се явяват българските кандидат-студенти. И то при положение, че учебните планове по който и да е предмет, включително по математика (най-универсалната наука) в средното образование са различни в различните страни. Да не говорим, че няма как да го подложиш на изпит по история на България или по български език и литература. Тоест, тук има нещо, което вероятно политически погледнато изглежда много добре, но на практика не работи“, обясни проф. Статев и уточни, че точно това е причината да спре големият поток на гръцки студенти в УНСС. Той определи проблема и като нелеп, заради това, че изглежда обидно от гледна точка на стандарта на живот в другите страни чуждестранните студенти да плащат 120 евро семестриална такса – толкова, колкото и българските студенти.\r\n„А що се отнася до чуждестранни студенти от страни, които не са членки на Европейския съюз – там е типичен „параграф 22“. От една страна, в нашия Закон за висшето образование е посочено, че аз като ректор мога да запиша за студент в УНСС чужденец, който има издадена виза, но там, където издават визите, казват, че за да ги издадат, този човек трябва да е записан за студент“, обясни проф. Статев.\r\nТой уточни, че въпреки това в момента в УНСС се обучават бакалаври и магистри от 30 страни. „Техният брой значително нараства както от обмена, който имаме по програма „Еразъм +“, така и от съвместните ни магистърски програми с редица чуждестранни университети“, каза още ректорът.\r\nЦветилена СИМЕОНОВА", "date": "2017.10.04", "title": "Проф. Стати Статев, ректор на УНСС: В политиката спрямо чуждестранните студенти има два основни проблема, на които трябва да се търси законодателно решение"}
{"url": "http://www.focus-news.net/news/2017/10/04/2442843/plovdiv-uvelichavat-kapatsiteta-na-priyuta-za-bezdomni-kucheta-v-grada-s-50-mesta.html", "text": "Капацитетът на приюта за бездомни кучета в Пловдив ще бъде увеличен с още 50 места. Това съобщи пред журналисти директорът на приюта Георги Божев, предаде репортер на Радио „Фокус”-Пловдив. Досега комплекса приемаше 35 кучета, a с разширението там ще могат да бъдат настанявани 85 животни. Заедно с разширението се променя и технологията за отглеждане на животните, като то вече е групово – в едно пространство има 4-5 кучета, които се движат по-свободно. По този начин и здравословното им състояние е много по-добро. В момента в приюта се подготвят за зимата, като се изваждат дървените скари, върху които кучетата да лягат. Отоплението става чрез инфрачервени кварцови отоплителни уреди, каквито са поставени във всяка клетка.\r\n„Разширението на приюта ще продължи с още 5 дка. Теренът ще бъде предоставен от МВР на община Пловдив. Очаква се да бъде одобрено техническото задание. Ще бъде поставена масивна ограда, за да се предпазят ведомствените кучета на МВР от заболявания, пренесени от приюта. „След прехвърлянето на имота ще стартираме поетапно увеличаване на капацитета на комплекса”, заяви директорът. По мнението му на тази площ няма да може да се гледат повече от 250 кучета, а и това не е необходимо. Божев каза още, че всяка година около 130 кучата от приюта в Пловдив намират свой дом. Тази година този процес е по-слаб и затова се провежда кампания, като се организират мероприятия, с които да се предизвика интересът на хората към бездомните кучета от приюта. „Безспорен е фактът, че кучетата се отглеждат най-добре при домашни условия”, посочи Божев. „При одомашняване се плаща такса от 23 лева, която включва издаването на паспорт на кучето и поставянето на чип, че са минали през кастрация. След това собствениците са освободени от данък куче”, каза директорът на приюта Георги Божев.\r\n„Скитащите по улиците бездомни кучета в Пловдив са около 500”, добави той. Според него по закон безстопанствените животни не могат да бъдат прибрани в приюта, където се отглеждат само животни, хванати около детски градини, училища и паркове. Всички останали се връщат на местата, от които са взети, след като бъдат кастрирани и обезпаразитени. По думите на Божев в Пловдив скоро не е имало случаи на разкъсани от улични кучета хора и не се е налагало извършването на евтаназия на животно.\r\nЦветана ТОНЧЕВА", "date": "2017.10.04", "title": "Пловдив: Увеличават капацитета на приюта за бездомни кучета в града с 50 места"}
{"url": "http://www.focus-news.net/news/2017/10/04/2442844/daily-sabah-redzhep-tayip-erdogan-pristigna-v-teheran-za-obsazhdane-na-savmesten-otgovor-na-referenduma-v-irakski-kyurdistan.html", "text": "В сряда, 4 октомври, държавният глава на Турция Реджеп Тайип Ердоган пристигна на посещение в Техеран, където ще обсъди с иранските лидери съвместен отговор на референдума за независимост в Иракски Кюрдистан, съобщава вестник Daily Sabah.\r\nСтрахувайки се от кюрдски сепаратизъм в собствените си граници, Иран и Турция заплашиха да се присъединят към Багдад, като наложиха икономически санкции срещу регионалното правителство в Ербил и започнаха съвместни военни учения по границата си с региона.\r\n„По време на посещението ще бъде обсъдено разширяването на икономическите и търговските връзки. Ще бъдат обсъдени регионални въпроси, включително Сирия, Ирак и референдума в иракския Кюрдистан\", съобщиха иранските медии. Тереза Герова", "date": "2017.10.04", "title": "Daily Sabah: Реджеп Тайип Ердоган пристигна в Техеран за обсъждане на съвместен отговор на референдума в Иракски Кюрдистан"}
{"url": "http://www.focus-news.net/news/2017/10/04/2442845/rafael-katala-pravosaden-ministar-na-ispaniya-pravitelstvoto-v-madrid-shte-izpolzva-vsichki-nalichni-resursi-za-da-garantira-spazvaneto-na-zakonite.html", "text": "Министърът на правосъдието на Кралство Испания Рафаел Катала предупреди, че ще има последствия, в случай че регионалните власти в Барселона декларират независимост на Каталония, пише германският национален ежедневник Die Frankfurter Allgemeine Zeitung.\r\nПравителството в Мадрид ще използва „всички налични ресурси“, за да гарантира спазването на законите на страната, категоричен бе Катала. Той подчерта, че всички законодателни актове на каталонското правителство са обявени за незаконни от Конституционния съд на Испания. Тереза Герова", "date": "2017.10.04", "title": "Рафаел Катала, правосъден министър на Испания: Правителството в Мадрид ще използва всички налични ресурси, за да гарантира спазването на законите"}
{"url": "http://www.focus-news.net/news/2017/10/04/2442847/srabski-ekspert-ne-ochakvayte-izvinenie-ot-evropeyskata-komisiya.html", "text": "Международната организация или държава, когато вече е взела решение да признае независимостта на дадена страна, трудно би се отметнала от действията си. Затова Белград не бива да очаква от Брюксел преразглеждане на позицията си за липсата на сравнимост в случаите на Косово и Каталония. Това подчерта Александра Йоксимович, председател на Центъра за външна политика, предава Radiotelevizija Vojvodine (RTV). \r\nЙоксимович призна, че не очаква изявление от страна на Европейската комисия, в което да се признават грешки от миналото, довели до решения, свързани с независимостта на Косово.\r\nОт друга страна, тя подчерта, че международните партньори са важни за Сърбия: „За нас е много важно, че в международните отношения е налице силно приятелство и силни съюзи, които със своите политически действия предотвратяват всякакъв вид отделяне, отцепване“.Тереза Герова", "date": "2017.10.04", "title": "Сръбски експерт: Не очаквайте извинение от Европейската комисия"}
{"url": "http://www.focus-news.net/news/2017/10/04/2442848/snezhana-paskaleva-yugozapadno-darzhavno-predpriyatie-zavarshi-izpalnenieto-na-3-proekta-za-izgrazhdane-na-gorski-patishta-na-teritoriyata-na-yuzdp.html", "text": "Приключи изпълнението на три проекта за строителство и ремонт на трайни горски пътища на територията на Югозападното държавно предприятие. Това каза за Радио „Фокус“-Пирин Снежана Паскалева, връзки с обществеността към Югозападно държавно предприятие (ЮЗДП). Изграденият в района на „ДГС-Земен” горски път „Раянци“ е с дължина 7,7 километра и е покрит с трошено-каменна настилка. Трасето преминава през недостъпен район със стръмни склонове и много дерета, като достига до голям басейн по северните части на Земенската планина. Използваната укрепителна система от габиони осигурява устойчивост и възпрепятства развитието на свлачищни процеси. \r\n„Новият горски път осигурява възможност за по-равномерно ползване на дървесина и изпълнение на стопанските дейности в горите. Предвижда се близо 3000 кубически метра дървесина средно годишно да бъдат превозвани по него. Пътят ще улесни достъпа на транспортни средства и специализирана техника при възникване на пожари в района“, каза още Паскалева. \r\nПо думите й е завършил първият етап от изграждането на траен горски път „Телевизионна кула – Лещаро – Побит камък” в района на „ДГС-Рилски манастир” с обща дължина близо 5,4 километра. Основно ремонтиран и реконструиран е и горски автомобилен път „Дуркобила –Тръните” в землището на село Пастра с дължина на трасето 3,5 километра. От 2015 г. до момента със средства от фонд „Инвестиции в горите” на ЮЗДП са изградени и ремонтирани 10 горски пътни отсечки с обща дължина 70 километра. В процес на строителство са други 5 участъка в териториалните поделения в Катунци, Кресна, Места, Петрич и Самоков с обща дължина 32,3 километра. Всички новоизградени пътища са от трета категория, което изисква полагане на трошено-каменна настилка и направата на отводнителни съоръжения – канавки, водостоци, кехони и габиони.\r\nЛора КАЛЧЕВА", "date": "2017.10.04", "title": "Снежана Паскалева, Югозападно държавно предприятие: Завърши изпълнението на 3 проекта за изграждане на горски пътища на територията на ЮЗДП"}
{"url": "http://www.focus-news.net/news/2017/10/04/2442849/sadiyskata-kolegiya-na-vss-vazstanovi-na-dlazhnost-izborni-chlenove-na-vss-s-iztekal-mandat.html", "text": "По предложение на Комисията по атестирането и конкурсите Съдийската колегия на Висшия съдебен съвет взе решение по молби на членове на ВСС за възстановяване на длъжност на основание чл. 28, ал. 1 от Закона за съдебната власт, във връзка с изтичане на мандат 2012 – 2017 г. това съобщиха от пресцентъра на ВСС. Считано от датата на изтичане на мандата им се възстановяват:\r\n-\tСоня Найденова на длъжността „съдия“ в Софийския градски съд – гражданска колегия, заемана преди избора за член на ВСС;\r\n-\tЮлия Ковачева на длъжността „съдия“ във Върховен административен съд, заемана преди избора за член на ВСС;\r\n-\tГалина Пачовска–Карагьозова на длъжността „съдия“ във Върховен административен съд, заемана преди избора за член на ВСС;\r\n-\tКалин Калпакчиев на длъжността „съдия“ в Апелативен съд – София – наказателна колегия, заемана преди избора за член на ВСС;\r\n-\tКамен Иванов на длъжността „съдия“ в Апелативен съд – София – наказателна колегия, заемана преди избора за член на ВСС;\r\n-\tМария Кузманова на длъжността „съдия“ в Софийския градски съд – търговска колегия, заемана преди избора за член на ВСС;\r\n-\tМилка Варнова – Итова на длъжността „съдия“ в Административен съд – София-област, на равна по степен на длъжността, заемана преди избора за член на ВСС;\r\n-\tКаролина Неделчева на длъжността „съдия“ в Административен съд – София-област, на равна по степен на длъжността, заемана преди избора за член на ВСС;\r\n-\tДаниела Костова на длъжността „съдия“ в Специализиран наказателен съд, равна по степен на длъжността, заемана преди избора за член на ВСС;\r\n-\tДимитър Узунов на длъжността „съдия“ в Районен съд – Сандански, заемана преди избора за член на ВСС. \r\nСъдийската колегия на Висшия съдебен съвет на основание чл. 28, ал. 1 от Закона за съдебната власт възстанови Елка Атанасова – изборен член на Прокурорската колегия на седмия състав на ВСС с изтекъл мандат (2012 – 2017 г.), на длъжност „съдия“ в Административен съд – София-град, равна по степен на заеманата преди избора длъжност. Сред мотивите към молбата, тя посочва, че като прокурор е участвала и в заседания по граждански, по административни и по административно-наказателни и други дела, по които се изискват познания от други области на правото\r\nСъдийската колегия отложи разглеждането на молбите на Галя Георгиева – член на Съдийската колегия, и Магдалена Лазарова – член на Прокурорската колегия, с изтекъл мандат, и направи предложение до Пленума на ВСС да разкрие още една длъжност „съдия“ в Апелативен специализиран наказателен съд. Галя Георгиева и Магдалена Лазарова са поискали възстановяване на длъжността „съдия“ в Апелативен специализиран наказателен съд, равна по степен на длъжностите, заемани от тях преди избора им за членове на ВСС. Георгиева е била съдия в Апелативен съд – Пловдив. Лазарова е била заместник на административния ръководител – заместник-апелативен прокурор на Апелативна прокуратура – София. \r\nСъдийската колегията реши да разгледа молбите на двамата членове на седмия състав на Висшия съдебен съвет заседание на 5 октомври 2017 г.", "date": "2017.10.04", "title": "Съдийската колегия на ВСС възстанови на длъжност изборни членове на ВСС с изтекъл мандат"}
{"url": "http://www.focus-news.net/news/2017/10/04/2442850/plovdiv-82-000-leva-e-poharchila-obshtinata-za-pitbulite-koito-byaha-spaseni-ot-arenata-za-kucheshki-boeve-predi-godina.html", "text": "82 000 лева е похарчила до момента Община Пловдив за питбулите, които бяха спасени от арената за кучешки боеве в район „Северен” преди една година. Това съобщи пред журналисти Георги Божев, директор на приюта за бездомни кучета в Пловдив, предаде репортер на Радио „Фокус” Пловдив. „Това е близо ¼ от бюджета на целия приют”, каза Божев. Животните са около 50 и са настанени в приюта за бездомни кучета. „Докато не приключи делото, няма как да се знае какво ще е решението за тях”, каза още Георги Божев. По думите му състоянието на животните в момента е добро. И тъй като това са живи веществени доказателства, в момента, в който се промени здравословното им състояние, питбулите се водят на изследване и се полагат грижи за тях. „До момента са похарчени доста средства за тях”, призна директорът. С решение на Общинския съвет в Пловдив за едно животно се харчат по 6 лева на ден „Ние сме предявили претенции пред съда за тази сума и като минат делата ще се надяваме да се върне”, добави Божев. В момента те се гледат по няколко в клетки, тъй като така се чувстват по-спокойни. Въпреки това има проява на агресия помежду им, както и към другите животни. „Тъй като тези кучета са доказателства за пред съда, те не могат да бъдат осиновяване”, каза още Божев.\r\nЦветана ТОНЧЕВА", "date": "2017.10.04", "title": "Пловдив: 82 000 лева е похарчила Общината за питбулите, които бяха спасени от арената за кучешки боеве преди година"}
{"url": "http://www.focus-news.net/news/2017/10/04/2442851/prof-stati-statev-rektor-na-unss-nad-95-ot-studentite-ni-sled-zavarshvane-zapochvat-rabota-po-spetsialnostta-si.html", "text": "Над 95% от студентите ни след завършване започват работа по специалността си. Това каза ректорът на Университетa по национално и световно стопанство проф. Стати Статев в интервю за Агенция „Фокус“.\r\n„Преди 5-6 години тогавашният министър на труда и социалната политика Тотю Младенов, въз основа на данни на НОИ, написа в нашата Златна книга: „Гордея се да бъда в университет, чиито възпитаници се реализират в 97% по специалността, която са завършили“, каза проф. Статев. Той уточни, че ако един човек е завършил „Финанси“, „Икономика“ или „Бизнес икономика“ в УНСС, то веднага си намира работа, защото това е оценка на бизнеса. „Но ако е завършил там, където тези специалности не са в основния профил на университета, естествено, че има проблеми. Всъщност проблемът е, че когато се даваха акредитации през всичките тези години, от 51 университета в България в 27 беше разрешено да се преподават „Икономика“ и „Администрация и управление“, обясни той.\r\nПроф. Статев изказа надеждата си, че постепенно държавата ще направи необходимото образованието да се осъществява от тези висши училища, които наистина са най-компетентни. „УНСС също би могъл да открие медицински или инженерен факултет, но не считам, че това е сериозно, дори да носи много пари. Така че има какво да се направи и очаквам когато държавата поръчва кадри, да преценява на кой университет какви кадри да поръчва“, обясни той.\r\nЦветилена СИМЕОНОВА", "date": "2017.10.04", "title": "Проф. Стати Статев, ректор на УНСС: Над 95% от студентите ни след завършване започват работа по специалността си"}
{"url": "http://www.focus-news.net/news/2017/10/04/2442852/smolyan-pensionerski-klub-orfey-poluchi-uredba-darena-ot-kmeta-nikolay-melemov.html", "text": "Кметът на Смолян Николай Мелемов дари уредба на Пенсионерски клуб „Орфей” в кв. \"Горно Райково\". Това съобщиха от пресцентъра на Община Смолян. \"Благодаря за поредната подкрепа, която получаваме от Вас. Тази уредба ни е необходима за различни дейности, които провеждаме в клуба\", посочи председателят му Ангел Стойчев. Той каза, че кметът осигурява всяка година дърва за Пенсионерския клуб и с готовност откликва на всички техни въпроси. Това е поредният жест към клуба, в който членуват над 100 човека, каза още Стойчев при получаването на уредбата. \r\nКметът Мелемов благодари на Пенсионерския клуб  за активното участие в обществения живот на общината и посочи, че винаги могат да разчитат на помощ и подкрепа.", "date": "2017.10.04", "title": "Смолян: Пенсионерски клуб \"Орфей\" получи уредба, дарена от кмета Николай Мелемов"}
{"url": "http://www.focus-news.net/news/2017/10/04/2442853/plovdiv-zadarzhaha-sluzhitel-na-grabo-mediya-ad-za-izmama-za-400-000-lv.html", "text": "Задържаха служител на „Грабо медия” АД за измама за 400 000 лв. На 5 октомври от 15.30 часа в зала №2 Окръжен  съд – Пловдив ще разгледа жалбата на Георги П. срещу определението на Районен съд – Пловдив, с което му е взета мярка за неотклонение „задържане под стража“. Това съобщиха от пресцентъра на Съдебна палата - Пловдив.\r\nСрещу него е повдигнато обвинение за престъпление за това, че в периода 18 август 2016 г.- 21 септември 2017 г., в гр. Пловдив, при условията на продължавано престъпление, в качеството си на длъжностно лице – експерт маркетинг към „Грабо медия”АД,  в кръга на службата си, е възбудил и поддържал заблуждение у други служители на същото дружество, и с това е причинил на „Грабо медия”АД имотна вреда в особено големи размери – близо 400 000 лева, като измамата представлява особено тежък случай.", "date": "2017.10.04", "title": "Пловдив: Задържаха служител на „Грабо медия” АД за измама за 400 000 лв."}
{"url": "http://www.focus-news.net/news/2017/10/04/2442854/smolyan-pensionerski-klub-orfey-poluchi-uredba-darena-ot-kmeta-nikolay-melemov.html", "text": "Кметът Николай Мелемов дари уредба на Пенсионерски клуб „Орфей” в Горно Райково, съобщиха от пресцентъра на Община Смолян. „Благодаря за поредната подкрепа, която получаваме от Вас. Тази уредба ни е необходима за различни дейности, които провеждаме в клуба”, посочи председателят му Ангел Стойчев. Той каза, че кметът осигурява всяка година дърва за Пенсионерския клуб и с готовност откликва на всички техни въпроси. Това е поредният жест към клуба, в който членуват над 100 човека, каза още Стойчев при получаването на уредбата. \r\nКметът Мелемов благодари на Пенсионерския клуб за активното участие в обществения живот на общината и посочи, че винаги могат да разчитат на помощ и подкрепа.", "date": "2017.10.04", "title": "Смолян: Пенсионерски клуб „Орфей” получи уредба, дарена от кмета Николай Мелемов"}
{"url": "http://www.focus-news.net/news/2017/10/04/2442855/plovdiv-pozhar-e-goryal-v-pomeshtenie-na-edin-ot-tyutyunevite-skladove-v-grada-plamatsite-sa-ovladeni.html", "text": "Пожар е горял в помещение на тютюнев склад на ул. „Г. М. Димитров“ 35 в Пловдив. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“-Пловдив. Сигналът за огън и дим от тютюневия склад е подаден на телефон 112 в 14.20 часа. Два екипа са посетили мястото на пожара, като са установили, че са се възпламенили боклуци в едно от помещенията на склада. Пламъците са овладени изключително бързо. Продължава изясняването на причините за пожара, като се предполага, че той е предизвикан от бездомници.„Фокус“ припомня, че на 20 август миналата година възникна пожар в един от тютюневите складове на ул. „Екзарх Йосиф“. Тогава пламъците бързо обхванаха няколко сгради, които са паметници на културата и са защитени по смисъла на Закона за културно наследство. Нанесените щети от пожара бяха за приблизително 12 милиона лева. На 5 септември тази година отново възникна пожар в един от вече горелите тютюневи складове в Пловдив. Огнеборците и охранителите, подали сигнала, реагираха светкавично и загасиха пламъците.\r\nТони МИХАЙЛОВ", "date": "2017.10.04", "title": "Пловдив: Пожар е горял в помещение на един от тютюневите складове в града, пламъците са овладени"}
{"url": "http://www.focus-news.net/news/2017/10/04/2442856/sliven-gradska-mobilnost-shte-slaga-skobi-na-nepravilno-parkirani-avtomobili-varhu-zhalta-markirovka-v-grada.html", "text": "Общинско предприятие „Градска мобилност“ ще слага скоби на неправилно паркирани автомобили върху жълта  маркировка в Сливен, съобщиха от Община Сливен. В града се полага пътна маркировка „Начупена линия“ М14 оцветена в жълт цвят, която очертава площ забранена за паркиране на пътни превозни средства. Това е регламентирано в чл.33, ал.1 от Наредба №2 от 17.01.2001 г. на МРРБ за сигнализация на пътища с пътна маркировка.\r\nСлужителите на „Градска мобилност“ ще следят за неправилно паркирани автомобили върху положената маркировка М14, на които при установяване на нарушения ще бъдат поставяни скоби, съобщи Димитър Пантелеев, директор на предприятието.", "date": "2017.10.04", "title": "Сливен: „Градска мобилност“ ще слага скоби на неправилно паркирани автомобили върху жълта  маркировка  в града"}
{"url": "http://www.focus-news.net/news/2017/10/04/2442857/stara-zagora-kmetat-na-obshtina-kazanlak-galina-stoyanova-organizira-parva-obshta-rabotna-sreshta-po-proekt-za-obnovyavaneto-na-3-detski-gradini-i-5-uchilishta.html", "text": "Кметът на община Казанлък Галина Стоянова организира първа обща работна среща по проекта „Обновяване на образователната инфраструктура в Община Казанлък“. В него се предвижда цялостна реконструкция и ново оборудване на 3 детски градини и 5 училища по населени места в общината. Това съобщиха от пресцентъра на Общината.\r\nВ срещата взеха участие представители на ръководството на Община Казанлък, екипът, който ще ръководи работите по проекта, ръководствата на детските градини и училищата, в които ще се работи и тези, в които временно ще бъдат приети децата и представители на фирмите – изпълнители.\r\nВъв връзка с наближаването на зимния сезон бяха разгледани отново сроковете по графиците за дейностите и беше създадена организация за пренасочване на децата в учебните и детските заведения.\r\nРъководителят на проекта инж. Кънчо Христов представи екипа си и увери директорите на училищата и детските градини, че в тяхно лице ще имат пълна подкрепа и съдействие до успешния завършек на проекта.\r\nГалина Стоянова благодари за проявеното разбиране на участниците в срещата и предупреди за търпение и спокойствие, защото дейностите по проекта трябва да се изпълняват стриктно.\r\nСрещата се случва ден след официалното подписване на договора с управляващия орган – Министерството на регионалното развитие и благоустройството. Проектът на обща стойност 9 504 532,06 лв. е финансиран по Оперативна програма „Региони в растеж“ 2014-2020, Приоритетна ос 1 „Устойчиво и интегрирано градско развитие“. За три детски градини в ж.к.“Изток“ в Казанлък – ДГ“Здравец“, ДГ“Слънце“ и филиал на 15-та ДГ“Звънче“ и пет основни училища по населени места – селата Овощник, Хаджидимитрово, Ръжена и градовете Шипка и Крън проектът предвижда строително монтажни работи като въвеждане на мерки за енергийна ефективност, ремонт и изграждане на водопровод и канализационни инсталации, газификация и свързване с градската газоразпределителна мрежа, монтаж на ново оборудване. \r\nДейностите трябва да започнат до края на месец октомври, тази година и със завършването им догодина учебната база на територията на общината ще бъде изцяло обновена.", "date": "2017.10.04", "title": "Стара Загора: Кметът на община Казанлък Галина Стоянова организира първа обща работна среща по проект за обновяването на 3 детски градини и 5 училища"}
{"url": "http://www.focus-news.net/news/2017/10/04/2442858/korneliya-ninova-kam-kmetove-i-obshtinski-savetnitsi-badete-yarka-alternativa-na-porochniya-model-gerb.html", "text": "Бъдете ярка алтернатива на порочния модел ГЕРБ. Това каза лидерът на БСП Корнелия Нинова в свое изказване на среща с кметовете и председателите на Общински съвети, избрани от БСП, съобщиха от пресцентъра на Националния съвет на партията. \"Макар и предварително планирана, тази среща се провежда в момент, когато държавата ни се тресе от скандали и от ярки примери- как ГЕРБ превръща българските общини в семейни фирми, как се  заемат постове и разпределят обществени пари на роднински фирми. Не е само Хасково, виждате какво става в Ботевград, Габрово, можем да изреждаме още много общини. Това е част от целия порочен модел. Това, което става в Хасково е следствие на умишлено заложена политика от правителството на Бойко Борисов и тази политика си има лице – премиерът Борисов. А тя е – правителството реже парите на всички общини със закон - Закона за бюджета, но след това с постановление на МС, субективно,  финансира общини, управлявани от ГЕРБ. Когато там се излеят парите, идват вече общинските фирми и назначенията. Тази роднинска администрация бива използвана после за избори. Изправят се пред нас и казват: Вие ще мълчите, защото ви бихме на местни избори. Не, няма да мълчим. Казват: Нас народът ни иска, а вас – не и затова няма да казвате нищо. Ще казваме! Защото не народът ги иска, а този политически октопод е задушил свободната воля на народа. И вие, защото сте по места, най-добре го знаете това. Този модел се възпроизвежда постоянно. И ако това продължава, те ще печелят тези избори. Но пак казвам, не по свободната воля на народа, който ги харесва, а заради октопода, който е стиснал за гушата на този народ. Затова нашата задача оттук нататък  е да дадем на този народ смелост, че има кой да застане до него, да го защити, поведе. Както виждате, ние го правим на национално равнище, но трябва, като екип, да го направим и по места – национално ръководство, общински председатели, кметове, депутати, всички в екип да разобличим този порочен модел. Ето защо ви моля, тук има общински председатели на общини, които са управлявани от ГЕРБ – бъдете ярка и категорична опозиция на този модел по места!\", каза Нинова. Тя призова представителите на местната власт от БСП да не мълчат и да не се страхуват. \"Защото имате нас зад гърба си. Но ние имаме нужда от вашата опора по места. Народът ни се страхува достатъчно. Ние не бива да го правим. Напротив. Трябва да говорим и да дадем смелост на хората да изразяват свободно волята си. Доказали сте, че можете да бъдете лидери\", коментира лидерът на БСП. Корнелия Нинова посочи, че в залата са се събрали кметове с по три, четири и пет мандата. \"Доказали сте, че можете да водите политика в интерес на хората. Ние обикновено скромно премълчаваме успехите си. И все оправдаваме някакви неуспехи. Край и на това\", категорична бе Корнелия Нинова. Тя изброи случилите се неща по общини. Троян – Фонд за подкрепа на граждани с тежки здравословни проблеми, Фонд за асистирана  репродукция, Фонд за осигуряване на стипендии на медицински специалисти, за да останат там. Тунджа – без такси в детски градини, детски ясли за всички деца. Достъп до обществена трапезария и социален патронаж на всички жители на 44 села. Безплатно обедно хранене и целодневна организация на всички ученици. Асеновград – безплатни ясли за 150 деца от общината. Лятна академия за 200 деца. Подпомагат се двойки с репродуктивни проблеми с финансова помощ от 2000 лева. Болярово – Център за възрастни хора, Обществена трапезария с топла храна, топъл обяд за 160 души, детски градини без такси. Правец – домашен социален патронаж с топла храна по домовете. Летница – финансирана от общината социална услуга – безплатен топъл обяд. Гоце Делчев- 5 милиона, за да си спасят общинската болница, която беше пред закриване.  \r\n\"И мога да изреждам всеки от вас. Моля да ме извините, че не споменавам всяка община поименно, но всички сте такива – доказани лидери и хора, доказали се, че могат да правят политика, въпреки натиска на държавата, въпреки ограниченията, които се налагат над вас, защото се финансират избирателно едни общини, а нашите – не. Въпреки това, заради политиката, която правите и личните ви качества, вие сте лидери по места. И това оттук нататък трябва да си го говорим всеки ден. \r\nИскаме тази промяна на модела на управление да започнем с нещо конкретно. Промяна в модела на бюджетиране на местната власт. Преди да започна за бюджета, бих искала да отчета изпълненото от мен обещание при първата ни среща преди няколко месеца\", коментира Нинова. Тя припомни, че от ръководството на БСП са обещали, че ще внесат в Конституционния съд обжалване на процедурата, по която се раздават средства с постановление на МС на определени общини. По думите й това обещание е изпълнено и Законът за публичните финанси в тази му част, която е била променена и давала основание на Борисов да финансира субективно свои кметове, се намира вече в КС и се чака неговото решение. \"Така че, на прага на процедурата за бюджета, моля да обсъдим всички проблеми, които сте поставяли досега- за изравнителна субсидия, общинска пътна мрежа, общински болници и училища, ВиК асоциации, идва зима- снегопочистването в нашите общини винаги е било недофинансирано. Защо правителството, което уж е първенец по усвояване на евросредства, забавя с толкова време програмата „Селски райони” и „Регионално развитие”. Загубиха се години от новия програмен период без никакво движение по тези програми и редица други въпроси, които трябва да обсъдим. Всички ваши предложения ще обсъдим за бюджет 2018 г., които депутатите от парламентарната група ще внесат в парламента. Но бюджетът е първата стъпка, която трябва да обсъждаме\", каза лидерът на БСП.", "date": "2017.10.04", "title": "Корнелия Нинова към кметове и общински съветници: Бъдете ярка алтернатива на порочния модел ГЕРБ"}
{"url": "http://www.focus-news.net/news/2017/10/04/2442859/kmetat-na-plovdiv-ivan-totev-mestata-v-priyuta-za-bezdomni-kucheta-shte-sa-napalno-dostatachni-sled-razshirenieto-na-fona-na-500-skitashti-zhivotni.html", "text": "Местата в приюта за бездомни кучета след разширението ще са напълно достатъчни на фона на 500 скитащи кучета в Пловдив. Това каза пред журналисти кметът на Пловдив Иван Тотев, предаде репортер на Радио „Фокус”-Пловдив. „Мисля, че на всички е ясно, че тук не се отглеждат кучета, а има специален ред”, каза Тотев и поясни, че бездомните кучета се приемат, за да се обработят, а след това се връщат на местата, откъдето са взети. Тотев коментира и това, че бездомните кучета, които хората срещат отново в кварталите, след като веднъж са били прибрани, са там не поради това, че общината няма достатъчно пари, а защото няма право да ги гледа. като те са били обезпаразитени и ваксинирани и са били пуснати отново на свобода.\r\nСпоред пловдивския кмет популацията на бездомни кучета се дължи на две причини. Едната са приходящи животни от съседни общини, а другата е, че има хора, които си оставят домашните любимци на улицата. „Да гледаш домашен любимец е огромна отговорност”, каза Тотев. Той обясни, че отглежда две котки, тъй като не може да гледа куче. Кметът на Пловдив призова хората да си вземат куче от приюта, ако знаят как да го отглеждат и да не забравят, че много от тези кучета са били гледани вече в домашни условия и имат създадени навици, те са били собственост на нечие семейство, но са били изоставени.\r\nБе уточнено още, че годишната издръжката на приюта за кучета в Пловдив възлиза на 350 000, а таксите, които постъпват от собственици на домашни животни, са в размер на 35 000 лева.\r\nЦветана ТОНЧЕВА", "date": "2017.10.04", "title": "Кметът на Пловдив Иван Тотев: Местата в приюта за бездомни кучета ще са напълно достатъчни след разширението, на фона на 500 скитащи животни"}
{"url": "http://www.focus-news.net/news/2017/10/04/2442860/otvoriha-tsenovite-oferti-za-tol-sistemata.html", "text": "Ценовите оферти на участниците в обществената поръчка за изграждането на тол системата бяха отворени, предаде репортер на Агенция „Фокус“. След оценяването на техническите оферти до участие са допуснати двама от общо шестимата участници. Оттук нататък предстои комисия да провери дали двамата участници отговарят на изискванията. \r\nОдобрените участници са: КАПШ ТРАФИК СОЛЮШЪНС и Консорциум „ТОЛ БЪЛГАРИЯ“. \r\nКАПШ ТРАФИК СОЛЮШЪНС има техническа оценка от 100 точки. Оценката му за функционалност и експлоатационни качества на системата, реализация на хардуерна система е 10 точки; за плана за изпълнение и управление на риска – 10 точки; за качество при изпълнение на поръчката – 10 точки. Предлаганата цена от този участник е 149 млн. 997 хил. лева без ДДС. \r\nКонсорциум „ТОЛ БЪЛГАРИЯ“ има техническа оценка от 66,67 точки. Този участник има оценка за функционалност и експлоатационни качества на системата, реализация на хардуерна система от 5 точки; за плана за изпълнение и управление на риска оценката е 5 точки; за качество при изпълнение на поръчката – 10 точки. Ценовата оферта за изпълнение на договора е 193 млн. 500 хил. лева \r\nОтстранените участници са: Обединение „БГ ПЪТ“; ТОЛЛНЕТ АД, Чехия; СИЕЛА НОРМА АД и Обединение „ТЕЛЕТОЛ“ ДЗЗД. \r\nТОЛ системата ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Срокът за изпълнение на обществената поръчка е 19 месеца. Индикативната й стойност е 200 млн. лева без ДДС. Изграждането на системата ще бъде за сметка на избрания изпълнител. След успешното й внедряване изпълнителят ще възвърне своята инвестиция с пари от събраните приходи.  \r\nБиляна ИВАНОВА", "date": "2017.10.04", "title": "Отвориха ценовите оферти за тол системата"}
{"url": "http://www.focus-news.net/news/2017/10/04/2442861/the-independent-donald-tramp-razkritikuva-mediynoto-otrazyavane-na-patuvaneto-mu-do-puerto-riko.html", "text": "Американският президент Доналд Тръмп разкритикува медийното отразяване на пътуването му до Пуерто Рико, пише The Independent. Президентът на САЩ нарече големите медии „фалшиви новини“ и заяви, че те са извън контрол.\r\nТова се случи, след като Доналд Тръмп пристигна в Пуерто Рико, където неотдавна 34 души загинаха заради урагана „Мария“, а хиляди останаха без електричество.\r\n„Каквото и да казвам или правя, те няма да напишат или кажат истината“, заяви Тръмп за медиите.\r\nПрезидентът похвали Федералната агенция за кризисен мениджмънт, както и американските военнослужещи за действията им около кризата в Пуерто Рико.Симеон Миланов", "date": "2017.10.04", "title": "The Independent: Доналд Тръмп разкритикува медийното отразяване на пътуването му до Пуерто Рико"}
{"url": "http://www.focus-news.net/news/2017/10/04/2442862/pazardzhik-obshtina-peshtera-specheli-proekt-shtastlivi-i-uspeshni-zaedno-tselyasht-obrazovatelna-integratsiya-na-uchenitsite-ot-etnicheskite-maltsinstva.html", "text": "Община Пещера спечели проект ,,Щастливи и успешни заедно“, съобщи за Радио „Фокус“ – Пазарджик Стоян Йовчев, експерт в Общината. Проектът ще се осъществява с финансовата подкрепа  на Център за образователна интеграция на децата и учениците от етническите малцинства. На 3 октомври беше подписан договорът между Община Пещера представлявана от Николай Зайчев, кмет на Община Пещера и Центъра за образователна интеграция на децата и учениците от етническите малцинства в София. \r\nПартньори  по проекта са Детска градина ,,Деница” , Детска градина ,,Иглика”, Детска градина ,,Слънчо”. Проектът е на стойност 26 404, 20 лв. и ще се изпълнява в период от 24 месеца. „Целта на проекта е увеличаване на обхвата и посещаемостта на децата билингви в детските градини и тяхната пълноценна социализация. Равен старт в училищното образование, преодоляване на тенденцията за изоставане и отпадане от образователната система. Проектът ще се реализира в период от две пълни учебни години. В него ще бъдат включени 110 деца, от различни етнически групи, 21 родители, 9 учители и 15 доброволци. В детските градини ще развиват своята дейност шест клуба по интереси, в които в подкрепяща и развиваща интересите и способностите на децата среда, ще се стимулира изграждането на образователни, социални, здравни умения и навици. \r\nС помощта на игрови и иновативни подходи, децата ще овладяват български език и ще подобрят своите образователни резултати“, уточни Йовчев. Той допълни, че  родители на децата от всички етноси ще участват в ,,Клуб съвременен родител“ за обсъждане и разрешаване на възникнали проблеми и обмяна на добри практики между родителите от различните детски градини. Учителите и родителите ще преминат съвместно обучение. Ще се запознаят с нови, нетрадиционни методи за работа с деца и родители билингви и с добри практики за преподаване на български език в мултикултурна среда.\r\nАлбена ЖИЛЕКОВА", "date": "2017.10.04", "title": "Пазарджик: Община Пещера спечели проект ,,Щастливи и успешни заедно“, целящ образователна интеграция на учениците от етническите малцинства"}
{"url": "http://www.focus-news.net/news/2017/10/04/2442863/korneliya-ninova-bsp-shte-predlozhim-absolyutno-nov-zakon-za-mestnoto-samoupravlenie-za-da-dadem-nova-filosofiya-na-mestnata-vlast.html", "text": "С днешната дискусия обаче, бих искала да обявим и намерението ни, да излезем с едно предложение за абсолютно нов Закон за местото самоуправение и местната власт. Мисля, че можем да си дадем една година срок, той е разумен, и преди местните избори да излезем с цялостно нов закон, който да даде нова философия на местната власт. Това каза лидерът на БСП Корнелия Нинова в свое изказване на среща с кметовете и председателите на Общински съвети, избрани от БСП, съобщиха от пресцентъра на Националния съвет на партията.По думите на Нинова не може да продължава моделът, по който общините предоставят 80% от услугите срещу 15% от финансовия ресурс. \"Много разчитаме за изготвянето на този нов закон на вас, като хора, които познават материята, всеки ден се сблъсквате с тези проблеми и да го оформим в една национална дискусия, която днес стартираме с бюджета, да бъде обсъждана по всички региони. Да питаме и хората, и гражданските обединения, производители,  лекари, учители\", обърна се Корнелия Нинова към представителите на местната власт от БСП. Лидерът на партията поясни, че с днешната среща БСП стартира и  кампания Бюджет 2018. \"Направили сме много ясен график за дискусии по региони, за теми, който ще ви бъде предоставен и моля всички да се включат в тези дискусии. Целта е да излезем в края на октомври, когато се гледа бюджетът в парламента, с наш алтернативен бюджет по всички политики, една от които е и може би най-важна – местната власт и самоуправление. Местната власт е най-важна - от клише става реалност. Благодаря ви!\", каза още Корнелия Нинова.", "date": "2017.10.04", "title": "Корнелия Нинова, БСП: Ще предложим абсолютно нов Закон за местното самоуправление, за да дадем нова философия на местната власт"}
{"url": "http://www.focus-news.net/news/2017/10/04/2442865/afp-pet-dena-predi-napadenieto-v-han-sheyhun-v-severna-siriya-e-izpolzvan-zarin.html", "text": "Пет дена преди смъртоносното нападение в Хан Шейхун, в Северна Сирия е използван зарин срещу местно село, заявиха експерти, цитирани от AFP.\r\n„Анализът на пробите, които събра Организацията за забрана на химическите оръжия, показва, че има връзка с инцидент, който отново се е случил в северната част на Сирия, на 30 март тази година“, заявиха от споменатата организация.\r\n„Резултатите доказват съществуването на зарин“, каза Ахмет Узумчу от организацията. Симеон Миланов", "date": "2017.10.04", "title": "AFP: Пет дена преди нападението в Хан Шейхун, в Северна Сирия е използван зарин"}
{"url": "http://www.focus-news.net/news/2017/10/04/2442866/veliko-tarnovo-nad-150-gosti-uchastvaha-v-zaklyuchitelniya-praznik-po-proekt-tolerantni-i-edinni-zaedno-i-vav-vsichko-v-svishtov.html", "text": "Над 150 деца, родители и гости участваха  в заключителния празник по проект „Толерантни и единни заедно и във всичко“ в Свищов. Това съобщиха от пресцентъра на Община Свищов. Дейностите приключиха официално на 2-ри октомври, като продължителността им беше 14 месеца. Общото финансиране беше в размер на 305 486 лева. Проекта се изпълняваше в партньорство с ЦДГ „Зорница“-с.Ореш и „Фондация ЕКИП“. Финалните дейности приключиха със спортен празник под мотото: „За етническа и социална толерантност“. В рамките му децата представиха част от уменията придобити в допълнителните занимания в направленията танци, рисуване, музика и театър пред своите връстници и гости. В игрите и поздравите участваха малчугани от селата Ореш, Овча могила, Драгомирово, Морава и Червена. \r\nПред зрителите бе представен театрален етюд за силата на родителската любов и неподкупността на синовната вярност. Освен това те пяха, играха и танцуваха заедно със своите родители и близки. Този празник беше естествен завършек на продължилите четири последователни дни, от 25 до 28 септември, заключителни мероприятия по проект: „Толерантни и единни заедно и във всичко“, финансиран по Оперативна програма „Наука и образование за интелигентен растеж“.  Проектните дейности включваха допълнителни занимания в четири основни направления-музика, танци, театър и рисуване. В тях работиха заедно деца от различни етнически общности, за да съхранят и развият културната си идентичност. Проведе се допълнително обучение по български език. Чрез използване на иновативни, специално разработени индивидуални програми и интерактивни технологии за усвояването на български език от деца, за които не е майчин, се допринесе за изравняването на нивото на езикова подготовка и равен старт за децата в училище\r\nТова допринесе за преодоляване на трудностите при общуването и е нова възможност за плавно усвояване на учебното съдържание в първи клас. Осъществиха се дейности по психологическа и медиаторска подкрепа за децата и семействата. Бяха закупени народни носии, обувки, костюми за танци, книжки, дидактични помагала. Подготвени и разпространени бяха брошури и информационни материали за преодоляване на негативните нагласи в общуването.\r\nВсяко дете участвало в проекта получи раница и книжки, помагала и материали от кмета на Община Свищов  Генчо Генчев, бенефициент по договора. В обръщението си към децата, той сподели, че е повече от символика провеждането на празника именно на 1 октомври- Световен ден на музиката, поезията и международен ден на възрастните хора. Кметът ги увери, че най-важното е да сме заедно и единни, независимо от етнически, социални, религиозни или културни различия. Изрази благодарност към екипа, експертите, специалистите и родителите, които участваха в реализацията на проекта и положиха усилие за неговото успешно финализиране. За да гарантира устойчивост на постигнатите резултати, ръководството на Община Свищов е подписало партньорско споразумение, което ще осигури и в бъдеще посещение на специалисти от „Центъра за обществена подкрепа“- Свищов за осъществяване на психологическа подкрепа на децата от предучилищна възраст и техните семейства.\r\nГенчо Генчев пожела на децата да използват получените подаръци и помагала за да продължат своите занимания и да надграждат придобитите знания и умения.", "date": "2017.10.04", "title": "Велико Търново: Над 150 гости участваха в заключителния празник по проект „Толерантни и единни заедно и във всичко“ в Свищов"}
{"url": "http://www.focus-news.net/news/2017/10/04/2442867/stara-zagora-blizo-20-sa-sportnite-proyavi-za-praznika-na-grada-5-oktomvri.html", "text": "Близо 20 са спортните прояви, посветени на Празника на Стара Загора – 5 октомври, съобщиха от пресцентъра на Община Стара Загора. Някои от проявите, посветени на кампанията „Стара Загора – Европейски град на спорта 2017“, започнаха още в края на миналия месец. \r\nПо традиция гвоздеят на програмата са Народните борби, които ще се състоят в събота, 7 октомври, от 13.00 часа, на стадион „Трейс Арена“, източна част. Очаква се да присъстват изтъкнати имена в борбата като Валентин Йорданов, Станчо Колев, Александър Томов, Христо Маринов, Явор Янакиев  и др.\r\nДнес и утре в конферентната зала на комплекс „Верея“ продължават организираните от Община Стара Загора и Българската бридж федерация Балканиада по бридж за мъже и жени, Балканско младежко отборно първенство по бридж и Регионален младежки бридж фестивал. Награждаването на участниците ще бъде на 5 октомври в 20:00 часа в хотел Верея.\r\nНа 5 октомври на стадион „Трейс Арена“ ще се проведе Турнир по футбол за купата на кмета.\r\nВ вала “Иван Вазов“ на 7 и 8 октомври, от 9.00 часа, е организиран Международен турнир по тенис на маса. \r\nВ общинската спортна зала „Стара Загора“ на 7 октомври, от 18.00 часа, ще се проведе Турнир по спортни танци „Денс Юник“.\r\nВ същия ден от 10.00 часа в парк „Артилерийски“ е Спортният празник на децата, лишени от родителски грижи. Пак на 7 октомври в зала „Иван Вазов“ ще се проведе Състезание по дартс за Купа „Стара Загора“.\r\nТурнирът „Стара Загора“ по динамична стрелба с пистолет започва в 10.00 часа на 7 октомври на стрелбището до кв. „Дъбрава“. \r\nТрадиционна за празника е и Балканиадата по футбол за ветерани, която предстои от 13 октомври и ще се проведе на тренировъчното игрище над стадион „Берое“.\r\nВ Зала „Иван Вазов“ на 21 октомври от 10.00 часа започва Международният турнир по джудо „Недьо Ранчев“.", "date": "2017.10.04", "title": "Стара Загора: Близо 20 са спортните прояви за празника на града – 5 октомври"}
{"url": "http://www.focus-news.net/news/2017/10/04/2442868/afp-evropeyskata-komisiya-prizova-za-dialog-otnosno-krizata-v-kataloniya.html", "text": "Европейската комисия заяви, че „е време за разговор“ за разрешаването на ескалиращата политическа криза в Каталония, предава AFP. Същевременно от комисията подчертаха, че Мадрид има право да използва „пропорционална“ сила, за да поддържа реда и законността в автономната област.\r\n„Време е да се говори и намери начин в рамките на конституционния ред в Испания за измъкване безизходица“, заяви заместник-председателят на ЕК Франс Тимерманс. Симеон Миланов", "date": "2017.10.04", "title": "AFP: Европейската комисия призова за диалог относно кризата в Каталония"}
{"url": "http://www.focus-news.net/news/2017/10/04/2442869/ek-predprie-sledvashti-stapki-po-dve-protseduri-za-narushenie-spryamo-balgariya-v-oblastta-na-transporta.html", "text": "Европейската комисия поиска от България да съгласува всички свои национални разпоредби в съответствие с правото на ЕС относно безопасността на железопътния транспорт (Директива 2004/49/ЕО). Тази директива изисква от държавите членки да създадат независим орган по безопасността и независим разследващ орган на произшествия и инциденти. Тя също така изисква разпределяне на задачите и отговорностите за безопасността между различните заинтересовани страни от железопътния транспорт с цел да се гарантира, че те не се припокриват и не си противоречат помежду си. До момента обаче България не е успяла да осигури независимостта на разследващия орган и да му предостави достатъчно ресурси. България разполага с два месеца, за да коригира ситуацията. В противен случай Комисията може да реши да предяви иск пред Съда на ЕС срещу нея. \r\nВ областта на устойчивия транспорт Комисията поиска от България да транспонира изцяло правилата на ЕС относно разгръщането на инфраструктура за алтернативни горива (Директива 2014/94/ЕС). Основната цел на директивата е да установи обща рамка за широкомащабно разгръщане на инфраструктура за алтернативни горива в Европа. Това е от съществено значение, за да се намали зависимостта на транспорта от петрола, да се смекчи въздействието му върху околната среда и по този начин да се укрепи водещата роля на Европа в борбата срещу изменението на климата. Директивата определя минимални изисквания за изграждането на инфраструктура за алтернативните горива, включващи зарядни точки за електрически превозни средства и точки за зареждане с природен газ и водород. Решението трябваше да бъде приложено до 18 ноември 2016 г. най-късно. Въпреки това България само частично е уведомила Комисията за мерки за транспониране на директивата в националното право. В срок от два месеца България трябва да уведоми Комисията за тези мерки. В противен случай Комисията може да реши да предяви иск пред Съда на ЕС. \r\nЗа повече подробности относно всички взети решения вж. регистъра на решенията за установяване на нарушение. \r\nОтдел \"Преса и медии\" \r\nПредставителство на ЕК в България", "date": "2017.10.04", "title": "EK предприе следващи стъпки по две процедури за нарушение спрямо България в областта на транспорта"}
{"url": "http://www.focus-news.net/news/2017/10/04/2442870/aleksi-kesyakov-prez-esenno-zimniya-sezon-usloviyata-na-dvizhenie-ryazko-se-promenyat.html", "text": "През есенно-зимния сезон трябва да знаем, че условията на движение рязко се променят. Това каза секретарят на Държавно-обществената комисия по безопасност на движението по пътищата Алекси Кесяков в интервю за Агенция „Фокус“ по повод подготовката на шофьорите за есенно-зимния сезон. По думите му, когато говорим за този период ние трябва да си спомним за миналите години, че в последните три месеца на годината стават доста тежки катастрофи, които настъпват  по един и същи начин. „Длъжни сме да се съобразим с тази статистика, с тези нарушения и грешки, които участниците в движението допускат. Никой не иска да се наранява, да загива или да убива останалите участници в движението. През този период трябва да си преподредим ценностите и да знаем, че на пътя е най-важно на пътя да съхраним живота и здравето на хората, които превозваме и на останалите участници в движението, както и на самите себе си“, посочи Кесяков. Той обърна внимание, че миналата година през тези три месеца са загинали 180 човека. „Обръщам се към слушателите и читателите на „Фокус“. Бъдете по-внимателни и не се старайте да станете част от статистиката. В този период ние трябва да си припомним, че процесите на движението не зависят от какво си мислим какво знаем, колко сме тежки и богати“, поясни Кесяков. \r\nДеница КИТАНОВА", "date": "2017.10.04", "title": "Алекси Кесяков: През есенно-зимния сезон условията на движение рязко се променят"}
{"url": "http://www.focus-news.net/news/2017/10/04/2442871/sofiya-vavezhda-se-vremenna-organizatsiya-na-dvizhenieto-zaradi-futbolnata-sreshta-mezhdu-natsionalnite-otbori-na-balgariya-i-frantsiya-na-7-oktomvri-na-natsionalniya-stadion.html", "text": "Въвежда се временна организация на движението за провеждане на футболна среща между националните отбори на България и Франция на 7 октомври на Националния стадион, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва:\r\n- до отпадане на необходимостта по алеите около Националния стадион „Васил Левски”. \r\n- от 08.00 до 24.00 часа на 7 октомври:  на моста пред Национален стадион „Васил Левски”; на ул. „Ген. Гурко” между бул. „Васил Левски” и бул. „Евлоги и Христо Георгиеви”, с изключение на местата в режим на платено паркиране „служебен абонамент”. \r\nОт 20.00 часа на 7 октомври до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „П.К. Яворов”. \r\nОт 18.00 часа на 7 октомври до приключване на мача се променя частично маршрутът на автобусна линия № 75, като се скъсява маршрутът ú до Военна академия.", "date": "2017.10.04", "title": "София: Въвежда се временна организация на движението заради футболната среща между националните отбори на България и Франция на 7 октомври на Националния стадион"}
{"url": "http://www.focus-news.net/news/2017/10/04/2442872/stara-zagora-v-zelenata-zona-shte-mozhe-da-se-parkira-bezplatno-za-praznika-na-grada-5-oktomvri.html", "text": "В центъра на Стара Загора ще може да се паркира безплатно за празника на града  - 5 октомври, съобщиха от пресцентъра на Община Стара Загора. В \"Зелената зона\" превозните средства ще паркират свободно.\r\nΠopaди cтapтa нa cтpoитeлнo-мoнтaжнитe paбoти пo пpoeĸтa за обновление на площадното пространство в центъра и пешеходната зона, пpeдвидeнитe зa Πpaзниĸa нa гpaдa – 5 oĸтoмвpи мepoпpиятия щe бъдaт cъcpeдoтoчeни в пapĸ „Πeти oĸтoмвpи“.", "date": "2017.10.04", "title": "Стара Загора: В \"Зелената зона\" ще може да се паркира безплатно за празника на града – 5 октомври"}
{"url": "http://www.focus-news.net/news/2017/10/04/2442873/sofiya-vavezhda-se-organizatsiya-na-dvizhenieto-za-zasnemane-na-film.html", "text": "Въвежда се организация на движението в София за заснемане на филм. Това съобщиха от пресцентъра на Столична община. От 19.00 часа на 5 октомври 2017 г. до 09.00 часа на 6 октомври 2017 г. се забранява престоят и паркирането на пътни превозни средства, с изключение на колите на снимачния екип на ул. „Ралевица” между ул. „Севастократор Калоян” и ул. „Елите”.", "date": "2017.10.04", "title": "София: Въвежда се организация на движението за заснемане на филм"}
{"url": "http://www.focus-news.net/news/2017/10/04/2442874/rts-srabskiyat-ministar-na-otbranata-zayavi-che-za-poslednite-10-mesetsa-vav-vaorazhenite-sili-na-sarbiya-sa-prieti-1114-novi-voynitsi.html", "text": "Сръбският министър на отбраната Александър Вулин заяви, че от декември 2016-та година до днешна дата, въоръжените сили на Сърбия са приели в състава си 1114 нови войници, предава RTS (Radio-Televizija Srbije).\r\nМинистър Вулин, началникът на Генералния щаб Любиша Дикович и командирът на Сухопътните сили на Сърбия генерал Милосав Симович посетиха Смесената артилерийска бригата, както и части от Трета армейска бригада в нишките казарми „Мия Станимирович“.\r\n„Можем да заявим, че с усилията на цялата държава, от декември 2016-та година до днес сме приели 1114 нови професионални войници. Досега 2082-ма души кандидатстваха, а от тях приехме 1114. Още 867 души са в процес на прием, а до края на годината очакваме, че можем да приемем 663-ма“, заяви министър Вулин. Симеон Миланов", "date": "2017.10.04", "title": "RTS: Сръбският министър на отбраната заяви, че за последните 10 месеца във въоръжените сили на Сърбия са приети 1114 нови войници"}
{"url": "http://www.focus-news.net/news/2017/10/04/2442875/prof-stati-statev-rektor-na-unss-bazata-na-universiteta-ni-e-maksimalno-prepalnena-zatova-zapochvame-izgrazhdaneto-na-nov-korpus.html", "text": "Базата на университета ни е максимално препълнена, затова започваме изграждането на нов корпус. Това каза ректорът на Университетa по национално и световно стопанство проф. Стати Статев в интервю за Агенция „Фокус“.\r\nТой уточни, че общата стойност на проекта е малко под 12 млн. лв. с ДДС., като от тях 4,5 млн. лв. са по програмата „Региони в растеж“, а останалите 7,5 млн. лв. са обещани от правителството. „Вярвам, че след по-малко от три години корпусът ще бъде готов и ще бъде открит в чест на един век от създаването на УНСС“, каза проф. Статев.\r\nПо думите му в момента УНСС разполага със сграден фонд за обучение, който е малко над 40 хил. кв. (или малко над 40 дка) без да се броят спортният комплекс и общежитията. „Университетът има около 22 хил. студенти, от които 17 хил. бакалаври, 5 хил. магистри и 500 докторанти. При този огромен брой студенти се налага лекциите да започват от 7.30 часа в понеделник и да завършват в 21.45 в неделя. И въпреки това, базата е максимално препълнена макар да използваме и залите на нашия Институт за следдипломна квалификация“, обясни ректорът и уточни, че този проблем ще бъде кардинално решен с изграждането на новия учебен корпус, който ще има 9 хил. кв. м застроена площ. \r\n„Сградата, която ще се вписва архитектурно и функционално със останалата част от университета, ще разполага с четири големи аули, с преподавателски кабинети, с два тестови центъра. От последните имаме остра нужда, защото капацитетът на този, който имаме в момента и в който се провеждат кандидатстудентски, семестриални и държавни изпити, вече е недостатъчен. Освен това с него обслужваме и Министерството на финансите, и Министерството на образованието и науката (когато прави изпити), и Института за дипломирани експерт-счетоводители. Правим го, защото имаме опита, традициите и софтуера, който е голямо наше достижение. Така че когато новият корпус бъде построен, ще можем по-добре да планираме учебния процес. И ще изпълним едно отдавнашно наше желание – занятията да започват не в 7.30, както е сега, а поне в 8.30 часа. Освен това преподавателите ще имат по-добри условия, близки до европейските, защото сега някои от тях са по 4 - 5 души в кабинет, а това не създава нормални предпоставки за работа“, обясни проф. Статев.\r\nЦветилена СИМЕОНОВА", "date": "2017.10.04", "title": "Проф. Стати Статев, ректор на УНСС: Базата на университета ни е максимално препълнена, затова започваме изграждането на нов корпус"}
{"url": "http://www.focus-news.net/news/2017/10/04/2442876/ministerstvo-na-pravosadieto-predlaga-zakonovi-promeni-za-podobryavane-na-investitsionniya-klimat-u-nas.html", "text": "Акциите на приносител да бъдат премахнати и постепенно да бъдат заменени с поименни акции. Това е един от приоритетите, залегнали в проекта на Закон за изменение на Търговския закон, който Министерство на правосъдието публикува за обществено обсъждане, съобщиха от пресцентъра на министерството. Детайлно разписаните изменения са обусловени от множество фактори, сред които е фактът, че акциите на приносител са забранени или в процес на забрана и съответно на замяна в редица развити и развиващи се държави по света. Това е така, защото се счита, че те могат да подпомагат дейности като пране на пари, финансиране на тероризма и избягване на данъчно облагане.\r\nНеобходимостта от въвеждане на предложените с проекта изменения  произтича и от съществуващия риск по отношение на прозрачността на информацията за лицата, притежаващи акции на приносител. Особеното при акциите на приносител е, че лицето, което упражнява фактическата власт върху акциите на приносител, е титуляр на правата по тях. Това прави смяната на собственика много лесна, като за това е необходимо единствено физическото предаване на акциите. \r\nСъщо така към настоящия момент в България няма законово задължение да се оповестява информация за притежателите на акциите на приносител.\r\nКато цяло промените имат за цел въвеждане в българското законодателство на висок стандарт за прозрачност и обмен на информация за данъчни цели по отношение на търговските дружества, издали акции на приносител. По този начин ще се гарантира спазване на правилата от страна на всички участници в търговския оборот, което ще бъде от полза за българския бизнес като цяло, защото от репутацията на Република България като прозрачна данъчна юрисдикция зависи инвестиционният климат в страната. Ще бъдат облагодетелствани и всички български граждани, доколкото от инвестиционния климат и състоянието на икономиката зависи благосъстоянието на всеки един от тях.", "date": "2017.10.04", "title": "Министерство на правосъдието предлага законови промени за подобряване на инвестиционния климат у нас"}
{"url": "http://www.focus-news.net/news/2017/10/04/2442877/zam-ministar-rositsa-dimitrova-haskovo-e-edna-ot-nay-dobre-raboteshtite-obshtini-v-sotsialnata-sfera.html", "text": "Хасково е една от най-добре работещите по програма „Топъл обяд“ - 1000 души получават ежедневно топла храна, Общината е образец и за работата по проекта „Приемна грижа“, заяви Росица Димитрова, заместник-министър на труда и социалната политика, пред присъстващите на регионалния форум „Деинституционализация на грижата за възрастните хора и хората с увреждания – перспективи и възможности“ в Хасково. Това съобщиха от пресцентъра на Община Хасково. Форумът бе организиран от Община Хасково, съвместно с Национален алианс за социална отговорност. В работата му се включиха също председателят на Национален алианс за социална отговорност Георги Георгиев, началникът на отдел в Агенция за социално подпомагане Николина Иванова, директори и служители на Дирекциите Социално подпомагане от областта,представители на Министерство на труда и социалната политика, Агенция за социално подпомагане, Национален алианс за социална отговорност, представители на Областна администрация, общините в област Хасково, ръководители на социални услуги за пълнолетни лица. Росица Димитрова посочи че Община Хасково отново може да бъде дадена като пример за община, която подкрепя социалните услуги и с това че от общинския бюджет се плащат заплатите на четирима детегледачи в центрове за настаняване от семеен тип, с която там грижите за децата са на много по-добро ниво. \r\nЗам.-министър Димитрова каза, че делът на хората над 65-годишна възраст в страната се увеличава всяка година. През 2010-а те са били 17.4%, а прогнозата е да стигнат 32.7% през 2060 г. Тя посочи, че с увеличаване на дела на възрастните хора трябва да има все по-адекватни социални услуги за тяхното обгрижване. Целта е те да получат грижи в домашна среда, за да не попадат в съответните институции. За целта трябва да се заделят необходимите средства в новия бюджет, които да обезпечат работата на лични и социални асистенти и домашни помощници. Същевременно ще се цели подобряване на условията в съществуващите институции.\r\nВ приветствието си пред форума кметът Добри Беливанов заяви: „Община Хасково следва социално ориентирана политика. Затова развива широка гама от социални услуги за деца и възрастни хора. Тук вече са утвърдени редица услуги с държавно, местно и проектно финансиране, като целта на предоставяните услуги е подкрепа на местните общности, уязвимите групи и лицата в риск. В Хасково имаме 8 услуги с държавно финасиране с общ капацитет 350 места, една е услугата с общинско финансиране, където има 150 места. 225 души работят в социалните услуги на общината“. Кметът на Хасково посочи, че се очаква в общината да бъдат изградени две нови социални институции за деца, съгласно картата на услугите – Дневен център за деца с увреждания и техните семейства и Преходно жилище за деца от 15 до 18 години. Предстои и ремонт на съществуващата социална услуга Център за обществена подкрепа с обособяване на места за спешен прием, с което се очаква капацитета на услугата да бъде увеличен от 40 на 100 потребители.", "date": "2017.10.04", "title": "Зам.-министър Росица Димитрова: Хасково е една от най-добре работещите общини в социалната сфера"}
{"url": "http://www.focus-news.net/news/2017/10/04/2442878/reuters-oon-prizova-severna-koreya-da-prekrati-s-diskriminatsiyata-na-detsata-kakto-i-detskiya-trud.html", "text": "Разследващи от ООН за детските права заявиха, че Северна Корея наказва децата за „престъпленията на родителите им“ или политическите им възгледи, предава Reuters. От ООН призоваха Пхенян да прекрати дискриминационните практики, както и детския труд.\r\nКомисията за правата на детето към ООН изрази и дълбоко притеснение от „идеологическата индоктринация“ на севернокорейската образователна система.\r\nСпоред комисията, Северна Корея „не гарантира адекватно правото на свобода от мъчения и други жестоки и деградиращи наказания, както на практика, така и по закон“. От комисията споменаха живеещите по улиците севернокорейски деца, както и тези, които са пратени в трудови лагери за политически затворници. Симеон Миланов", "date": "2017.10.04", "title": "Reuters: ООН призова Северна Корея да прекрати с дискриминацията на децата, както и детския труд"}
{"url": "http://www.focus-news.net/news/2017/10/04/2442879/montana-okrazhnata-prokuratura-protestira-uslovnata-prisada-za-shofyor-na-tir-predizvikal-katastrofa-sas-zaginal.html", "text": "Окръжна прокуратура-Монтана внесе в съда протест срещу присъдата, с която подсъдимият по делото турски гражданин С. Чакър е признат за виновен за престъпление по чл. 343, ал. 4, вр. ал. 3, б. „б“, вр. ал. 1, вр. чл. 342, ал. 1 от НК. Държавното обвинение счита, че наложеното от съда условно наказание, в размер на три години „лишаване от свобода“ с изпитателен петгодишен срок, за извършеното от подсъдимия тежко престъпление, не съответства на изключително високата степен на обществена опасност на деянието и на последиците му. Това съобщиха от пресцентъра на Апелативна прокуратура - София.\r\nС небрежното си поведение като водач на МПС, с рисковото и безотговорно шофиране, подсъдимият Чакър предизвикал тежко транспортно произшествие, довело до смърт и осакатяване на множество хора. \r\nНезависимо от признаването на вината и провеждане на делото по реда на съкратеното съдебно следствие, ОП-Монтана счита, че следва да бъде наложено ефективно наказание. \r\nПрисъдата в този й вид не отчита обществената опасност на престъплението - жертвите и пострадалите от него и претърпените от тях болки и страдания. \r\nСпоред прокурора, изготвил протеста, практиката да се налагат условни наказания за транспортни престъпления, особено тези довели до човешки жертви, е порочна и неправилна. Така не се постигат целите на наказанието и на генералната превенция. \r\nОкръжна прокуратура – Монтана предлага изменение на първоинстанционната присъда, като бъде увеличен размерът на наложеното наказание и същото да бъде изтърпяно от подсъдимия Чакър ефективно.", "date": "2017.10.04", "title": "Монтана: Окръжната прокуратура протестира условната присъда за шофьор на ТИР, предизвикал катастрофа със загинал"}
{"url": "http://www.focus-news.net/news/2017/10/04/2442880/yambol-oblastniyat-upravitel-dimitar-ivanov-shte-se-sreshtne-sas-zamestnik-ministar-sultanka-petrova.html", "text": "Областният управител на Ямбол Димитър Иванов ще се срещне със заместник-министъра на труда и социалната политика Султанка Петрова. Това съобщиха от Областна администрация – Ямбол. Работната среща е посветена на демографските проблеми на областта, както и набелязване на конкретни идеи и мерки за разрешаване на демографската криза. Тя ще се състои в Областна администрация Ямбол от 14.00 часа в четвъртък.", "date": "2017.10.04", "title": "Ямбол: Областният управител Димитър Иванов ще се срещне със заместник-министър Султанка Петрова"}
{"url": "http://www.focus-news.net/news/2017/10/04/2442881/afp-donald-tramp-shte-poiska-pomosht-za-puerto-riko-na-stoynost-29-miliarda-dolara.html", "text": "Американският президент Доналд Тръмп планира да поиска от конгреса извънредна помощ за Пуерто Рико на стойност 29 милиарда долара, предава AFP. Това се случва, след като островът бе ударен от урагана „Мария“.\r\nОчаква се президентът Тръмп да поиска 12,77 милиарда долара извънредна помощ за Пуерто Рико, както и опрощаване на 16 милиарда от дълговете на острова, заявиха от Белия дом.Симеон Миланов", "date": "2017.10.04", "title": "AFP: Доналд Тръмп ще поиска помощ за Пуерто Рико на стойност 29 милиарда долара"}
{"url": "http://www.focus-news.net/news/2017/10/04/2442882/57-mladi-hora-shte-zapochnat-rabota-v-ministerstvoto-za-balgarskoto-predsedatelstvo-krayniyat-srok-za-kandidatstvane-nablizhava.html", "text": "57 млади момчета и момичета ще започнат трудовия си път, като станат част от екипа на Министерството за Българско председателство на Съвета на ЕС 2018. Срокът за подаване на документите изтича в края на работния ден в понеделник, 9 октомври. Местата са за стажанти на трудов договор и са по . Това съобщиха от пресцентъра на Министерството.\r\nЗа работа в Министерството могат да кандидатстват младежи до 29 години със завършено висше образование, които са безработни и към момента нямат трудов стаж. Те ще получат уникалната възможност да работят за първото Българско председателство на Съвета на ЕС и да придобият опит и умения в работата с представители на държавите членки. Младите хора ще бъдат разпределени в различни звена, които се занимават с подготовката и провеждането на председателството – звеното за връзки с делегациите, международния пресцентър, екипите за информация и т.н.   \r\nЗа да станат част от екипа на първото Българско председателство на Съвета на Европейския съюз, стажантите трябва да имат завършено образование в някоя от следните специалности: икономика, политически науки, филология, обществени комуникации и журналистика, история, право, администрация и управление, туризъм. Кандидатите трябва да владеят английски, немски или френски език минимум на ниво В2 по Европейската езикова рамка. Изискването е свързано с характера на бъдещите им задължения -  да могат да са в непрекъснат контакт с гостите на председателството и да им дават информация, когато е необходимо. Предимство е добрата компютърна грамотност. Кандидатите трябва да умеят да работят в екип и на гъвкав график.\r\nС предимство ще бъдат класирани кандидати със стажантски опит в европейски институции, организация на международни събития, както и лица с практически опит в управлението, организацията или извършването на доброволческа или сходна на нея дейност.\r\nИнформация за кандидатстването за работни места във ведомството по програма \"Старт на кариерата\" може да бъде намерена във всяка дирекция „Бюро по труда“. Одобрените по документи кандидати се явяват на интервю с работодателя, при което е добре да представят автобиография и документи, които да удостоверяват нивото на владеене на чужди езици и умения за боравене с компютър.", "date": "2017.10.04", "title": "57 млади хора ще започнат работа в Министерството за Българското председателство, крайният срок за кандидатстване наближава"}
{"url": "http://www.focus-news.net/news/2017/10/04/2442883/dobrich-predstavyane-na-nova-kniga-na-rada-vartuninska-po-povod-neynata-85-godishnina-shte-se-provede-v-grada.html", "text": "Влюбена в живота, хората и литературата, Рада Въртунинска продължава да радва почитателите си с нови текстове – този път ще представи книгата си „Моят едностаен свят“ на 7 октомври от 17.30 ч. в Огледална зала „Нели Божкова“. Това съобщиха от пресцентъра на Община град Добрич. Повод за това е нейната 85-годишнина. Организатори на събитието са Община Добрич и Сдружение на писателите – Добрич. За книгата ще говори Сашо Серафимов – поет, председател на Сдружение на писателите. Музикален акцент ще сложи Росица Бояджиева с пиеси за флейта.\r\nРада Въртунинска е родена в Добруджа, потомка е на родовете Акъллийски, Гъркови и Чамурлийски. Родена е на 28 август 1932 година. Завършва руска филология в Софийския университет „Св. Климент Охридски“. До пенсионирането си работи само в сферата на културата – Окръжна библиотека – Добрич, Държавен архив – Добрич, Център за художествена самодейност. През 1968 г. по предложение на Комитета за култура е командирована в Букурещ, Румъния за изследване на документи, свързани с образованието и културата в Добруджа за периода 1918-1940 г. Допринася за създаване на културни връзки с Русия, Румъния, Чехия, Словакия.\r\nСлед 1987 година се отдава на литературна дейност. Има издадени 22 книги – исторически и краеведски очерци, романи, есета за исторически събития, свързани с Добруджа и именити добруджанци – Захари Медникаров, Любен Бешков, Янко Атанасов, Калчо Георгиев и др. Има ценен принос в сравнителното литературознание с изследванията и анализите на творчеството на Дора Габе и Анна Ахматова, Йордан Йовков и Гогол, Йовков и Пушкин. Тези нейни изследвания са включени в научен оборот в библиотеките на БАН и Софийски университет „Св. Климент Охридски“. Подготвена е за печат книгата „Усмивката като емоционален щрих в творчеството на Йовков“. Нейни стихове са преведени на руски език и включени в двуезичната Антология на българската поезия, издадена в Москва през 2005 г. Рада Въртунинска е член на Съюза на учените – Клон Добрич, Сдружение на писателите – Добрич. Вписана е в Почетната книга на Община Добрич.", "date": "2017.10.04", "title": "Добрич: Представяне на нова книга на Рада Въртунинска по повод нейната 85-годишнина ще се проведе в града"}
{"url": "http://www.focus-news.net/news/2017/10/04/2442884/brig-gen-plamen-yordanov-61-va-stryamska-brigada-interesat-kam-sluzhba-v-balgarskata-armiya-e-na-sanitarniya-minimum.html", "text": "Интересът към служба в Българската армия все повече намалява и в момента е доста нисък, дори бих казал - на санитарния минимум. Това каза в интервю за Радио „Фокус” Пловдив бригаден генерал Пламен Йорданов, командир на 61-ва Стрямска механизирана бригада в Карлово. „Надявам се, че с инициативата „Приятели на армията”, която все по-добре развиваме с учениците от средните училища, интересът на младежта към професията на военнослужещия ще нараства”, каза бригаден генерал Йорданов. Той поясни, че идеята на тази инициатива е не само да се запознаят младите с армията и с това, което прави тя, но и да ги научи на някои практически навици и умения, които може да се окажат много полезни в техния живот. „Например, да ги научим на някои способи и практики за оцеляване в сложна обстановка и най-вече да ги учим да преодоляват трудностите и да работят в екип”, каза бригаден генерал Йорданов. „Не можем да скрием истината, че действително има отлив от армията и то не само в нашия регион”, добави той. Причините за това, според него са комплексни, като една от тях е заплащането. „В момента големи предприятия в региона предлагат по-добро заплащане и това оказва влияние. Сигурен съм, че ръководството на армията и Министерството на отбраната ще вземат мерки относно заплащането на военнослужещите, но също така има още какво да се направи и по отношение на социалните придобивки”, каза още командирът на 61-ва бригада. Според него, основният проблем, който поражда отлива от армията е несигурността и то не само за военнослужещите, но за техните семейства. Постоянните промени в законовите разпоредби, касаещи пенсионирането на военнослужещите, слуховете за премахване и намаляване на заплатите, които получават те при пенсиониране и други не по-малко важни фактори като липсата на устойчиво кариерно развитие, остарялата техника, понижаването на социалния статус на военнослужещите и техните семейства, също оказват неблагоприятно влияние върху попълването на армията с кадрови военнослужещи.\r\nЦветана ТОНЧЕВА", "date": "2017.10.04", "title": "Бриг. ген. Пламен Йорданов, 61-ва Стрямска бригада: Интересът към служба в Българската армия е на санитарния минимум"}
{"url": "http://www.focus-news.net/news/2017/10/04/2442885/kurir-sarbiya-kataloniya-se-gotvi-da-obyavi-nezavisimost-koeto-shte-oshteti-tsyala-evropa.html", "text": "Референдумът за независимост на Каталония се проведе успешно, Мадрид не го признава, но Барселона го смята за формално валиден, пише Kurir (Сърбия) . Представител на властите в автономната област потвърди, че Каталония се готви да обяви независимост в понеделник.\r\nВ понеделник е заседанието на каталонския парламент, в който доминират подкрепящите независимостта партии. Следователно резултатите от гласуването няма да бъдат изненада.\r\nКаталонският лидер Карлес Пучдемон също потвърди, че ще се обяви независимост. На въпрос как ще реагира, ако се стигне до испанска интервенция, а именно поставяне под контрол на каталонските институции, той заяви, че това би било „грешка, която променя всичко“.\r\nМадрид би могъл, а най-вероятно и иска, да активира член 155 от конституцията си, според който ще може да заеме контрол над Каталония. Тогава би следвало разпускане на парламента и организирането на нови избори. Твърде възможно е това да доведе до още победи на партиите, които са за независимост, пише сръбската медия. Междувременно не е изключено и падането на правителството в Мадрид, нови испански избори и ново правителство, което да се хареса повече на каталонците.\r\nВ случай на нови избори, които не доведат до желан от каталонците резултат, не е изключено да се обяви независимост. Такъв сценарий крие много опасности от въпросите за валутата до проблемите на международното признаване. Симеон Миланов", "date": "2017.10.04", "title": "Kurir (Сърбия): Каталония се готви да обяви независимост, което ще ощети цяла Европа"}
{"url": "http://www.focus-news.net/news/2017/10/04/2442886/afp-yaroslav-kachinski-zayavi-che-frenskiyat-prezident-emanyuel-makron-e-poveche-zvezda-otkolkoto-otgovoren-politik.html", "text": "Лидерът на управляващата полска консервативна „Партия на закона и справедливостта“ Ярослав Качински заяви, че френският президент Еманюел Макрон е повече „звезда“, отколкото „отговорен политик“, предава AFP.\r\nТой използва тази критика към Макрон, за да обясни защо в Полша не е въведена президентска система, както желае президентът Анджей Дуда.\r\n„За съжаление в днешно време президентските избори често се превръщат в някакъв вид плебисцит, който се печели не от отговорни политици, а от звездни“, каза Качински.\r\n„Примерът с Франция показва много ясно колко лошо може да произтече от такава ситуация“, добави той.Симеон Миланов", "date": "2017.10.04", "title": "AFP: Ярослав Качински заяви, че френският президент Еманюел Макрон е повече „звезда“, отколкото „отговорен политик“"}
{"url": "http://www.focus-news.net/news/2017/10/04/2442887/dogovor-mezhdu-stolichna-obshtina-i-mtsp-za-finansirane-na-proekt-za-monitoring-na-kachestvoto-na-sotsialnite-uslugi-v-obshtinata-shte-bade-sklyuchen-na-5-oktomvri.html", "text": "На 5 октомври 2017г. от 11 часа, в Официална зала на Столична община ще бъде сключен административен договор между Столична община и Министерството на труда и социалната политика (МТСП) за предоставяне на безвъзмездна финансова помощ по Оперативна програма „Развитие на човешките ресурси“ 2014-2020 процедура чрез подбор на проекти BG05M9OP001- 4.001 ”Транснационални и дунавски партньорства за заетост и растеж” за изпълнение на проект „Ноу-хау за мониторинг на качеството на социалните услуги в Столична община“. Това съобщиха от пресцентъра на Столична община. \r\nОбщата цел на проекта е стимулиране на организационното и професионално развитие на доставчиците на територията на София, чрез въвеждането на специфична за Столична община система за мониторинг на качеството на социалните услуги.\r\nПроектът цели в ежедневното практическо предоставяне на социални услуги да бъде заложен моделът за постоянно подобряване на качеството за стимулиране усъвършенстването на критериите за качество основано на европейските принципи, залегнали в “Европейската рамка за качеството на услугите от общ интерес в ЕС” и “Доброволната европейска рамка за качество на социалните услуги”. Процесът на адаптиране и пилотиране ще бъде базиран на холандските опит и модел като реализацията на проекта ще даде нова основа за регулярното оптимизиране на процеса на мониторинг.", "date": "2017.10.04", "title": "Договор между столична община и МТСП за финансиране на проект за мониторинг на качеството на социалните услуги в общината ще бъде сключен на 5 октомври"}
{"url": "http://www.focus-news.net/news/2017/10/04/2442888/pregled-na-mezhdunarodnite-novini-do-18-chasa-agentsiya-fokus.html", "text": "Според доклад на организацията „Инициатива на свободните журналисти” (ÖGİ), през септември в Турция са задържани нови трима журналисти, арестувани са други двама, освободени са четирима, срещу 53-ма се водят съдебни процеси, а общо 176 журналисти са д мярка за неотклонение „Задържане под стража” и се намират по затворите. По думите на говорителя на ÖGİ Хаккъ Болтан, в Турция има повече арестувани журналисти, в сравнение с техния брой в целия свят. „Докато постоянно се увеличава броят на арестуваните журналисти, няма как да има подобрение в нито една област на обществения живот. Случва се точно обратното – във всяка една област ситуацията става все по-опасна и то със страшно голяма скорост. В Турция господства едно управление, което с всеки изминал ден още повече подпалва войната и погазва мира. Когато има такова управление, което си пада по войната и което с инат иска да остане в условията на тази война; тогава затворите в тази страна стават  „дом и творение” за журналистите”, посочва още говорителят на ÖGİ на пресконференция в Диарбекир.\r\n*** Европейският съюз съобщи в сряда, че ще „ускори“ правните си действия срещу Унгария във връзка с репресиите срещу неправителствените организации, подкрепяни от чужбина, насочени според мнозина срещу американския милиардер Джордж Сорос.\r\nЕвропейската комисия съобщи в изявление, че Будапеща не е разгледала „сериозните опасения“, които Брюксел изрази в средата на месец юли.\r\nПоради тази причина Унгария разполага с един месец, за да вземе необходимите мерки и да се съобрази с мотивираното становище. Ако Унгария не отговори по задоволителен начин на мотивираното становище, Комисията може да отнесе случая до Съда на ЕС, се казва в изявлението на ЕК. \r\n*** Най-малко четирима души са загинали, а други 15 са ранени при самоубийствен атентат в сградата на съда в третия по големина град в Либия – Мисрата.\r\nИзточник от кръговете по сигурността разкри за агенцията, че самоубийствен атентатор е детонирал заредена с експлозиви жилетка във вътрешността на сградата, разположена в центъра на Мисрата.\r\n*** Турски съд издаде в сряда доживотни присъди на 34 обвиняеми по дело за заговор за убийството на президента Реджеп Тайип Ердоган. Покушението е трябвало да бъде извършено в луксозен хотел на Егейско море в нощта на опита за държавен преврат.\r\nВсички обвиняеми, включително бившият бригаден генерал Гокхан Сахин Сонмезатес, получиха по четири присъди за доживотен затвор на всеки от процесите, водени в югозападния град Мугла.\r\n*** Либийският клон на близкоизточната радикална групировка „Ислямска държава“ пое отговорност за самоубийствения атента в сградата на съда в третия по големина град в северноафриканската страна – Мисрата.\r\nЖертви на атаката станаха трима души, загинал е и атентаторът. По данни на медиците пострадали са на най-малко 35 души. Говорител на местна болница поясни, че ранените са предимно цивилни, но сред тях има и служители на сигурността, охранявали сградата на съда. Той изрази опасения, че броят на жертвите ще нарасне.\r\n*** Министърът на правосъдието на Кралство Испания Рафаел Катала предупреди, че ще има последствия, в случай че регионалните власти в Барселона декларират независимост на Каталония.\r\nПравителството в Мадрид ще използва „всички налични ресурси“, за да гарантира спазването на законите на страната, категоричен бе Катала. Той подчерта, че всички законодателни актове на каталонското правителство са обявени за незаконни от Конституционния съд на Испания. \r\n***Европейската комисия заяви, че „е време за разговор“ за разрешаването на ескалиращата политическа криза в Каталония. Същевременно от комисията подчертаха, че Мадрид има право да използва „пропорционална“ сила, за да поддържа реда и законността в автономната област.\r\n„Време е да се говори и намери начин в рамките на конституционния ред в Испания за измъкване безизходица“, заяви заместник-председателят на ЕК Франс Тимерманс.\r\n***Сръбският министър на отбраната Александър Вулин заяви, че от декември 2016-та година до днешна дата, въоръжените сили на Сърбия са приели в състава си 1114 нови войници.\r\nМинистър Вулин, началникът на Генералния щаб Любиша Дикович и командирът на Сухопътните сили на Сърбия генерал Милосав Симович посетиха Смесената артилерийска бригата, както и части от Трета армейска бригада в нишките казарми „Мия Станимирович“.\r\n„Можем да заявим, че с усилията на цялата държава, от декември 2016-та година до днес сме приели 1114 нови професионални войници. Досега 2082-ма души кандидатстваха, а от тях приехме 1114. Още 867 души са в процес на прием, а до края на годината очакваме, че можем да приемем 663-ма“, заяви министър Вулин.\r\n***Разследващи от ООН за детските права заявиха, че Северна Корея наказва децата за „престъпленията на родителите им“ или политическите им възгледи. От ООН призоваха Пхенян да прекрати дискриминационните практики, както и детския труд.\r\nКомисията за правата на детето към ООН изрази и дълбоко притеснение от „идеологическата индоктринация“ на севернокорейската образователна система.\r\nСпоред комисията, Северна Корея „не гарантира адекватно правото на свобода от мъчения и други жестоки и деградиращи наказания, както на практика, така и по закон“. От комисията споменаха живеещите по улиците севернокорейски деца, както и тези, които са пратени в трудови лагери за политически затворници.", "date": "2017.10.04", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/10/04/2442889/plovdiv-gradskata-hudozhestvena-galeriya-shte-predstavi-tri-izlozhbi-v-ramkite-na-festivala-mezhdunarodni-fotografski-sreshti.html", "text": "Градската художествена галерия в Пловдив ще представи три изложби в рамките на Фестивала „Международни фотографски срещи“. Това съобщиха за Радио „Фокус“ – Пловдив от отдел „Връзки с обществеността“ на културната институция. Веднага след официалното откриване на фестивала в Балабановата къща на 6 октомври, любителите на фотографското изкуство ще могат да разгледат колекцията от фототворби на Йордан Йорданов – Юри – „Мексиканска хроника“. Изложбата ще бъде позиционирана в къщата с постоянна експозиция „Мексиканско изкуство“ в Стария град, като откриването е в 19.00 часа. Откриване на изложба в Градската художествена галерия ще има и на 7 октомври от 17.00 часа. Фотографът Джордж Георгиу от Великобритания ще представи своите творби, обединени от заглавието „Придружен от непознати: Парад на американците”, на първия етаж в Залите за временни експозиции на ул. „Княз Александър I“. Третата изложба ще бъде открита за посетители на 8 октомври от 11.00 часа. Тя ще се състои от избрани фотографии от биенале „Фодар”- 2017 и е озаглавена „Факт, фикция, истина”. Изложбата ще може да се види на втория етаж в къщата с постоянна експозиция на художника Енчо Пиронков в Стария град.\r\n„Международни фотографски срещи” е първият в България международен фотографски фестивал, който се провежда ежегодно през месец октомври в град Пловдив. От самото си начало през 2002 г. фестивалът е организиран от фондация „Пловдивско фотографско средище” и дирекция „Култура и културно наследство” на Община Пловдив. Тазгодишния престижен международен фестивал в Пловдив се провежда от днес до 26 октомври.\r\nТони МИХАЙЛОВ", "date": "2017.10.04", "title": "Пловдив: Градската художествена галерия ще представи три изложби в рамките на Фестивала „Международни фотографски срещи“"}
{"url": "http://www.focus-news.net/news/2017/10/04/2442890/afp-islyamska-darzhavarazprostrani-video-s-dvama-pleneni-rusnatsi.html", "text": "Двама мъже бяха показани във видео, разпространено от „Ислямска държава“, предава AFP.  И двамата бяха идентифицирани като членове на руски паравоенни групи, макар и все още да не е ясно защо са били в Сирия.\r\nОрганизация на руски ветерани и донските казаци идентифицира мъжете като Григорий Цуркану и Роман Заболотни, но заяви, че нито един от тях не се е сражавал в Сирия.\r\nРуското Министерство на отбраната отрече негови служители, да са били пленени в Сирия.\r\n„Това е нашият активен казак Роман Заболотни. Не знаем как се е озовал в Сирия“, заяви говорителят на донските казаци Людмила Бондар.\r\nВторият мъж, който е от Москва, е член на ветеранската организация „Военно братство“. Симеон Миланов", "date": "2017.10.04", "title": "AFP: “Ислямска държава“разпространи видео с двама пленени руснаци"}
{"url": "http://www.focus-news.net/news/2017/10/04/2442891/afp-reks-tilarsan-othvarli-tvardeniyata-che-e-obmislyal-da-podade-ostavka-kato-darzhaven-sekretar-na-sasht.html", "text": "Държавният секретар на САЩ Рекс Тилърсън отхвърли твърденията, че е обмислял да подаде оставка от кабинета на Доналд Тръмп, предава AFP . Той добави, че не е наричал президента „идиот“.\r\n„Никога не се е налагало вицепрезидентът да ме убеждава да остана държавен секретар, защото никога не съм обмислял да напусна този пост“, каза Тилърсън, отхвърляйки твърденията на NBC News.\r\n„Макар и да съм нов във Вашингтон, научих, че има някои, които се опитват да посяват разделение, за да гарантират интересите си, като разкъсат другите на части в опита си да подкопаят президента Тръмп. Не съм и няма да работя по този начин“, подчерта държавният секретар. Симеон Миланов", "date": "2017.10.04", "title": "AFP: Рекс Тилърсън отхвърли твърденията, че е обмислял да подаде оставка като държавен секретар на САЩ"}
{"url": "http://www.focus-news.net/news/2017/10/04/2442892/beseda-na-tema-yakovovata-sv-liturgiya-parvata-apostolska-liturgiya-na-pravoslavnata-tsarkva-shte-se-provede-v-sofiya.html", "text": "На 5 октомври (четвъртък) в Лекционната зала на Енорийския център при храм \"Св. св. Кирил и Методий\" (на Женския пазар) ще се проведе открита беседа на тема: „Якововата св. Литургия - първата апостолска литургия на Православната Църква“, предаде репортер на Агенция „Фокус“. Лектор ще бъде свещ. Захарий Димитров, духовник при храма. Беседата се организира в чест на св. Яков, брат Господен, чиято памет се празнува от Православната Църква на 23 октомври. Якововата света Литургия се отслужва рядко в днешно време.\r\nНачалото е от 18:30 часа. Входът е свободен. \r\nНикола ПЕТКОВ", "date": "2017.10.04", "title": "Беседа на тема „Якововата св. Литургия - първата апостолска литургия на Православната Църква“ ще се проведе в София"}
{"url": "http://www.focus-news.net/news/2017/10/04/2442893/provede-se-parvoto-snayperovo-sastezanie-za-kupata-na-68-ma-brigada-spetsialni-sili.html", "text": "На военния полигон Црънча се проведе първото състезание за купата на 68-ма бригада \"Специални сили\" съобщиха от Българска Т-Клас федерация. Състезанието бе организирано съвместно с БТКФ по правилата на военно-приложния стрелкови спорт Т-Клас. Разрешение за провеждане на такова уникално за Българската Армия мероприятие бе получено от най-високо ниво, а именно от Началника на отбраната - генерал-лейтенант Андрей Боцев. \r\nВ състезанието взеха участие общо 30 състезатели - представители на 68-ма бригада \"Специални Сили\", 61-ва Стрямска механизирана бригада, 65-ти Морски Специален разузнавателен отряд и Военна полиция, а също и състезатели на БТКФ. \r\nПатрон на турнира бе командирът на Специалните сили на България - бригаден генерал Явор Матеев, който учреди Специалната награда „Купа на Командира на Специалните сили\", с която бяха удостоени победителите в двете категории на най-сложното и трудно упражнение, изпълнявано с едновременна стрелба със снайперова карабина, щурмова карабина и пистолет.\r\nКонкретно, самото състезание се проведе в два дни и в две отделни дивизии, определени от вида на снайперовите оръжия, които бяха използвани. Освен с прецизни далекобойни снайпери, състезателите трябваше да покажат и да докажат своите умения също и с полуавтоматични щурмови карабини и с пистолети. Упражненията бяха изключително разнообразни и сложни за изпълнение, тестваха се на практика всички видове стрелкови умения и съответните физически и ментални качества на състезателите. На първо място в дизайна на упражненията бе поставен реализмът, а с него се обуславя високата степен на приложност на такъв тип състезания.\r\nСъстезанието бе изключително оспорвано и в двете дивизии, като крайното класиране не можеше да се предвиди до последното упражнение, а резултатите се публикуваха в реално време от специална онлайн софтуерна система за оценяване. \r\nПобедителите бяха наградени лично от бригаден генерал Явор Матеев.\r\nСъстезанието по правилата на стрелковия спорт Т-Клас беше първото с официално участие на въоръжените сили на РБ, което показва, че в командната верига на БА има разбиране за взаимодействието и взаимопомощта, която може да се осъществява между цивилни и военни структури и която неминуемо ще доведе до качествена позитивна промяна в нивото на подготовка на въоръжените сили, особено в контекста на днешната сложна обстановка.\r\nИнтересът, който бе предизвикан не само в самите състезатели и организатори, но и сред официалните гости, наблюдатели и висши представители на командната верига в БА, показва, че има необходимост от продължаване на усилията за развитие на Военно-приложните спортове в България,  които да развиват специфични умения, приложими за нуждите на въоръжените сили и да съдействат за повишаване нивото на подготовка в областта на отбраната.\r\nСпортът с прецизни снайперови системи Т-Клас е създаден в България и поради своите уникални характеристики - правилник, дизайн на упражненията, оценъчна система, придобива все по-голяма популярност, като вече има регистрирани и чуждестранни региони, които желаят да го практикуват.", "date": "2017.10.04", "title": "Проведе се първото снайперово състезание за купата на 68-ма бригада \"Специални сили\""}
{"url": "http://www.focus-news.net/news/2017/10/04/2442894/reuters-donald-tramp-i-shinzo-abe-se-saglasiha-che-tryabva-da-se-prodalzhi-s-natiska-sreshtu-severnokoreyskiya-rezhim.html", "text": "Американският президент Доналд Тръмп и японският премиер Шинзо Абе проведоха телефонен разговор, в който се съгласиха, че трябва да се продължи с натиска срещу севернокорейския режим, предава Reuters.\r\nДвамата лидери се съгласиха, че „диалогът в името на диалога“, е „безсмислен“, заяви японски представител.\r\nАгенция „Фокус“ припомня, че през последните седмици Северна Корея изстреля две балистични ракети, които прелетяха над Япония. Симеон Миланов", "date": "2017.10.04", "title": "Reuters: Доналд Тръмп и Шинзо Абе се съгласиха, че трябва да се продължи с натиска срещу севернокорейския режим"}
{"url": "http://www.focus-news.net/news/2017/10/04/2442895/blagoevgrad-vavezhdat-vremenna-organizatsiya-na-dvizhenieto-v-grada-na-5-oktomvri.html", "text": "Със Заповед на кмета на Благоевград д-р Атанас Камбитов ще бъде въведена временна  организация на движението на всички моторни превозни средства и масовия градски транспорт на 5 октомври. Мерките се налагат във връзка с подготовка и провеждане на историческа възстановка по повод  Освобождението на Горна Джумая и Пиринска Македония. Това съобщиха от пресцентъра на Община Благоевград.\r\nДвижението ще бъде спряно по ул. „Александър Стамболийски“, в участъка от Джамията до „Златното пиле“ за периода от 10:30 до 12:30 часа на 5 октомври (четвъртък). Определен е обходен маршрут по ул. „Митрополит Борис“ до светофара на  ул. „Трети март“, наляво ул. „Васил Априлов“ и отново наляво ул. „Стефан Стамболов“.\r\nМерките са с цел предотвратяване на пътнотранспортни произшествия.", "date": "2017.10.04", "title": "Благоевград: Въвеждат временна организация на движението в града на 5 октомври"}
{"url": "http://www.focus-news.net/news/2017/10/04/2442897/haskovo-na-gkpp-kapitan-andreevo-ima-8-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход. На ГКПП \"Капитан Андреево\" има 8 км, а на ГКПП \"Лесово\" - 4 км колона от товарни автомобили на изход. Това сочат данни към 18.00 часа, публикувани в сайта на ГД \"Гранична полиция. На границата с Румъния на ГКПП \"Дунав мост-Видин\" има 2 км колона от товарни автомобили на изход. На ГКПП \"Дунав мост-Русе\" има 1,5 км колона от товарни автомобили на изход. На българо-сръбската граница на ГКПП \"Калотина\" трафикът е интензивен на изход, има 2 км колона от товарни автомобили.\r\nНа границата с Гърция на ГКПП \"Кулата\" трафикът на товарни автомобили е интензивен и в двете посоки.\r\nНа българо-македонската граница трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.04", "title": "Хасково: На ГКПП \"Капитан Андреево\" има 8 км колона от товарни автомобили на изход"}
{"url": "http://www.focus-news.net/news/2017/10/04/2442898/predstoyashti-sabitiya-v-stranata-za-5-oktomvri-agentsiya-fokus.html", "text": "***\r\nОт 09.00 часа ще се проведе редовно пленарно заседание на Народното събрание. \r\n***\r\nОт 09.30 часа, в „София Хотел Балкан“, Асоциацията на българските застрахователи организира Юбилейна конференция по пътна безопасност „Мирен договор за българските пътища\".  В нея участие ще вземат министърът на регионалното развитие и благоустройството Николай Нанков, министърът на финансите Владислав Горанов, председателят на Комисията по бюджет и финанси Менда Стоянова и др.\r\n***\r\nОт 10.00 часа в зала „Киев“ на  парк-хотел „Москва“ в София, министърът на образованието и науката Красимир Вълчев ще открие дискусионен форум на тема „Подобряване на модела за финансиране на научните изследвания, основано на постигнатите резултати“. \r\n***\r\nОт 09.30 часа министърът на труда и социалната политика Бисер Петков ще присъства на официалното откриване на благоустроеното дворно пространство в ДГ „Щастливо детство“, обновено по проект „Красива България“.  Детската градина се намира на ул. „Цар Асен“ № 27. \r\n***\r\nОт 17.30 часа, в салона на читалището в Симитли ще се проведе Конференция на тема „Автомагистрала Струма и перспективите за реализация на инвестиционни проекти в Югозападна България“. На нея ще присъстват вицепремиерът и министър на отбраната Красимир Каракачанов, министърът на регионалното развитие и благоустройството Николай Нанков, Зам.-министърът на околната среда и водите Николай Кънчев, зам.-министърът на икономиката Александър Манолев и директорът на АПИ Дончо Атанасов. \r\n***\r\nОт 09:30 часа в заседателната зала в сградата на Висшия съдебен съвет, ул. Eкзарх Йосиф, ще се проведе редовното заседание на Пленума на Съвета. \r\n***\r\nОт 09.00 часа 2 състав на Специализирания наказателен съд ще проведе съдебно заседание по делото срещу Емил М., Лазарин Л., Едуард П., Мартин Д., обвинени в приготовление на убийство. \r\n***\r\nОт 09.30 часа, 21 състав на Софийски градски съд ще заседава по делото срещу Герман Костин. \r\n***\r\nОт 09.30 часа, 15 състав на Софийски градски съд ще проведе съдебно заседание по делото срещу Любомир Димитров. \r\n***\r\nОт 10.00 часа, 17 състав на Софийски градски съд ще заседава по делото срещи Сашо Тръпков (пътният полицай, обвинен за подкуп и сниман по време на проверка).\r\n***\r\nОт 10.00 до 14.00 часа пред фонтаните на Женския пазар ще се проведе фермерски пазар с продукция на български производители. \r\n***\r\nОт 10.00 часа, на ул. „Янко Сакъзов“ 30, „Национален български университет - трета възраст“  тържествено ще открие новата учебна година. \r\n***\r\nОт 10.00 до 13.00 часа, в „Генератор”, бул. „Черни връх” 47, София, ще се състои кръгла маса по проект „Чисти коли за чист град”, осъществяван от Българска асоциация електрически превозни средства (БАЕПС) с финансовата подкрепа на Столична община, Програма Европа 2017.\r\n***\r\nОт 11.00 часа в Големия салон на БАН Демонстрации за работа с най-съвременна техника за тримерна дигитализация, изграждане на тримерни обекти, визуализация и тримерно печатане ще покаже Институтът по информационни и комуникационни технологии – БАН в рамките на инициативата „Българската академия на науките представя своите институти“.\r\n***\r\nОт 11.00 часа, в Официалната зала на Столична община (ул. „Московска“ № 33), Заместник-министърът на труда и социалната политика Зорница Русинова и заместник-кметът на София Албена Атанасова ще подпишат договор за финансиране на проект „Ноу-хау за мониторинг на качеството на социалните услуги в Столична община“ по оперативна програма „Развитие на човешките ресурси“.\r\n***\r\nОт 13.00 часа първа САГБАЛ „Света София” ще представи на пресконференция информационна и профилактична кампания за рак на гърдата. Участие ще вземат Дончо Барбалов – заместник-кмет по направление „Финанси и стопанска дейност” и вр. изп. д. заместник-кмет по направление „Столично общинско здравеопазване“; д-р Гергана Коларова – изпълнителен директор на Първа САГБАЛ „Света София”; Вера Николова – представител на Фондация „Една от 8”; Зоя Паунова – изпълнителен директор на АстраЗенека България.\r\n***\r\nОт 14:30 часа в зала 130 на Народното събрание (пл. \"Княз Александър I\" №1) в рамките на редовното заседание на Комисията по здравеопазването към 44-тото Народно събрание ще бъде обсъдена темата за диагностиката и лечението на рака на простатата в Европа и България. \r\n***\r\nОт 18.00 часа в хотел Маринела ще се проведе Трети национален конгрес по невросонология и мозъчна хемодинамика. \r\n***\r\nОт 18.00 часа в Регионален исторически музей – София ще бъде открита изложба на традиционни японски тъкани юдзен и тетрадки уатоджи,  която е част от 28-те Дни на японската култура в България. \r\n***\r\nОт 18.30 часа в Търговски център \"Метро Сити\", Ниво -1 (разположен на кръстовището на бул. \"Ал. Малинов\" и ул. \"Филип Аврамов\"),СО Район „Младост“ организира обществено обсъждане на подробен устройствен план на проекта \"Гранд Каньон\" на \"Гаранти Коза\" – България.\r\n***\r\nОт 09.30 часа с тържествен молебен и полагане на цветя на паметния знак на майор Иван Павлович Орлински,  в двора на църквата „Въведение Богородично“ ще бъде поставено началото на програмата по повод празника на града. В 10.30 часа ще бъде издигнато националното знаме на Република България и ще бъдат положени  цветя пред паметника на Георги Измирлиев-Македончето.  В 11.00 часа в кв. „Вароша жителите и гостите на Благоевград ще станат свидетели на историческа възстановка на  Горноджумайското  въстание с участие на Национално дружество „Традиция“. От 17.00 часа в ДТ „Никола Вапцаров“ ще се проведе тържествена сесия на Общински съвет-Благоевград. В 19.30 часа предстои  митинг-заря. \r\n***  \r\nОт 09.30 часа в РНБ „П. Р. Славейков“ ще се проведе Първа международна среща по проект „MobiDig” по Програма “Еразъм +”.  \r\n*** \r\nОт  18.30 часа в конферентна зала на хотел „Янтра“ създателят на образователната платформа Уча.се – Дарин Маджаров ще изнесе лекция на  тема „Предприемачество в образованието: защо не?“ \r\n***\r\nОт 13.30 часа в хотел Нептун  Огнян Ценков, кмет на Община Видин, ще приветства участниците в кръгла маса по проект \"Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния - България\".\r\n***\r\nОт 17.30 часа в Детския отдел на Общинската библиотека 12-годишната ученичка Филиз Палаз от СУ „Христо Проданов“ ще представи своята втора книга „Светът на светулките“.\r\n***\r\nОт 15.30 часа в зала 2 Окръжният съд ще разгледа жалбата на Георги П. срещу определението на Районен съд – Пловдив, с което му е взета мярка за неотклонение „задържане под стража“. Срещу него, в качеството си на експерт маркетинг към „Грабо медия” АД,  е повдигнато обвинение за измама в особено големи размери.  \r\n***\r\nОт 16.00 часа в Дома на културата „Борис Христов“ ще се проведе среща с екипа на спектакъла „Хрома“. Срещата е във връзка с гостуването на звездата на съвременното изкуство Широ Такатани в България, като част от програмата на ONE DANCE WEEK и Европейска столица на културата 2019.  \r\n***\r\nОт 10.00 часа в Регионалния исторически музей в Русе ще се проведе пресконференция по повод старта на Национална ученическа историческа конференция \"Европа навлиза в българските земи/втората половина  XIX  век и началото на XX век/\", посветена на 10 годишнината от приемането на България в Европейския съюз.\r\n***\r\nОт 18.00 часа в зала „Байер“ ще бъде открита изложбата „Есенен салон 2017“. \r\n***\r\nОт 09.00 часа, с тържествена Света литургия в катедралния храм „Св. Димитър“, ще бъде отбелязан празника на Стара Загора. \r\n***\r\nОт 14.00 часа в сградата на Областната администрация Областният управител на Ямбол Димитър Иванов ще се срещне със заместник – социалният министър Султанка Петрова. Работната среща е посветена на   демографските проблеми на областта, както и набелязване на конкретни идеи и мерки за разрешаване на демографската криза.", "date": "2017.10.04", "title": "Предстоящи събития в страната за 5 октомври (Агенция „Фокус“)"}
{"url": "http://www.focus-news.net/news/2017/10/04/2442899/plovdiv-katastrofa-mezhdu-avtomobil-i-avtobus-zatrudnyava-dvizhenieto-po-patya-plovdiv-smolyan-sled-selo-bachkovo-nyama-postradali.html", "text": "Катастрофа между автомобил и автобус затруднява движението по пътя Пловдив-Смолян, в участъка след село Бачково в посока към Нареченски бани. Това съобщи за Радио „Фокус”-Пловдив говорителят на ОДМВР-Пловдив. Няма пострадали при инцидента, нанесени са само материални щети по автомобила и автобуса. Движението по натоварения път се регулира и подпомага от полицаи от Асеновград. Инцидентът е станал около 16.30 часа. В момента се извършват огледи на местопроизшествието, а е преминаването на превозните средства в района се осъществява поетапно.\r\nЦветана ТОНЧЕВА", "date": "2017.10.04", "title": "Пловдив: Катастрофа между автомобил и автобус затруднява движението по пътя Пловдив-Смолян след село Бачково, няма пострадали"}
{"url": "http://www.focus-news.net/news/2017/10/04/2442900/savmestna-proverka-na-institutsiite-pokaza-neizpalneni-iziskvaniya-ot-hoteli-v-slanchev-bryag-po-kategorizatsiyata-im.html", "text": "Съвместна проверка на Министерството на туризма заедно с Икономическа полиция - Бургас, Национална агенция за приходите-Бургас, дирекция „Инспекция по труда - Бургас“, Областната дирекция по безопасност на храните в града и РЗИ на хотели в „Слънчев бряг“, направена през септември, установи нарушения в задължителните елементи, които трябва да притежават, за да  отговарят на изискванията за съответната категория. Това съобщиха от пресцентъра на Министерството на туризма.\r\nПротоколите от инспекцията на основание чл. 171, ал. 1, т. 1 от  Закона за туризма, са подписани и от представители на хотелите и вече са готови.\r\nГрупата от инспектори провериха хотел „Шипка“ в к.к. Слънчев бряг. Той е категоризиран с 3 звезди, но на място експертите са установили, че към датата на проверката липсва действаща категоризация. Има подадено заявление за това от края на май, което е разгледано от Експертната комисия по категоризация и сертификация на туристически обекти (ЕККСТО). При работата на групата е установено, че има нередности в документите, за което управителят на хотела е своевременно информиран. Към средата на септември обаче, по време на проверката, няма открита процедура по категоризиране на обекта и не е издадено временно удостоверение. Сред другите сериозни нарушения на хотела са, че част от стаите и баните не са с нужната квадратура. Вместо 15 кв. м те са между 12,30 км.м и 13,26 кв. м. Банята и тоалетната са с размери от 1,82 кв.м до 4,08 кв.м при изискване за обща площ 4,3 кв.м.\r\nИнспекторите са установили и други липси, сред които са място за паркиране на хора с увреждания, аптечка и място на рецепцията с височина 90 см за обслужване на хора с намалена подвижност, няма и универсална инвалидна количка и др.\r\nПроверен бе и хотел „Гранд Виктория“, който е категоризиран с 4 звезди. При него е установено, че удостоверението за категоризация е изтекло, като ръководството на хотела трябва да подаде заявление за започване на процедура по издаване на ново удостоверение. Инспекторите са установили още, че липсват обособени достъпни хотелски стаи и паркинг за хора с намалена подвижност, няма и съблекалня при открия басейн, кът за деца и др.\r\nЧетиризвездният хотел „Белвю“ също е бил сред проверените от инспекторите от институциите. Пропуските при него са липса на съблекалня при открития басейн, както и място за обслужване на хора с намалена подвижност на рецепцията, обособени достъпни хотелски стаи и паркинг за хора с намалена подвижност и др. Обектът е бил запечатан от органите на НАП заради извършени данъчни нарушения. \r\nЧетиризвездният хотел „Платинум“ в „Слънчев бряг“ е бил проверен на 12 септември. При него също са установени пропуски, които са задължителни за място за настаняване с тази категория - няма  фризьорски и козметичен салон и детска занималня. В някои от стаите банята и тоалетната са с по-малка от разписаната обща площ от 5,1 кв.м и др.\r\nПри извършена проверка на хотел „Чайка Бийч“, к.к. Слънчев бряг, е установено, че рецепцията обслужва едновременно и хотел Метропол-Аркадия. Служителите на Министерство на туризма са констатирали, че в хотел „Чайка Бийч“ липсват достъпни хотелски стаи, които да разполагат с необходимото хотелско и санитарно оборудване, уреди и приспособления за хора с намалена или ограничена подвижност. В момента на проверката не са били представени документи на персонала – трудови договори, дипломи за завършено образование, трудови книжки и други. Сред несъответствията за категория „четири звезди“ са и липсата на тоалетна за хора с намалена подвижност, както и минимум едно паркомясто за инвалиди. Установено е, че липсва оборудвана фитнес зала, няма лоби бар, а детският басейн се ползва от двата хотела и др.\r\nПроверката на хотел „Гларус“ в курорта показва, че в сградата има стаи и санитарен възел за хора с намалена подвижност, но не са изцяло оборудвани със съответните приспособления. Сред несъответствията за категория „три звезди“, с която разполага хотелът, са и липсата на универсална инвалидна количка, както и обозначено място на рецепцията за обслужване на хора с намалена подвижност и др.\r\nПри направена проверка на хотел „Искър“, к.к. Слънчев бряг е констатирано, че липсва обособена стая със санитарен възел, който да е оборудван за ползване от хора с намалена подвижност, съгласно категория „три звезди“, която има хотелът и др.\r\nВ хотел „Колизеум I“ в Слънчев бряг при проверката бе установено, че няма информация за юридическото лице, МОЛ и работно време. Констатирани са несъответствия за категория „четири звезди“ – липсва място за хора с намалена подвижност на паркинга, бръснаро-фризьорски и козметичен салон, съблекалня при открития басейн. Няма обслужване с единен вътрешен телефонен номер 9 за връзка с рецепцията. Липсват също обособени и достъпни стаи с необходимото хотелско и санитарно оборудване за хора с намалена или ограничена подвижност. Няма план-схема на обекта, телефон-дериват, ръкохватки и защитна преграда на ваните, и др.\r\nИнспекцията в двузвездния  хотел „Нимфа – Русалка“ също в Слънчев бряг констатира, че липсва място за хора с намалена подвижност на паркинга, тоалетна за такива посетители, както и телефонна инсталация с единен вътрешен номер 9 за връзка с рецепция. Не са представени документи на управителя и персонала. Липсват план-схема на обекта, багажник в стаите, душ със завеса и др.\r\nПри проверка в хотел „Изола Парадайз“ (категория 4 звезди) в Слънчев бряг също са открити несъответствия с наредбата. Няма място за хора с намалена подвижност на паркинга и тоалетна за тях. Липсва магазин за продажба на стоки, сувенири, цветя, както и санитарен възел с необходимата площ в двойните стаи и др.\r\nПо повод установените нарушения Министерството на туризма ще наложи административни наказания на хотелите според тежестта на несъответствията с изискванията на Закона за туризма.", "date": "2017.10.04", "title": "Съвместна проверка на институциите показа неизпълнени изисквания от хотели в „Слънчев бряг“ по категоризацията им"}
{"url": "http://www.focus-news.net/news/2017/10/04/2442901/trend-turskiyat-prezident-i-iranskite-lideri-obsadiha-krizata-s-irakski-kyurdistan-i-borbata-sreshtu-islyamska-darzhava.html", "text": "Турският президент Реджеп Тайип Ердоган, който е в Техеран, заяви преди пътуването си, че ще се прибере у дома с регионална „пътна карта“, предава азербайджанската информационна агенция Trend .\r\nПо-рано бе съобщено, че по време на срещата си с иранския върховен водач аятолах Али Хаменей и президента Хасан Роухани, турският лидер ще обсъди създаването на обединен фронт срещу Иракски Кюрдистан и „Ислямска държава“.\r\nСлед като бе официално приет от Роухани, Ердоган и иранският му колега обсъдиха редица въпроси на затворени врати.\r\nГоворителят на Ердоган Ибрахим Калин заяви, че посещението е „плодотворно и успешно“, добавяйки, че разговорите са се фокусирали върху антитероризма, както и съвместните усилия на Иран, Турция и Русия за прекратяването на войната в Сирия. Симеон Миланов", "date": "2017.10.04", "title": "Trend: Турският президент и иранските лидери обсъдиха кризата с Иракски Кюрдистан и борбата срещу \"Ислямска държава\""}
{"url": "http://www.focus-news.net/news/2017/10/04/2442902/brig-gen-plamen-yordanov-voennosluzheshtite-ot-61-va-stryamska-mehanizirana-brigada-v-karlovo-posreshtat-yubileya-s-visoko-vdignati-glavi.html", "text": "Военнослужещите от 61-ва Стрямска механизирана бригада в Карлово посрещат юбилея с високо вдигнати глави, изпълнени с гордост и удовлетвореност от свършеното. Това каза в интервю за Радио „Фокус” Пловдив бригаден генерал Пламен Йорданов, командир на бригадата. „25 години са малко, но и много време. Малко са, обръщайки поглед назад в миналото, но и са много отчитайки постигнатото и свършеното до момента”, каза командирът. През годината бригадата е взела участие в най-голямото учение на НАТО за 2017 година Сейбър Гардиън, където са участвали с 2/3 от личния състав. „Ние бяхме формированието с най-голямо участие в това учение в страната. По едно и също време взехме участие и в занятията на Корен, Ново село и Шабла”, каза бригаден генерал Пламен Йорданов.\r\nДо момента бригадата е изпратила в Афганистан 4 пехотни роти в мисията за охрана на летище „Кандахар“. Около 2000 военнослужещи са участвали досега в мисиите за поддържане на сигурността в Афганистан. „Не мога да кажа какви поуки са си взели военнослужещите, когато идват от мисия, но мога да кажа, че всички се връщат по-зрели, по-отговорни, по-големи професионалисти”, добави командирът. Всички военнослужещи от бригадата са всеотдайни и доказват това ежедневно. „Сигурен съм, че има достатъчно жертвоготовни войници и в днешно време и това го доказва подвигът на нашите герои, загинали във войната срещу тероризма в Ирак. В тези събития ние действително имаме дадени жертви, които завинаги ще останат в сърцата на нашите военнослужещи, заедно с останалите 7 герои от други формирования на БА, които също загинаха в Ирак”, посочи бригаден генерал Пламен Йорданов. Той поясни, че в армията има създаден Фонд за децата и близките на загиналите, за които те ежемесечно даряват средства от възнагражденията си и винаги ще са готови да окажат помощ на техните семейства.\r\nЦветана ТОНЧЕВА", "date": "2017.10.04", "title": "Бриг. ген. Пламен Йорданов: Военнослужещите от 61-ва Стрямска механизирана бригада в Карлово посрещат юбилея с високо вдигнати глави"}
{"url": "http://www.focus-news.net/news/2017/10/04/2442903/kyustendil-5058-dushi-v-regiona-imat-izdadeni-razresheniya-za-sahranenie-nosene-i-upotreba-na-ognestrelni-orazhiya.html", "text": "5058 души в региона имат издадени разрешения за съхранение, носене и употреба на огнестрелни оръжия. Това съобщиха за Радио „Фокус” – Кюстендил от Областна дирекция на МВР – Кюстендил. Тези хора се водят на отчет и контрол към дирекцията. Те притежават общо 8487 огнестрелни оръжия – в това число са оръжия за самотбрана, за ловни цели, спортни цели и колекционерски. От началото на тази година са направени 20 отказа за издаване на разрешения, след влезли в сила решения по чл. 155 от Закона за оръжията, боеприпасите, взривните вещества и пиротехническите изделия са иззети 28 оръжия от 18 граждани. Иззетите оръжия от лица, на които срокът на разрешението е изтекъл, са 109.\r\nВенцеслав ИЛЧЕВ", "date": "2017.10.04", "title": "Кюстендил: 5058 души в региона имат издадени разрешения за съхранение, носене и употреба на огнестрелни оръжия"}
{"url": "http://www.focus-news.net/news/2017/10/04/2442904/the-telegraph-ispanskite-vlasti-shte-povdignat-obvinenie-sreshtu-nachalnika-na-katalonskata-politsiya-za-buntuvane.html", "text": "Началникът на каталонската полиция бе обвинен в бунтуване и размирици, след като отказа да изпълни заповедите на испанските власти относно референдума за независимост на Каталония, пише The Telegraph.\r\nМайор Хосеп Люис Траперо може да се изправи пред 15 години затвор, ако съдът в Мадрид реши да формализира обвинението си срещу него.\r\nНа 20 септември разследващите органи проведоха акция в каталонското Министерство на икономикат, след като съдът заповяда да се издирят материалите за референдума.\r\nСлед като пред сградата се събра тълпа от 40 хиляди души на протест срещу арестуването на 14 каталонски представители, съдията нареди на майор Траперо да разположи каталонската полиция, за да помогне на испанските полицаи да напуснат сградата. Според испанския съд, майор Траперо не е изпълнил заповедите си точно и е подпомогнал бунт. Симеон Миланов", "date": "2017.10.04", "title": "The Telegraph: Испанските власти ще повдигнат обвинение срещу началника на каталонската полиция за бунтуване"}
{"url": "http://www.focus-news.net/news/2017/10/04/2442905/margarita-dorovska-dom-na-humora-i-satirata-svetovnoizvesten-karikaturist-shte-vodi-obrazovatelni-lektsii-v-gabrovo-i-veliko-tarnovo.html", "text": "Световноизвестен карикатурист ще води образователни лекции в Габрово и Велико Търново. Дарин Кейгъл, един от създателите на героите на улица „Сезам“, е в България по покана на Дома на хумора и сатирата, съобщи за Радио „Фокус“ – Велико Търново директорът Дома на хумора и сатирата в Габрово Маргарита Доровска. Двете обучения ще преминат под надслов „Редакционна карикатура“. \r\nПървата лекция проведе на 5-ти октомври, от 17.00 часа, в Дома на хумора в Габрово. „След, което, тя ще се случи отново, но този път във Велико Търново – на 6-ти октомври, в 19.00 часа, в пространството за съвременно изкуство и култура „Там“ на ул. „Марно поле“, допълни Маргарита Доровска, като подчерта, че в обученията могат да се включат всички, които проявяват любопитство към карикатурното изкуство. „Лекцията, струва ми се, че ще представлява особен интерес за хората, които са изкупени от актуалните теми на съвремието, сред които политика, международни отношения, в известна степен - история и философия. Тя ще е насочена към максимално голям кръг от гости, които имат любопитство към карикатурата и към темите на деня“, каза още Маргарита Доровска.\r\nЛуиза ТРАНЧЕВА", "date": "2017.10.04", "title": "Маргарита Доровска, Дом на хумора и сатирата: Световноизвестен карикатурист ще води образователни лекции в Габрово и Велико Търново"}
{"url": "http://www.focus-news.net/news/2017/10/04/2442906/adrian-petrov-zam-oblasten-upravitel-na-smolyan-v-sledvashtite-dve-sedmitsi-shte-sa-yasni-firmite-koito-pechelyat-porachkite-za-patya-mezhdu-devin-i-krichim.html", "text": "Отворени офертите на участниците, включили се в процедурата за ремонт на пътя между Девин и Кричим,  разделен на няколко лота, очаква се в рамките на следващите две седмици да има яснота за фирмите, които печелят тези поръчки. Това каза за Радио „Фокус” – Смолян Адриан Петров – зам.-областен управител на Смолян. „Искрено се надявам да няма обжалване, за да може час по-скоро да се пристъпи към работа по тези лотове, с което и още една важна отсечка от пътната мрежа на територията на областта ще бъде изцяло реновирана”, каза Петров. По думите му този път е много важен и от гледна точка на това, че отсечката се ползва и като втори вариант на пътя Асеновград – Смолян, а и голяма част от товарния трафик минава оттам. \r\nВъв връзка с подготовката за предстоящия зимен сезон Адриан Петров заяви, че са изпратени предписания до всички фирми, които поддържат републиканската пътна мрежа в областта, да представят в рамките на този месец графиците за зимното почистване на инфраструктурата. „Има неща, които предварително трябва да се подготвят, като доставка на инертни материали, но всичко това по принцип фирмите го знаят, тъй като те не са нови и продължават да  изпълняват подписаните си договори”, обясни Петров. Той каза също, че има и някои забележки, които чрез Областно пътно управление са отправени към фирмите за това, че през летния сезон не са успели да се справят на много места с косенето на тревата и с почистването от пясъка, което е видно за всички хора, които пътуват по пътищата от републиканската пътна мрежа на територията на  областта.\r\nДаниела БОЙКОВА", "date": "2017.10.04", "title": "Адриан Петров, зам.-областен управител на Смолян: В следващите две седмици ще са ясни фирмите, които печелят поръчките  за пътя между Девин и Кричим"}
{"url": "http://www.focus-news.net/news/2017/10/04/2442907/aktsenti-v-sutreshniya-blok-dobro-utro-balgariya-na-5-oktomvri.html", "text": "Навършват се 105 години от Освобождението на Горна Джумая и Пиринска Македония. По какъв начин Благоевград ще отбележи празника ще ни каже кметът на града д-р Атанас Камбитов. Ще го попитаме също за програмата за енергийна ефективност на многофамилни жилищни сгради, както и готова ли е Общината за зимния сезон? \r\nЗатихва ли „Кумгейт“ и прецедент ли е отхвърлената оставка на депутата от ГЕРБ Делян Добрев? За политическата картина у нас ще разговаряме със социолога Юрий Асланов. \r\nПродължаваме да следим темата за така желаната от над 2 млн. независимост на Каталуния. Ще има ли отражение на Балканите? Събеседник в сутрешния блок „Добро утро, България“ на Радио „Фокус“ ще бъде Андрей Ковачев, евродепутат от ЕНП/ГЕРБ. \r\nВ минутите до 10.00 часа ще се насочим към Видин, за да разберем увеличават ли се пациентите в Детското отделение на Видинската болница „Света Петка“. Това ще ни каже в репортажа си Анна Лозанова от Радио „Фокус“ – Видин.\r\nТези и още теми в „Добро утро, България“ от 6.00 до 10.00 с водещ Милослава Ангелова.", "date": "2017.10.04", "title": "Акценти в сутрешния блок „Добро утро, България“ на 5 октомври"}
{"url": "http://www.focus-news.net/news/2017/10/04/2442908/afp-deklaratsiyata-za-nezavisimost-na-kataloniya-mozhe-da-bade-obyavena-v-ponedelnik.html", "text": "Каталония може да обяви независимостта си в понеделник, заяви източник от местното правителство, цитиран от AFP. Това се случва докато напрежението между испанското правителство и каталонските власти ескалира, заради провелия се референдум за независимост по време, на който бяха ранени стотици граждани.\r\nПривържениците на независимостта свикаха парламентарна сесия в понеделник, за да анализират резултатите от вота. В зависимост от това „как сесията се развие, може да бъде обявена независимост“, заяви източникът, който пожела анонимност. Симеон Миланов", "date": "2017.10.04", "title": "AFP: Декларацията за независимост на Каталония може да бъде обявена в понеделник"}
{"url": "http://www.focus-news.net/news/2017/10/04/2442909/varna-moderen-targovski-tsentar-se-izgrazhda-v-devnya.html", "text": "Закрит модерен търговски център на мястото на доскорошния пазар на ул. „Просвета“ се изгражда с усилени темпове в Девня. Той ще носи името „Марциана“ – сестрата на император Марк Улпий Траян, основал късноантичния град Марцианопол, чийто наследник е Девня. Това съобщиха от пресцентъра на Община Девня. Инициативата за новия търговски център е на кмета Свилен Шитов, а проектът е на главния архитект на Девня Симеон Георгиев. Центърът ще бъде на един етаж, а в него ще се помещават 14 магазина, които Общината ще отдава под наем. Ще има още пейки, сух фонтан и тоалетни. 355 квадратни метра е разгърнатата застроена площ на търговския център, който ще разполага с три входа – откъм ул. „Просвета“, бул. „Съединение“ и малката локална уличка край близките блокове.\r\nПо проект застрояването на имота ще бъде разделено на две групи – едната от 5 тела в северозападната част, и втората група – 2 тела в югоизточната част. Между сградите ще бъде оформена паркова среда с алеи и озеленяване, която ще свързва спирката на бул. „Съединение“ с търговския център, а оттам - и вътрешноблоковото пространство на квартала.\r\nПоради недостига на паркоместа за обслужване на търговския център, а и на района като цяло, се предвижда разширяване на ул. „Просвета“ към вътрешността на имота, за да може по цялата улица да се проектират надлъжни места за паркиране. Те ще бъдат 8, като 2 от тях са предвидени за инвалиди. Отделно в имота се проектират 5 допълнителни паркоместа, които ще се изградят от бетонови елементи тип „тревна фуга“.\r\nФирмата изпълнител трябва да изгради обекта в срок до 1 декември т. г.", "date": "2017.10.04", "title": "Варна: Модерен търговски център се изгражда в Девня"}
{"url": "http://www.focus-news.net/news/2017/10/04/2442910/prof-mihail-konstantinov-voyna-mezhdu-institutsiite-e-nedopustima-za-stranata-ni.html", "text": "Война между институциите е недопустима към този момент за страната ни. Това коментира в ефира на Радио \"Фокус\" проф. Михаил Константинов за противоречията между президента Румен Радев и ГЕРБ. Според него в България има двама силни мъже и те трябва да седнат на масата, за да разрешат проблема. „Достатъчно е да се огледаме и да видим, какво става около държавата ни, за да разберем, че това е последното нещо, което ни трябва. След като има проблем президентът и премиерът сядат и го решават, защото България има много по-важна работа - скоро ни предстои европредседателство, което сме го оставили на по-заден план“, коментира проф. Михаил Константинов. По отношение оставката на депутата от ГЕРБ Делян Добрев той каза, че единствено работата е критерии дали някой да остане на поста си, както честността и спазването на законите в България.", "date": "2017.10.04", "title": "Проф. Михаил Константинов: Война между институциите е недопустима за страната ни"}
{"url": "http://www.focus-news.net/news/2017/10/04/2442911/ahlulbayt-hasan-rouhani-zayavi-che-iran-i-turtsiya-sa-kotvi-na-stabilnosttav-blizkiya-iztok.html", "text": "Иранският президент Хасан Роухани заяви, че Турция и Иран са „котви на стабилността“ в Близкия изток, предава AhlulBayt . Това се случи по време на срещата му с турския президент Реджеп Тайип Ердоган. Роухани подчерта, че двете страни имат да обсъдят важни въпроси като например как да повишат търговския обмен до 30 милиарда годишно.\r\n„Развитието на банковите отношения, правенето на търговия с националните ни валути и 24-часовата седемдневна операция на три гранични пункта между Иран и Турция, бяха сред решенията направени днес”, заяви иранският президент.\r\nТой заяви, че с турския си колега са обсъдили кюрдския сепаратизъм, етническите и религиозните противоречия в Близкия изток, които според него са продукт на „действията на чужденци“.\r\n„Народът на Иракски Кюрдистан е наш добър съсед и скъп брат и не искаме да се налага натиск над него, но грешните решения на някои лидери в региона, трябва да бъдат компенсирани. В това отношение Иран, Турция и Ирак нямат друг избор, освен да взимат решения за преследването на стратегическите си цели в региона“, каза Роухани.\r\nТой добави, че Иран и Турция трябва да се борят срещу „всяка терористична група, независимо дали се казва ИДИЛ, Ал Нусра или ПКК“.\r\nОт своя страна турският президент подчерта, че двамата са решили да „издигнат отношенията на ниво на сътрудничество между централните банки на двете страни“.\r\nТой добави, че Турция има интерес да инвестира в енергетиката и туризма в Иран.\r\n„Не признаваме нелегалния референдум, който бе проведен от Иракски Кюрдистан. Нито една страна не подкрепи този ход на кюрдския регион, никъде в света, освен в Израел“, подчерта Ердоган.\r\nТой не пропусна да припомни тезата си, че израелската разузнавателна организация „Мосад“, е отговорна за референдума на Иракски Кюрдистан. Симеон Миланов", "date": "2017.10.04", "title": "AhlulBayt: Хасан Роухани заяви, че Иран и Турция са „котви на стабилността“в Близкия изток"}
{"url": "http://www.focus-news.net/news/2017/10/04/2442912/gabrovo-sas-sedem-novi-izlozhbi-domat-na-humora-i-satirata-otkriva-esenniya-kulturen-sezon.html", "text": "Със седем нови изложби Домът на хумора и сатирата открива есенния културен сезон. Те са част от традиционното събитие „Карикатурен десант“. Това съобщи за Радио „Фокус“ – Велико Търново Маргарита Доровска, директор на Музея. Част от експозициите са самостоятелни, други тематични, а три от тях са насочени към миналото. Най-старата във времето е „100 години от октомврийската революция“. „Аудиторията ни знае, че през 2017 година отбелязваме именно 100-годишнината от това паметно събитие. Експозицията е на украинския клуб „Архигум“ и показва карикатури (84 творби на 21 автора) от 1917 година до днес с поглед назад към Октомврийската революция и нейните обещания. Следващата изложба е „Стършел и приятели“. Тя представя историята на вестник „Стършел“ и неговите автори. Другата експозиция, която отново ни връща назад във времето, е „Метафори и пропаганда. Вестник „Папагал“ в периода 1939-1953“. Тя ни запознава с изследване на художника Антон Стайков върху историята на сатиричния вестник“, обобщи директорът. По думите й изключителен интерес у посетителите ще предизвика и изложбата „Тръмп – 9 месеца по-късно“. Тя включва избрани карикатури на най-добрите карикатуристи от цял свят. Двете самостоятелни представяния са на Дарил Кейгъл, член на Биеналето на хумора и сатирата през тази година и Маргарита Янчева – лауреат на Наградата на Дома на хумора и сатирата от 42-та Национална изложба. „И последно, но не на последно място, показваме „42-та Национална изложба на Секция „Карикатури“. Това е своеобразен ежегоден преглед на авторски карикатури на членовете на секцията. На откриването при нас ще са авторите на изложбите, както и членове от Дружеството на карикатуристите“, обясни Маргарита Доровска. Официалното откриване е от 18.30 часа, на 5 октомври, четвъртък.\r\nВсички изложби ще останат в Дома на хумора и сатирата до края на месец февруари следващата година.\r\nЛуиза ТРАНЧЕВА", "date": "2017.10.04", "title": "Габрово: Със седем нови изложби Домът на хумора и сатирата открива есенния културен сезон"}
{"url": "http://www.focus-news.net/news/2017/10/04/2442913/sport-promoutarat-na-antani-dzhoshua-zayavi-che-kubrat-pulev-e-v-top-3-na-sveta.html", "text": "Промоутърът на Антъни Джошуа Еди Хърн заяви, че световният шампион във версии IBF и WBA тренира за мача си с Кубрат Пулев, по-усилено, отколкото за този с Кличко. Хърн добави, че топ бойците в тежка категория на света в момента са Антъни Джошуа, Дионтей Уайлдър и Кубрат Пулев. Еди Хърн заяви, че очаква изключително тежка защита на титлите на Джошуа.", "date": "2017.10.04", "title": "Спорт: Промоутърът на Антъни Джошуа заяви, че Кубрат Пулев е в топ 3 на света"}
{"url": "http://www.focus-news.net/news/2017/10/04/2442914/smolyan-hudozhestveniyat-rakovoditel-na-fa-rodopa-adrian-petrov-napusna-ansambala.html", "text": "Художественият ръководител на Фолклорен ансамбъл „Родопа” Адриан Петров напусна състава. „Основната причина да напусна Фолклорен ансамбъл „Родопа“ е разминаване в моите естетически критерии и принципите на работа с част от колектива и ме боли, че взимам това решение - да се разделя с ансамбъла, след като имах доста амбициозни идеи за новия творчески сезон”, каза за Радио „Фокус” – Смолян  Адриан Петров. Той заяви, че ансамбълът е съществувал преди него и ще го има и след него, но трябва да се излекува от няколко вирусни инфекции, от които страда от години, свързани с непостоянство в работата на някои членове на състава. Той обясни, че не е човек, който ще тръгне да наказва, да глобява или да уволнява, затова предпочита да се оттегли и да запази добрите спомени от работата си с тези хора, както и спомена за всеки един от тях, отколкото да се превърне в такъв ръководител, какъвто не иска да бъде. \r\n„Съжалявам за това, че със спектакъла „Невястата” си мислех, че вече сме направили онази важна крачка, с която да прескочим на следващото стъпало в развитието на ансамбъла. Имах интересни идеи за реализиране през този нов творчески сезон, а сега не знам какво ще се случи с тях”, посочи Петров. Той каза още, че в деня преди да реши да се оттегли, от ансамбъла са подали документи в министерството на културата, за да кандидатстват с проект за финансиране от фонд „Култура”, като това са пари, които се отпускат конкретно за Българското председателство на Съвета на ЕС през 2018 година. Адриан Петров заяви, че ако този проект бъде одобрен, за да се реализира, ще му се наложи да поработи още малко и да режисира проекта като цяло. „Това са неща, в които има още много неизвестни и първо трябва  да спечелим проекта. Сега животът продължава, ансамбълът го е имало и преди мен, ще го има и много след мен, но онова, от което боледува той, трябва да бъде отстранено”, посочи Адриан Петров.\r\nДаниела БОЙКОВА", "date": "2017.10.04", "title": "Смолян: Художественият ръководител на ФА „Родопа” Адриан Петров напусна ансамбъла"}
{"url": "http://www.focus-news.net/news/2017/10/04/2442915/nimh-utre-vremeto-shte-bade-predimno-slanchevo-sled-obyad-toplo-s-maksimalni-temperaturi-mezhdu-21-i-26.html", "text": "През нощта ще преобладава ясно време, а вятърът в повечето райони ще стихне. Минималните температури ще са между 5° и 10°, малко по-високи по морския бряг. Утре времето ще бъде предимно слънчево, след обяд – топло. Сутринта на места в низините и около големите водни басейни ще има мъгла, а през деня главно над Северна България ще има висока облачност. Ще духа слаб, предимно западен вятър. Максималните температури ще са между 21° и 26°, в София – около 23°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще се понижава и в края на деня вече ще е малко по-ниско от средното за месеца.\r\nЩе бъде предимно слънчево с незначителна висока облачност. Ще духа слаб западен вятър. Ще се затопли и максималните температури на въздуха ще са 22°-24°. Температурата на морската вода е 18°-19°. Вълнението на морето ще е 2 бала. Над планините ще преобладава слънчево време. Ще духа до умерен запад-северозападен вятър. Ще се затопли и максималната температура на височина 1200 метра ще е около 17°, на 2000 метра – около 11°.\r\nВ петък денят ще започне с предимно слънчево време. Вятърът ще е слаб, предимно от запад, в Дунавската равнина временно ще се усили. Около и след обяд от северозапад облачността ще се увеличава, а привечер в северозападните райони ще започнат и валежи. Минималните температури ще са между 9° и 14°, а максималните - между 22° и 27°. В събота над цялата страна ще бъде облачно, с валежи. От север-северозапад ще прониква студен въздух и дневните температури ще се понижат значително: максималните ще са от 8-9° на места в Западна България, до 17-18° в югоизточните райони. Има вероятност на места валежите да са интензивни и значителни по количество. В неделя валежите ще спрат, най-късно в Североизточна България. Вятърът ще е от северозапад, умерен до силен. Ще остане предимно облачно и доста хладно.", "date": "2017.10.04", "title": "НИМХ: Утре времето ще бъде предимно слънчево, след обяд – топло, с максимални температури между 21° и 26°"}
{"url": "http://www.focus-news.net/news/2017/10/04/2442916/reuters-reks-tilarsan-shte-predstavi-nyakolko-vazmozhni-optsii-za-iranskoto-yadreno-sporazumenie-pred-donald-tramp.html", "text": "Държавният секретар на САЩ Рекс Тилърсън заяви, че пред президента Тръмп ще бъдат представени множество опции относно бъдещето на иранското ядрено споразумение, предава Reuters.\r\nТой не уточни повече детайли за видовете опции, които ще представи пред Доналд Тръмп, а също така и дали споделя визията на министъра на отбраната Джеймс Матис, който каза пред конгреса, че Иран спазва споразумението.\r\n„Ще имаме препоръка за президента. Ще му представим няколко опции за действие по важната политика към Иран“, заяви Тилърсън. Симеон Миланов", "date": "2017.10.04", "title": "Reuters: Рекс Тилърсън ще представи няколко възможни опции за иранското ядрено споразумение пред Доналд Тръмп"}
{"url": "http://www.focus-news.net/news/2017/10/04/2442917/d-r-plamen-filipov-pediatar-v-nachaloto-na-esenta-vinagi-ima-skok-na-respiratornite-infektsii-pri-detsata.html", "text": "В началото на есента винаги има скок на респираторните инфекции при децата, каза за Радио „Фокус“ – Видин д-р Пламен Филипов, педиатър и началник на Детското отделение към МБАЛ – Видин. Той посочи, че в отделението за лечение са приети 24 деца, а леглата в отделението са 35. „Заболеваемостта при децата е в рамките на сезона. Това, което трябва да знаят родителите, е, че при тази рязка промяна на температурите се обострят и алергичните заболявания, алергични пристъпи като астматични и ларингиални. При деца, които са разположени към алергични заболявания в този сезон трябва да се предприеме профилактика с противоалергични препарати“, каза д-р Филипов. Той посочи, че алергията е най-често изявена при децата до 10 години. В отделението има настанени и по-големи деца, при които има обостряне на алергични пристъпи, проявяващи се като астма.\r\nАнна ЛОЗАНОВА", "date": "2017.10.04", "title": "Д-р Пламен Филипов, педиатър: В началото на есента винаги има скок на респираторните инфекции при децата"}
{"url": "http://www.focus-news.net/news/2017/10/04/2442918/narodnoto-sabranie-prekrati-protsedurata-za-nov-sastav-na-komisiyata-po-dosietata-sled-razmyana-na-epiteti-i-poeticheski-retsital-obzor.html", "text": "Народното събрание прекрати процедурата за нов състав на Комисията по досиетата след размяна на епитети и поетически рецитал. Проекторешението бе внесено от Парламентарната група на ГЕРБ с цел да се проведе обществен дебат по темата.  „За“ него гласуваха 165 народни представители, „против“ – 3 и „въздържали се“ – 13, с което процедурата бе прекратена. В рамките на дебата народният представител от ПГ на „БСП за България“ Александър Симов заяви, че е притеснен от партийната кондиция на ГЕРБ, тъй като бламират свой кандидат за Комисията по досиетата в лицето на Антон Тодоров, който бе номиниран за поста, но впоследствие се отказа.  Според Симов единственото обяснение е, че ГЕРБ вече са се разцепили на няколко лъча и всеки прави, каквото си иска. \r\nСимов обърна внимание, че Антон Тодоров се е самоопределил като холивудско чудовище и мумия и попита от ГЕРБ дали са партия или епизод от „Живите мъртви“. Антон Тодоров от своя страна определи депутатите от БСП като мумии и ги призова от парламентарната трибуна да се погледнат на какво приличат. Тодоров обяви, че му е било мечта да оглави Комисията по досиетата, за да се занимава с хора като Славчо Велков от БСП. Депутатът от ГЕРБ размаха копие на досие на народния представител от БСП  и му каза, че не е антитерорист, защото ако терористите го хванат „ще го обичат през гащите“. Славчо Велков се защити като каза, че в Строителните войски, където Тодоров е служил, са ги „минавали и без гащи“. Депутатът от ГЕРБ и бивш министър на културата Вежди Рашидов също се включи в разискванията и сподели, че се чувства обиден, защото той също е служил  в Строителни войски. Рашидов  отрече тезата на Александър Симов, че в ГЕРБ има два лъча и всеки от тях си прави каквото иска и поясни, че в партията няма конфликти.   \r\nДепутатите се скараха от трибуната на Народното събрание и заради стихотворение, рецитирано от Спас Гърневски от ГЕРБ за БСП: \r\n„На партията“ \r\nСлед рецитала на Гърневски, Георги Свиленски от БСП реагира с процедура по начина на водене и призова да не му се дава думата и напомни, че има спешни кабинети.\r\nВ края на дебатите председателят на ПГ на ГЕРБ Цветан Цветанов се обърна към колегите си и ги призова да се отнасят с уважение към Комисията по досиетата и жертвите на комунизма. Според него е необходимо обществено обсъждане. Пред журналисти заместник-председателят на ГЕРБ коментира, че  БСП искат Комисията по досиетата да бъде закрита и след като са в процедура за избор се предлага по-справедливото и правилното – тя да се отмени.  \r\nДеница КИТАНОВА", "date": "2017.10.04", "title": "Народното събрание прекрати процедурата за нов състав на Комисията по досиетата след размяна на епитети и поетически рецитал (ОБЗОР)"}
{"url": "http://www.focus-news.net/news/2017/10/04/2442919/smolyan-6-rast-na-turisti-se-otchita-v-chepelarska-obshtina-prez-letniya-sezon-spryamo-sashtiya-period-na-minalata-godina.html", "text": "6% ръст на туристи се отчита в Чепеларска община през летния сезон, спрямо същия период на миналата година. Това каза за Радио „Фокус” – Смолян Съби Маданков – председател на Съюза на хотелиерите и ресторантьорите в общината. Маданков обясни, че пикът на туристи е бил през месеците юли и август, миналата година тези месеци също са били предпочитани за почивка от туристи, но тази година посещаемостта е по-висока. Това лято е работил лифтът на Мечи чал и се е ползвал от туристите, а в момента правят профилактика на съоръженията, за да са готови за зимния сезон, който за Чепеларска община е традиционно силен. Маданков обясни, че целта на Общината е целогодишно да привлича туристи, затова създава туристически атракции, които могат да се ползват и през четирите сезона на годината. Набляга също и на развитието на културно-историческия туризъм. „Тази седмица, в неделя, от Община Чепеларе, Съюза на хотелиерите и ресторантьорите, двете вероизповедания – християнското и мюсюлманското, и граждани сме се организирали и ще раздадем курбан за здраве и благополучие. Каним всички жители и гости на града на площада да опитат от вкусния курбан”, каза Маданков.\r\nДаниела БОЙКОВА", "date": "2017.10.04", "title": "Смолян: 6% ръст на туристи се отчита в Чепеларска община през летния сезон, спрямо същия период на миналата година"}
{"url": "http://www.focus-news.net/news/2017/10/04/2442920/b92-ana-barnabich-zayavi-che-vaprosat-za-obedinenieto-na-kosovo-s-preshevo-ne-e-otvoren-za-debatsled-referenduma-v-kataloniya.html", "text": "Сръбският премиер Ана Бърнабич заяви, че въпросът за обединението на Косово с Прешево, не е „отворен за дебат“, предава сръбското радио B92. Попитана дали е обсъждала с националните съвети на малцинствата искането за обединение на южните сръбски територии с Косово, тя заяви, че не е и няма да говори по този въпрос.\r\n„Това не е тема за разговор. Тема за разговор са институционалните механизми в съзвучие с конституцията и законите на Република Сърбия“ , заяви сръбският премиер.\r\nКоментарът й дойде, след като по-рано лидерът на „Демократичното движение за демокрация и прогрес“ Йонуз Муслиу заяви, че Сърбия трябва да приеме референдума от март 1992-ра година в съзвучие с международните закони, които дават право на самоопределение на автохтонните народи.\r\nТой поздрави Каталония за референдума за независимост и призова международната общност да признае албанския референдум от 1992-ра година за отделянето на южните сръбски територии (известни в България като Западните покрайнини, бел.ред).\r\n„Референдумът е израз на волята и законното право на автохтонните народи, в този случай на Каталония, което е гарантирано от международното право. Референдумът на етническите албанци от Прешевската долина също е легитимен и гарантира мира и стабилността между Прешевската долина и Сърбия“, заяви албанският политик. Симеон Миланов", "date": "2017.10.04", "title": "B92: Ана Бърнабич заяви, че въпросът за обединението на Косово с Прешево, не е „отворен за дебат“след референдума в Каталония"}
{"url": "http://www.focus-news.net/news/2017/10/04/2442921/chastichni-mestni-izbori-2017g-vyara-tserovska-kmet-na-pernik-i-oblasten-koordinator-na-gerb-tsvetislava-tsvetkova-e-nomer-edno-v-promenite-sluchili-se-za-obshtina-tran.html", "text": "Цветислава Цветкова от ГЕРБ е номер едно в промените, случили се за Община Трън. Това каза пред Радио \"Фокус\" Вяра Церовска, кмет на Перник и областен координатор на ГЕРБ. „В нея има изградено доверие, като тя е човек с характер и с качества – последователна, упорита, сериозна, отговорна и работила за развитието на проектите в Трън. Няма човек, който да е минал в този край и в Трън и да не е забелязал голямата промяна, която се случи с идването на управляващите от ГЕРБ на власт там. Всеки, който и за миг е минал през този град, изведнъж го преоткрива – чист, красив и приятен. Това е град за екскурзия, отмора, туризъм. Град, в който се провеждат много фестивал, родови срещи и какви ли не още събития, всичките свързани с приятни изживявания – хубавата трънска природа, традициите, които се пазят в този град, със спомена за Гюрга Пинджурова. Знаете колко малък е Трън, но много хора се гордеят с това, че са от този край“, допълни Вяра Церовска. \r\nКметът на Перник каза още, че това, което дава сила на общините в Пернишкия регион, е сигурността на правителство, което има широка и европейска подкрепа. Градоначалникът изрази убеждение, че развитието на регионите минава през устойчивост и общо развитие, както на отделното населено място, така и на страната като цяло.", "date": "2017.10.04", "title": "Частични местни избори 2017г.: Вяра Церовска, кмет на Перник и областен координатор на ГЕРБ: Цветислава Цветкова е номер едно в промените, случили се за Община Трън"}
{"url": "http://www.focus-news.net/news/2017/10/04/2442922/pazardzhik-okolo-147-kilograma-ot-dekar-e-sredniyat-dobiv-pri-maslodayniya-slanchogled-v-oblastta.html", "text": "На територията на област Пазарджик са засети около 72 хиляди декара с маслодаен слънчоглед, каза за Радио „Фокус“ – Пазарджик директорът на Областна дирекция „Земеделие“ Стоян Траянов. Той обясни, че от него 65 хиляди декара е маслодайният, а около 5 хиляди декара е шареният слънчоглед. „Средният добив за маслодайния е около 147 килограма от декар, а за шарения – около 120 килограма от декар. През миналата година добивите са по-ниски – при маслодайния – около 130 килограма от декар, а при шарения около 118 килограма от декар. Въпреки сушата през тази година реколтата е по-добра“, каза също Траянов. Той допълни, че независимо от по-добрите добиви от слънчоглед през тази година не може да се каже, че реколтата е добра, тъй като високите температури и липсата на валежи през летните месеци са дали отражение върху нея.\r\nВаня НИКОЛОВА", "date": "2017.10.04", "title": "Пазарджик: Около 147 килограма от декар е средният добив при маслодайния слънчоглед в областта"}
{"url": "http://www.focus-news.net/news/2017/10/04/2442923/afp-donald-tramp-pristigna-v-las-vegas-za-da-se-sreshtne-s-otselelite-ot-poslednata-strelba.html", "text": "Американският президент Доналд Тръмп пристигна в Лас Вегас, където ще се срещне с оцелелите от последната масова стрелба в съвременната американска история, предава AFP .\r\nДокато Еър форс едно пристигна на международното летище „Маккарън“, ФБР проведе разпит на приятелката на стрелеца Стивън Падък, за да намери мотивите за масовото убийство, което той извърши. Симеон Миланов", "date": "2017.10.04", "title": "AFP: Доналд Тръмп пристигна в Лас Вегас, за да се срещне с оцелелите от последната стрелба"}
{"url": "http://www.focus-news.net/news/2017/10/04/2442924/sled-nad-dvuchasov-debat-parlamentat-othvarli-ostavkata-na-deputata-ot-gerb-delyan-dobrev-obzor.html", "text": "След над двучасов дебат парламентът отхвърли оставката на народния представител от ГЕРБ Делян Добрев. До подаването на оставката му се стигна след обвинения от Елена Йончева от БСП, че на ръководни позиции в община Хасково работят негови роднини и близки. ГЕРБ гласуваха против оставката, БСП и ДПС бяха „за“, от „Воля“ и „Обединени патриоти“ се въздържаха. От ДПС обявиха, че приемат оставката на Делян Добрев за морален акт. От „Воля“ коментираха, че няма да подкрепят оставката, защото Делян Добрев не е лицето на шуробаджанащината в България. \r\nВ зала депутатът Делян Добрев заяви, че политиката и властта никога не са били самоцел за него. Той посочи, че има много неща, които е свършил през последните 10 години, и с които се гордее. Делян Добрев се обърна към Елена Йончева с думите: „Ще бъдете запомнена като мой палач и убиец в политиката. Без съд и присъда, така както вие от Комунистическата партия си знаете\". Той поясни, че не е казвал нито дума, за да оклевети нея или друг народен представител, защото не е правилно. Председателят на ПГ на ГЕРБ Цветан Цветанов посочи, че е казал на премиера Бойко Борисов, че не трябва да се допуска несправедливостта, която БСП искат да реализират, с оставката на Делян Добрев. Той заяви, че БСП се стремят да дискредитират управлението и силните хора на ГЕРБ, защото не могат да предложат алтернативи и политики. Зам.-председателят на НС и депутат от ГЕРБ Цвета Караянчева заяви, че на изборите 37 хиляди са гласували за Делян Добрев и той няма право да ги предаде, за да угоди на Йончева, Нинова или някой друг. \r\nЛидерът на БСП Корнелия Нинова се обърна към премиера Бойко Борисов с думите: „Днес ви свалят от пиедестала и от днес нататък имате сериозен проблем не само в партията си, а в общественото доверие във вас“. Тя коментира, че със спасяването на Делян Добрев депутатите бламират Бойко Борисов. Корнелия Нинова посочи, че в случая се оказва, че да сочиш недъзи на управлението е мракобесие, а ако имаш различно мнение от това на управляващите, ще усетиш цялата държавна машина срещу себе си. Валери Жаблянов от БСП обясни, че най-мъдрото е депутатите да изоставят историческите сравнения и да се опитат да излязат от ситуацията по достойнство. Според Антон Кутев от БСП ГЕРБ се опитват да изкарат Елена Йончева черна, защото им задава резонните въпроси. \r\nПо-рано преди заседанието на Министерски съвет в Евксиноград премиерът Бойко Борисов коментира: „Оставката на Делян Добрев е достоен морален акт, всички знаят какви са БСП и затова избор след избор ги побеждаваме“. Той обясни, че Делян Добрев е безспорен професионалист и авторитет в Хасково, затова реакцията на ГЕРБ е разбираема. \r\nСлед като депутатите отхвърлиха оставката му, Делян Добрев определи като абсурдно твърдението на Корнелия Нинова, че ПГ на ГЕРБ е бламирала премиера Бойко Борисов. Той обясни, че по най-бързия начин ще заведе дело срещу Елена Йончева. Депутатът поясни, че споменатите от Йончева, са подали оставката 3 дни преди тя да раздуха скандала. Делян Добрев коментира, че няма да внесе оставката си втори път докато не се убеди, че резултатът от гласуването ще е различен. \r\nСлед отхвърлянето на оставката Елена Йончева заяви, че активизирането в полза на Делян Добрев е подкрепата на „шайката“. Според нея моделът ГЕРБ не е паднал, но се е пропукал. По думите й причината за подкрепата към Добрев се състои в това, че ако един човек от цялата тази схема „ГЕРБ“ падне, това означава, че и другите могат да паднат. Елена Йончева посочи, че щом от ГЕРБ наричат изнасянето на факти мракобесие, това означава, че не са свикнали с това. \r\nСпоред Цветан Цветанов от БСП искат депутатите да влязат в компроматна война, която е вредна за парламента и за политическата система. По думите му решението за отхвърляне на оставката на Делян Добрев е не само на ГЕРБ, а депутатите са гласували по съвест. Цветан Цветанов коментира, че не Делян Добрев, а Добри Беливанов назначава в Хасково и попита защо атаката не е срещу него. \r\nПо-късно в кулоарите на парламента депутатът Александър Ненков заяви, че съпругата му напуска „Булгартрансгаз“. Вчера от БСП представиха модел на управление на дружеството, в който присъстваше съпругата му. Александър Ненков обясни, че тя винаги се е издигала в йерархията и се е доказвала в живота си сама. По думите му БСП говорят за морал, но няма човек, от който да са свалили доверието си, въпреки обвиненията и доказателствата за купуване на гласове. Депутатът призова всички морални стожери от БСП да видят къде работят роднините им. \r\nБиляна ИВАНОВА", "date": "2017.10.04", "title": "След над двучасов дебат парламентът отхвърли оставката на депутата от ГЕРБ Делян Добрев (ОБЗОР)"}
{"url": "http://www.focus-news.net/news/2017/10/04/2442925/sport-agnieshka-radvanska-otpadna-na-osminafinalite-v-tokio-sled-kato-zagubi-ot-darya-kasatkina-s-645726.html", "text": "Агниешка Радванска отпадна на осминафиналите в Токио, след като загуби с 6:4, 5:7, 2:6 от рускинята Даря Касаткина. От следващата седмица Радванска ще е на 17-то място в класирането, но може да падне повече, според резултатите на Елена Веснина и Даря Гаврилова. Това е петата победа на Касаткина срещу противничка от топ 20. Следващият й съперник е Симона Халеп, която победи Мария Шарапова с 6:2,6:2.", "date": "2017.10.04", "title": "Спорт: Агниешка Радванска отпадна на осминафиналите в Токио, след като загуби от Даря Касаткина с 6:4,5:7,2:6"}
{"url": "http://www.focus-news.net/news/2017/10/04/2442926/brig-gen-plamen-yordanov-vyarvam-che-ima-varianti-za-vrashtane-na-nabornata-sluzhba-po-nov-i-moderen-nachin.html", "text": "Намерението за въвеждането на наборната служба е добро, но като изпълнение е почти невъзможно. Това каза в интервю за Радио „Фокус” - Пловдив бригаден генерал Пламен Йорданов, командир на 61-ва Стрямска механизирана бригада в Карлово. По мнението на бригадния генерал това няма да е тази служба, която е била до 2007 година. „Всички знаем, че армията е един от стълбовете на държавата и че тези стълбове не са много и че държавата не може да съществува, ако някой от тях изчезне или бъде съборен”, каза генералът. Според него армията е тази, която гарантира националната сигурност и независимост и всички трябва да дадат своя принос за сигурността и независимостта на нашата държава, така както са я гарантирали и опазвали нашите деди през многовековното ѝ съществуване. „Вярвам, че има варианти за връщане на наборната служба по нов и модерен начин, който да осигурява необходимата военна подготовка на младежта с един плавен преход към нея, за да няма сътресения в обществото, което е много чувствително на тази тема”, каза бригаден генерал Пламен Йорданов. Според него наборната служба не може да бъде въведена просто така със закон. За това е необходима предварителна подготовка, както и създаване на необходимата материална база. „По въпроса колко дълга трябва да е тази служба трябва да се произнесат експертни групи, които работят по тези въпроси. Именно те ще намерят правилния отговор“, добави бригаден генерал Пламен Йорданов.\r\nЦветана ТОНЧЕВА", "date": "2017.10.04", "title": "Бриг. ген. Пламен Йорданов: Вярвам, че има варианти за връщане на наборната служба по нов и модерен начин"}
{"url": "http://www.focus-news.net/news/2017/10/04/2442942/gabrovo-tvorchesko-atelie-za-lyubitelite-na-karikaturata-shte-se-provede-v-doma-na-humora-i-satirata.html", "text": "Творческо ателие за любителите на карикатурата ще се проведе в Дома на хумора и сатирата в Габрово. Занятията ще се водят от двама от най-значимите представители на съвременното карикатурно изкуство – българинът Христо Комарицки и Дарил Кейгъл, един от създателите на Героите на улица „Сезам“. Това съобщи за Радио „Фокус“ – Велико Търново Маргарита Доровска, директор на Дома на хумора и сатирата.  Тя уточни, че в творческата работилница могат да участват както деца, така и възрастни. \r\n„Ние много добре знаем, че карикатурното изкуство е една изключително специфична област, но ателието би било интересно  за хора, изкушени от рисуването. Ако трябва с няколко думи да кажем какво дава внимателното наблюдение и опита с карикатура на един художник, то със сигурност това е възможността да представиш ситуация, личност, отношения, настроения, в много лаконично събрана рисунка. Вярвам , че ще бъде изключително любопитно преживяване за участниците“, допълни Маргарита Доровска и подчерта, че всички необходими за провеждането на заниманията материали ще бъдат предоставени безплатно от Дома на хумора и сатирата. Събитието ще се проведе на 7-ми октомври, през целия ден.\r\nЛуиза ТРАНЧЕВА", "date": "2017.10.04", "title": "Габрово: Творческо ателие за любителите на карикатурата ще се проведе в Дома на хумора и сатирата"}
{"url": "http://www.focus-news.net/news/2017/10/04/2442943/kyustendil-vremenno-e-ogranicheno-dvizhenieto-v-izprevarvashtata-lenta-po-avtomagistrala-struma-v-posoka-kulata-pri-km-59-poradi-katastrofa.html", "text": "Временно е ограничено движението в изпреварващата лента по автомагистрала \"Струма\", в посока Кулата, при км 59, поради катастрофа. Това съобщиха от пресцентъра на Агенция \"Пътна инфраструктура\". Трафикът се осъществява в активната и аварийната лента и се регулира от \"Пътна полиция\".", "date": "2017.10.04", "title": "Кюстендил: Временно е ограничено движението в изпреварващата лента по автомагистрала \"Струма\", в посока Кулата, при км 59, поради катастрофа"}
{"url": "http://www.focus-news.net/news/2017/10/04/2442944/evlogiya-mandzhukova-sayuz-na-balgarskite-uchiteli-vidin-v-uchebnite-zavedeniya-v-oblastta-veche-se-izchislyava-uvelichenieto-na-uchitelskite-zaplati.html", "text": "В учебните заведения в областта вече  се изчислява увеличението на учителските заплати, каза за Радио „Фокус“ – Видин Евлогия Манджукова, председател на структурата на Съюза на българските учители (СБУ ) във Видин. Тя посочи, че до 10 октомври всички училища трябва да подадат информация за увеличенията на учителските заплати, съгласно указанията на Министерството на образованието  и науката. \r\n„Засега първите данни, които пристигнаха от 10 видински училища и от училищата в общините Грамада и Ново село, са оптимистични.  15% ще бъде увеличението  на  заплатите на учителите. Получих сигнал от детската градина в село Арчар, че има рестрикция от страна на общинската администрация, но в момента изясняваме казуса“, заяви Евлогия Манджукова. Тя каза още, че случаят в село Арчар от миналата година касае дейности, които не са законосъобразни и за които не е уведомена структурата на СБУ във Видин.  \r\n„В този случай се касае за нормативно нарушение, като не се е изплатило на учителите диференцираното  заплащане, което е задължително“, уточни Манджукова. Тя допълни, че в училището в Грамада заедно със септемврийските си заплати учителите вече са  получили пълния размер на увеличението от 15%.\r\nАнна ЛОЗАНОВА", "date": "2017.10.04", "title": "Евлогия Манджукова, Съюз на българските учители-Видин: В учебните заведения в областта вече  се изчислява увеличението на учителските заплати"}
{"url": "http://www.focus-news.net/news/2017/10/04/2442945/pazardzhik-istoricheskiyat-muzey-v-panagyurishte-podgotvya-izlozhba-parvata-svetovna-voyna-geroizmat-na-balgarskiya-voynik.html", "text": "Изложбата „Първата световна война – героизмът на българския войник“, която ще открием на 7 октомври, е насочена към нашите герои, към нашите предци. Това каза за Радио „Фокус“ – Пазарджик Ирина Ботева, главен уредник и завеждащ отдел „Нова история“ в Исторически музей – Панагюрище. „Не претендираме да направим една изчерпателна изложба, която да е в контекста на тази национална кампания. Ние се вглеждаме към хората, които са излезли от Панагюрище, и техните наследници, които могат да присъстват, да дадат нещо, с което разполагат. За жалост много малко са материалите, които са дарени на музея. За сега все още са само предоставени. Това са документи, вещи оръжие, най-вече - снимки на участници във войната, но имаме съгласието на техните наследници, че след изложбата някои от материалите ще бъдат дарени на музея. Така те ще могат да бъдат показани на повече хора“, каза също Ботева. \r\nТя допълни, че изложбата се реализира с помощта на Община Панагюрище и участието на Регионален клуб „Традиция“ в Панагюрище, който ще покаже част от въоръжението на българските войници по време на Първата световна война.\r\nВаня НИКОЛОВА", "date": "2017.10.04", "title": "Пазарджик: Историческият музей в Панагюрище подготвя изложба „Първата световна война – героизмът на българския войник“"}
{"url": "http://www.focus-news.net/news/2017/10/04/2442946/predstoyashti-mezhdunarodni-sabitiya-za-5-oktomvri-agentsiya-fokus.html", "text": "Кралската академия на науките на Швеция ще обяви лауреата на нобеловата награда по литература за 2017 година.\r\n*** Разследването продължава в Лас Вегас, четири дни след най-смъртоносната стрелба в историята на САЩ, оставила 59 жертви.\r\n*** Руският президент Владимир Путин посреща саудитския крал Салман за преговори. \r\n*** Президентът на Франция Еманюел Макрон ще обсъди кюрдската криза с министър-председателя на Ирак Хайдер Ал Абади.\r\n***", "date": "2017.10.04", "title": "Предстоящи международни събития за 5 октомври ( Агенция „Фокус“ )"}
{"url": "http://www.focus-news.net/news/2017/10/04/2442947/api-vazstanoveno-e-dvizhenieto-v-izprevarvashtata-lenta-po-avtomagistrala-struma-v-posoka-kulata-pri-km-59.html", "text": "Възстановено е движението в изпреварващата лента по автомагистрала \"Струма\", в посока Кулата, при км 59. Това съобщиха от пресцентъра на Агенция \"Пътна инфраструктура\" (АПИ). Трафикът временно се осъществяваше в активната и аварийната лента, поради катастрофа.", "date": "2017.10.04", "title": "АПИ: Възстановено е движението в изпреварващата лента по автомагистрала \"Струма\", в посока Кулата, при км 59"}
{"url": "http://www.focus-news.net/news/2017/10/04/2442948/valentin-debochichki-rim-kyustendil-ima-razvitie-po-otnoshenie-na-sazdavaneto-na-edna-obshta-muzeyna-sgrada-v-grada.html", "text": "Има развитие по отношение на създаването на една обща музейна сграда в Кюстендил. Това каза пред Радио „Фокус” – Кюстендил Валентин Дебочички, директор на Регионален исторически музей – Кюстендил. „Надявам се, че кюстендилският музей ще има своята истинска голяма сграда, за да може да представи богатството на музейните ни фондове, събирани в продължение на тези 120 години. Вече има крачка напред. Има изготвен пълен работен инвестиционен проект за преустройството на сградата, така че се надявам в най-скоро време да може това преустройство да бъде финансирано и да започне реалната работа по него”, каза Валентин Дебочички. По думите му кюстендилският музей има 6 действащи музейни обекта с постоянни и временни изложби, но те не могат да компенсират липсата на представителна, голяма сграда с една обща историческа експозиция, която да покаже наследството на антична Пауталия и на средновековния Велбъжд, а и развитието на Кюстендил. „Това е голямата ни надежда и голямата мечта на всички, които са работили и работим в музея”, каза Валентин Дебочички.\r\nВенцеслав ИЛЧЕВ", "date": "2017.10.04", "title": "Валентин Дебочички, РИМ – Кюстендил: Има развитие по отношение на създаването на една обща музейна сграда в града"}
{"url": "http://www.focus-news.net/news/2017/10/04/2442949/xinhua-balgarskoto-pravitelstvo-prie-antikoruptsionnen-zakon.html", "text": "Българското правителство прие закон за борба срещу корупцията и за конфискуване на незаконно придобитото имущество, предаде  Xinhua.\r\n„Законът, който трябва да бъде гласуван от парламента, предвижда установяването на единна Комисията за противодействие на корупцията и за отнемане на незаконно придобитото имущество“, сочи правителството на България в официално свое заявление. Комисията ще бъде отговорна да проверява декларациите за имуществото, ще установява конфликт на интереси и ще подготвя искове за изземане на нелегално придобити активи. \r\n„Няма да бъдат приемани анонимни оплаквания срещу корумпирани държавни служители“, се сочи в заявлението. „Въпреки това, комисията няма да разкрива самоличността на тези, които разкриват корупцията“, сочи правителството. Виктор Турмаков", "date": "2017.10.04", "title": "Xinhua: Българското правителство прие антикорупционнен закон"}
{"url": "http://www.focus-news.net/news/2017/10/04/2442951/reuters-stantsiya-na-metroto-v-london-e-bila-vremenno-zakrita-sled-otkrit-samnitelen-paket.html", "text": "Британската полиция съобщава, че е осъществила контролирана експлозия на съмнителен пакет, открит край станция „Ейнджъл“ на лондонското метро. По-късно станцията е била открита за пътници, предаде  Reuters.\r\nПо-рано лондонският градски транспорт съобщи, че станцията ще бъде затворена, докато полицията реагира на заплахата за сигурността отвън. \r\nВеликобритания се намира на второто по сила равнище на антитерористична тревога след редицата нападения в страната през последните месеци. Виктор Турмаков", "date": "2017.10.04", "title": "Reuters: Станция на метрото в Лондон е била временно закрита след открит съмнителен пакет"}
{"url": "http://www.focus-news.net/news/2017/10/04/2442952/daily-sabah-boyko-borisov-zayavi-che-usiliyata-na-balgariya-i-na-turtsiya-sa-namalili-nelegalnite-presichaniya-na-granitsata-do-nulata.html", "text": "Българският министър-председател Бойко Борисов посочи, че нелегалните пресичания на територията на Европа „са намалели до нулата“ благодарение на общите усилия на българското и турското правителства, пише   Daily Sabah.\r\nБорисов посочи, че страната му е демонстрирала сериозни усилия да превъзмогне мигрантската криза, и усилията ѝ заедно с тези на Турция са били плодотворни, защото нелегалните пресичания са спаднали до нула.\r\n„Работим с граничната полиция и с армията ни. Благодарение на волята на турското правителство, нелегалните пресичания спаднаха до нулата. Европа казва, че страната ни е тази, която се е справила най-добре с този проблем. Направихме го наш дълг. Сега можем да помогнем и на Гърция“, заяви той.  Виктор Турмаков", "date": "2017.10.04", "title": "Daily Sabah: Бойко Борисов заяви, че усилията на България и на Турция са намалили нелегалните пресичания на границата „до нулата“"}
{"url": "http://www.focus-news.net/news/2017/10/04/2442953/sport-urugvay-paragvay-i-arzhentina-shte-izpratyat-obshta-kandidatura-za-domakinstvo-na-svetovnoto-parvenstvo-po-futbol-prez-2030-godina.html", "text": "Президентите на Парагвай, Аржентина и Уругвай Орасио Кортес, Маурисио Макри и Табаре Васкес обявиха, че ще подадат обща кандидатура страните им да бъдат общ домакин на световното първенство по футбол през 2030 година.\r\nФИФА ще започне да приема кандидатури за домакинство за световното първенство през 2030 г. едва след четири години. Предполага се, че в общата кандидатура ще бъдат включени шест града в Аржентина и по три в Уругвай и Парагвай.  Виктор Турмаков", "date": "2017.10.04", "title": "Спорт: Уругвай, Парагвай и Аржентина ще изпратят обща кандидатура за домакинство на Световното първенство по футбол през 2030 година"}
{"url": "http://www.focus-news.net/news/2017/10/04/2442954/b-92-sarbiya-rumanskiyat-ministar-predsedatel-iska-zapadnite-balkani-da-badat-stenata-i-portata-na-es.html", "text": "Румънският министър-председател Михай Тудосе заяви по време на среща във Варна с българския и гръцкия си колега Бойко Борисов и Алексис Ципрас, както и със сръбския президент Александър Вучич, че четирите страни трябва да са „стена“ , която да защитава ЕС, предаде сръбското радио  B-92.\r\n„Ние сме четирите страни, които съставят Западните Балкани, които могат да бъдат и порта за влизане в ЕС, както и за излизане от него или стена, която го защитава. Ние споделяме едни интереси – и стратегически, и икономически Сърбия, като добър съсед, да стане член на ЕС“, посочи Тудосе. Той посочи, че сътрудничеството между България и Румъния със Сърбия и Гърция е разширено. „Ние не сме съседи на Гърция, но сме нейни партньори“, добави той.\r\nСлед срещата Вучич обяви, че министър-председателите на България , Гърция и Румъния ще пристигнат след два месеца в Белград и добави, че посещението на лидерите на трите страни членки на ЕС е „много важно за Сърбия“. \r\n„Това не е установяване на нова Вишеградска четворка, но е начин за нас да бъдем по-обединени и силни“, добави той.  Виктор Турмаков", "date": "2017.10.04", "title": "B-92 (Сърбия): Румънският министър-председател иска Западните Балкани да бъдат „стената и портата“ на ЕС"}
{"url": "http://www.focus-news.net/news/2017/10/04/2442955/reuters-dzhebhat-an-nusra-otricha-liderat-y-da-e-bil-ranyavan-po-vreme-na-ruski-vazdushen-udar.html", "text": "Сирийската групировка „Джебхат ан Нусра“ отрече в заявление в социалните мрежи, че нейният лидер Абу Мохамад ал Голани е бил тежко ранен при руски въздушен удар и посочи, че той  е в добро здраве и че изпълнява задълженията си, предаде  Reuters.\r\nРуското министерство на отбраната  по-рано посочи, че авиацията на страната сериозно е ранила Ал Голани на 3 октомври, докато  той е провеждал среща с полеви командири. Виктор Турмаков", "date": "2017.10.04", "title": "Reuters: „Джебхат ан Нусра“ отрича лидерът й да е бил раняван по време на руски въздушен удар"}
{"url": "http://www.focus-news.net/news/2017/10/04/2442956/afp-donald-tramp-zayavi-che-ima-palno-doverie-na-reks-tilarsan.html", "text": "Президентът на САЩ Доналд Тръмп заяви, че има „пълно доверие“ в държавния секретар Рекс Тилърсън, след като се появи доклад, че водачът на американската дипломация е нарекъл Тръмп „дебил“, предаде  AFP.\r\n„Това са фалшиви новини. Това е напълно лъжлива история“, заяви Тръмп, посочвайки новината на телевизионния канал „ЕнБиСи Нюз“, който цитира високопоставен служител на държавната администрация, разкрил , че Тилърсън е нарекъл Тръмп „дебил“ миналото лято по време на среща в Пентагона. \r\n„Пълно доверие в Рекс. Имам пълно доверие“, добави Тръмп часове, след като Тилърсън отрече лично и слуховете, че е обмислял това лято да подаде оставка.  Виктор Турмаков", "date": "2017.10.04", "title": "AFP: Доналд Тръмп заяви, че има пълно доверие на Рекс Тилърсън"}
{"url": "http://www.focus-news.net/news/2017/10/04/2442957/voice-of-america-donald-tramp-e-veche-nay-sledvaniyat-lider-na-darzhava-v-tuitar.html", "text": "Според организацията „Туитпломация“, занимаваща се със следене на социалните медии, президентът на САЩ Доналд Тръмп е задминал папа Франциск и в момента е вече най-следваният световен лидер в социалната мрежа „Туитър“, предаде  Voice of America.\r\n„Туитпломация“ сочи, че Тръмп с 40 милиона последователи е достигнал първо място в списъка с 890 световни държавни глави и лидери на правителствата. Основателят на организацията Матиас Луфкенс призна, че много от последователите могат да са неактивни профили или „ботове“. В списъка не се включват бивши лидери като бившия президент на САЩ Барак Обама, който има повече от 95 млн. последователи. \r\nТръмп често обявява правителствената си политика или прави спорни изказвания от профила си в „Туитър“. Луфкенс посочи, че президентът на САЩ явно се радва на постигнатото в интернет. „Той обича размера на тълпата си“, добави той.  Виктор Турмаков", "date": "2017.10.04", "title": "Voice of America: Доналд Тръмп е вече най-следваният лидер на държава в „Туитър“"}
{"url": "http://www.focus-news.net/news/2017/10/04/2442864/blic-sarbiya-za-vrazkata-mezhdu-kataloniya-kosovo-republika-srabska-i-voyvodina.html", "text": "Какви са приликите и разликите между каталонския случай и Косово, Войводина и Република Сръбска? Докато експерти споделят позициите си, в Белград следят със засилен интерес събитията в испанския автономен регион. Изданието Blic се опитва да представи картина на възможни паралели между Каталония и някои региони на Балканите.\r\nСърбия едва ли би признала независимостта на Каталония, защото Испания също не признава Косово като независима държава. Макар сръбското политическо ръководство да твърди, че Белград и Мадрид са „големи приятели“, е повече от ясно, че става въпрос за политически и държавни интереси. \r\nИспания не би признала независимостта на Косово, защото ще получи Косово на своя територия в лицето на Каталония. Същото важи и за Сърбия – официален Белград не би признал независима Каталония, защото по този начин би се отказал от важния коз на териториалната цялост и суверенитет в разговорите за някогашната южна провинция Косово и Метохия. \r\nКакви са приликите между случаите на Каталуния и Косово и има ли изобщо такъв казус във Войводина? И какво би станало, ако Република Сръбска реши да се отдели от Босна и Херцеговина – намерения, които вече е декларирала многократно? Каталуния-Косово\r\nМежду тези два случая е трудно да се постави знак за равенство, но със сигурност не би могло да се каже, че няма връзка между тях. Наистина, провъзгласяването на независимостта и подкрепата, която получи Косово, вероятно е повлияла на политиците в Барселона да насрочат рефередум за независимост. \r\nКосово и Каталония са региони, които според конституцията на държавите, към които принадлежат, нямат право на отделяне. Приликата е фактът, че в тях мнозинството от населението е съответно албанско и каталонско в страни, в които преобладава съответно сръбско и испанско население. В контекста на икономика и история между двата случая не може да се търси паралел.Каталония-Войводина  \r\nВ деня на референдума в испанския автономен регион във Войводина се появиха графити „Каталония = Войводина“. Не липсваха и окачени каталонски знамена.\r\nВъпреки това трудно някой би повярвал, че провеждането на подобен референдум може да срещне подкрепата на местното население във Войводина. Съгласно преброяването от 2011 г., 66,8 % от гражданите на Войводина се определят като сърби. Следваща най-многобройна група са унгарците, но те са едва 13 % от населението на автономната област. Сходството е, че Войводина, подобно на Каталония, е най-богатият регион в Сърбия. Заедно с Белград тя осигурява близо 30 % от БВП на Сърбия.Каталония-Република Сръбска\r\nВластите на Република Сръбска, и по-специално на президентът Милорад Додик, често припомня, че една от целите на страната е отделяне от състава на Босна и Херцеговина. \r\nВ Република Сръбска мнозинството граждани са със сръбски произход и няма никакво съмнение, че в случай на референдум за отцепване, мнозинството от избирателите ще гласуват за независимост или поне за съюз със Сърбия. И това е единствената прилика с Каталония. Всичко останало е несравнимо, от историческото развитие на двата региона до икономическата мощ. Тереза Герова", "date": "2017.10.04", "title": "Blic (Сърбия): За връзката между Каталония, Косово, Република Сръбска и Войводина"}
